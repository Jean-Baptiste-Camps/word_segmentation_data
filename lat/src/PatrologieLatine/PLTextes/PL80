
PATROLOGIAE TOMUS LXXX.

PATRES QUI IN VII SAECULI PRIMA PARTE FLORUERUNT.

TOMUS UNICUS.


PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORAE.

PATROLOGIAE TOMUS LXXX.


PATRES QUI IN VII SAECULI PRIMA PARTE FLORUERUNT.



TOMUS UNICUS.
VENIT 7 FRANCIS.

PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume title page


SCRIPTORUM ECCLESIASTICORUM QUI IN VII SAECULI PRIMA PARTE FLORUERUNT OPERA OMNIA,

ORDINE CHRONOLOGICO DIGESTA, JUXTA MEMORATISSIMAS EDITIONES GALLANDII, MANSI, DUGDALII, WILKINESII, GOLDASTI, BREQUIGNY, NICOL. ANTONII, FLORESII, NECNON ALIORUM RECOGNITA, EXPRESSA ET EMENDATA. COLLECTIO, SI QUA ALIA, INSIGNIS NEC MINUS DUO ET TRIGINTA NUMERO AUCTORES COMPREHENDENS. NEMPE

S. EUTROPIUM,



TARRAM MONACHUM,



DINOTHUM ABBATEM,



DYNAMIUM PATRICIUM,



S. AUGUSTINUM ANGLOR. APOSTOLUM,



S. BONIFACIUM PAPAM IV,



BULGARANUM COMITEM,



PAULUM EMERIT.,



GONDEMARUM REGEM,



MARCUM CASSINENSEM,



S. WAHARNARIUM,



S. COLUMBANUM,



S. ALPHANUM,



S. AILERANUM,



ETHELBERTUM REGEM,



DEUSDEDIT PAPAM,



SISEBUTHUM REGEM,



S. BERTHICHRAMNUM,



S. PROTADIUM,



BONIFACIUM PAPAM V,



SONNATIUM,



CLOTARIUM II REGEM,



HONORIUM PAPAM I,



DAGOBERTUM I REGEM,



S. HADOINDUM,



S. SULPICIUM BITURIC.,



S. AUTBERTUM,



JOANNEM PAPAM IV,



MAXIMUM CAESARAUGUST.,



VICTOREM CARTHAG.,



S. BRAULIONEM,



TAIONEM.

ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

TOMUS UNICUS.


PARISIIS, APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS HUJUS OCTOGESIMI TOMI.

S. Eutropius 	9
Tarra monachus. 	19
Dinothus abbas. 	21
Dynamius patricius. 	23
S. Augustinus, Anglorum apostolus. 	41
S. Bonifacius papa IV. 	97
Bulgaranus comes. 	107
Paulus Emeritanus 	111
Gondemarus rex. 	179
Marcus Cassinensis. 	183
S. Waharnarius. 	185
S. Columbanus. 	201
S. Alphanus. 	325
S. Aileranus. 	327
Ethelbertus rex. 	341
Deusdedit papa. 	355
Sisebuthus rex. 	365
S. Bertichramnus Cenomanensis episcopus. 	385
S. Protadius Bisontinus episcopus 	409
Bonifacius papa V. 	429
Sonnatius Rhemensis episcopus. 	441
Clotarius II, Francorum rex. 	445
Honorius papa I. 	463
Dagobertus I, Francorum rex. 	495
S. Hadoindus, Cenomanensis episcopus. 	565
S. Sulpicius, Bituricensis episcopus. 	573
S. Autbertus Cameracensis episcopus. 	593
Joannes papa IV. 	597
Maximus Caesaraugustanus. 	609
Victor Carthaginensis episcopus. 	635
S. Braulio, Caesaraugustanus episcopus. 	639
Taio, Caesaraugustanus episcopus. 	719





Main volume text





ANNO DOMINI DC.
SANCTUS EUTROPIUS ABBAS ET EPISCOPUS.




[Col. 0009]
NOTITIA HISTORICA IN EUTROPIUM.
(Antonii Bibl. Hisp. Vet. t. I, p. 283, n. 44.)

[Col. 0009A] Eutropius sequitur, duobus jam laudatis Liciniano ac Severo aequalis, quem et sic describit Isidorus (cap. 32): Eutropius Ecclesiae Valentinae episcopus, dum adhuc in monasterio Servitano degeret et pater esset monachorum, scripsit ad episcopum Licinianum, cujus supra fecimus mentionem, valde utilem epistolam, in qua petit ab eodem pro qua re baptizatis infantibus chrismatis unctio tribuatur. De hac epistola in Liciniano diximus. Adjungit Isidorus: Scripsit et ad Petrum episcopum Irtabicensem (Ercavicensem legendum) de districtione monachorum sermone salubri compositam epistolam, et valde monachis necessariam [(a) 2Kb] . Joannes Biclarensis in Chronico (anno 3 Mauricii): Eutropius abbas monasterii Servitani, discipulus sancti Donati clarus habetur. Idem, in referendis [Col. 0009B] concilii Toletani III, sub Reccaredo Gothorum rege, actis, damnataque in eo Ariana impietate: Summa tamen synodalis (ait) negotii penes sanctum Leandrum Hispalensis Ecclesiae episcopum, et beatissimum [Col. 0010A] Eutropium monasterii Servitani abbatem, fuit. Quo quid illustrius atque Eutropio honorificentius dici potuit? Summa enim apud universam gentem auctoritate, doctrinaeque ac sanctitatis merito vigere oportuit eum, qui cum abbas tantum esset cujusdam monasterii, tot inter totius Hispaniae praesules unus Leandro metropolitano Hispalensis Ecclesiae, doctissimo, sanctissimo, ac regis avunculo aequalis visus fuerit, qui cum eo summam rerum consiliarius gubernaret, ac pestilentissimae sectae ab Hispaniae limitibus generalis exturbationis modum et formam praescriberet. Beatissimi quidem sicut et sancti elogium, quo Biclarensis de Eutropio loquens utitur, viventibus adhuc, sed episcopis, vix autem aliis tributum videas. Beatissimi sacerdotes in concilio isto [Col. 0010B] tertio a Reccaredo appellantur ii qui interfuerunt episcopi. Extra hos de Eutropio dictum, eo tempore quo Leander sanctus duntaxat audit, beatissimi praeconium eximium quid plane continet.




[Col. 0009]
SANCTI EUTROPII ABBATIS ET EPISCOPI EPISTOLA AD PETRUM PAPAM. DE OCTO VITIIS.
(Ex Bibliot. Pat. t. VIII.)
(C)

[Col. 0009D] Octo sunt vitia principalia quae humanum genus infestant. Primum, gastrimargia, quod sonat ventris ingluvies; secundum; fornicatio; tertium, philargyria, id est avaritia, sive amor pecuniae; quartum, ira, quintum; tristitia; sextum, acedia, id est anxietas [Col. 0010D] sive taedium cordis; septimum, cenodoxia, id est jactantia seu vana gloria; octavum, superbia. Haec igitur octo vitia, licet diversos ortus ac difficiles efficientias habeant, sex tamen priora, id est, gastrimargia, fornicatio, philargyria, ira, tristitia, acedia, [Col. 0011A] quadam inter se cognatione et, ut dixerim, concatenatione, connexa sunt. Ita ut prioris exuberantia sequentium efficiatur exordium.

Nam de abundantia gastrimargiae fornicationem, de fornicatione philargyriam, de philargyria iram, de ira tristitiam, de tristitia acediam, necesse est pullulare. Ideoque simili contra haec modo atque eadem ratione pugnandum est, et praecedentium semper adversus sequentes oportet nos inire certamen. Quamobrem, ut acedia vincatur, superanda est tristitia; ut tristitia propellatur, ira exstinguenda est; ut exstinguatur ira, philargyria conculcanda; ut evallatur philargyria, fornicatio compescenda est; ut fornicatio subruatur, gastrimargiae vitium est castigandum. Residuae vero duae, id est, cenodoxia et superbia sibi [Col. 0011B] quidem similiter illa qua de superioribus diximus ratione junguntur, ita ut incrementum prioris ortus efficiatur alterius. Cenodoxiae exsuperantia superbiae fomitem parit. Nam illis sex evulsis, haec duo vehementius fructificant, et illis mortuis, vivacius istae pullulant et succrescunt. Unde et diverso modo ab his duobus impugnamur.

In unumquodque illorum sex vitiorum tunc incidimus cum a praecedentibus illorum fuerimus elisi. In his vero duobus etiam victores post triumphos periclitamur.

Nam et ista octo vitia quae commemoravimus in quatuor conjugationes et copulas dividuntur. Gastrimargia namque et fornicatio peculiari consortio foederantur, simili modo philargyria cum ira. Tristitia [Col. 0011C] quoque et acedia eadem copulatione junguntur. Cenodoxia quoque atque superbia familiariter et ipsa sibi conjunguntur. Audivisti copulationes, audi nunc genera vitiorum.

Gastrimargiae genera sunt tria. Primum quod ante horam canonicam perurget Christianum comedere: in hac peccavit Jonathan, filius Saul, irrumpens juramentum patris, unde nec victoriam meruit populus de inimicis habere; secundum, ex quarumlibet escarum vel potus superfluitate, in qua peccavit populus Israeliticus cum fabricavit vitulum aureum, sicut scriptum est (Exod. XXXII): Sedit populus manducare et bibere, et surrexerunt ludere; tertium, quod accuratiores et delicatissimos cibos desideret. In hoc peccaverunt filii Heli qui noluerunt carnem coctam [Col. 0011D] accipere a populo, sed crudam, ut diligentius sibi praepararent (I Reg. II). Ex his tribus generibus diversae et pessimae valetudines animae procreantur. Nam de primo ira illi qui parare cibum debuit, de secundo luxuriae ac libidinis aculei suscitantur; tertium autem inextricabiles philargyriae laqueos nectit cervicibus captivorum.

Fornicationis genera tria sunt: Primum, cogitatio est, de qua Dominus ita in Evangelio (Matth. V) dicit: Qui viderit mulierem ad concupiscendam eam, et caetera; secundum, quod per commistionem sexus utriusque perficitur; tertium, absque feminae tactu, quod Apostolus immunditiam (Gal. IV) nuncupat. Quae tria sic sunt a nobis pari observatione cavenda, [Col. 0012A] ne a regno Christi unumquodlibet horum nos deterreat et excludat.

Philargyriae genera sunt tria: primum quod exspoliari non sinit hominem facultatibus superfluis, in hoc peccaverunt (Act. V) Ananias et Sapphira; secundum quod ea quae a nobis dispersa sunt indigentibus, cum majori cupiditate persuadet resumere: in hanc culpam incidit Judas, qui Dominum vendidit; tertium quod ea quae ante non possedimus infrunite desiderari vel acquiri compellimur. In hac peccavit Giezi.

Irae genera sunt tria: unum quod exardescit intrinsecus et prae indignatione non valet loqui; aliud, quod in verbum et opus effectumque prorumpit; tertium, quod per dies et tempora reservatur.

[Col. 0012B] Tristitiae genera sunt duo: unum quod ira desinente de illato damno vel desiderio praepedito generatur; aliud quod de rationabili mentis anxietate seu desperatione descendit.

Acediae sunt genera duo: unum quod ad summum praecipitat aestuantes; aliud quo nec bonum facere nec audire delectat. Ista ejicit monachum de cella sua.

Cenodoxia, licet multiplex ac multiformis est et in diversas species dividitur, genera tamen ejus sunt duo: primum quod pro carnalibus ac manifestis extollitur rebus; secundum, quod pro spiritualibus et occultis desideriis vanae laudis inflamur.

Superbiae genera sunt duo: primum, carnale; secundum, spirituale, quod etiam perniciosius est. Illos [Col. 0012C] namque specialius impugnat quos in quibusdam virtutibus profecisse reperit. Audisti genera et conjunctionem atque concatenationem, audi nunc quales habeant filias quae de eis nascuntur.

De gastrimargia namque nascuntur comessationes, ebrietates; de fornicatione, turpiloquia, scurrilitates, ludicra ac stultiloquia; de philargyria, mendacium, fraudatio, perjuria, turpis lucri appetitus, falsa tesmonia, violentia, inhumanitas ac rapacitas; de ira, homicidia, clamor et indignatio; de tristitia, rancor, pusillanimitas, amaritudo, desperatio; de acedia, atrocitas, somnolentia, importunitas, inquietudo, pervagatio, instabilitas mentis et corporis, verbositas et curiositas; de cenodoxia, contentiones, haereses, jactantia ac praesumptio novitatum; de superbia, [Col. 0012D] contemptus, invidia, inobedientia, blasphemia, murmuratio atque detractio. Haec igitur octa vitia sunt, cum hominum genus impulsent, non tamen uno modo impetunt cunctos. In alio namque spiritus fornicationum locum obtinet principalem. In alio superequitat furor. In alio cenodoxia vindicat tyrannidem. In alio arcem superbia tenet. Et cum constet omnes ab omnibus impugnari, diverso tamen modo et ordine singuli laboramus.

Quamobrem ita nobis adversus haec arripienda sunt praelia, ut unusquisque vitium quo maxime infestatur exploret et adversus illud arripiat principale certamen. Unum namque nos ordinem praeliorum exercere debere nec de nosrta virtute confidere etiam legislator [Col. 0013A] (Deut. VII) docet his verbis: Non timebis eos, quia Dominus Deus tuus in medio tui est, Deus magnus et terribilis. Ipse consumet nationes has in conspectu tuo paulatim atque per partes. Non poteris eas delere pariter, ne forte multiplicentur contra te bestiae terrae, dabitque eos Dominus Deus tuus in conspectu tuo, donec penitus deleantur. Sed neque debere nos in eorum extolli victoria similiter (Deut. VIII) monet: Ne postquam comederis, inquit, et satiatus fueris, domos pulchras aedificaveris et habitaveris in eis, habuerisque armenta et ovium greges, argenti et auri cunctarumque rerum copiam, elevetur cor tuum, et non reminiscaris Domini Dei tui, qui eduxit te de terra Aegypti, de domo servitutis, et ductor tuus fuit in solitudine magna atque terribili. Salomon quoque in Proverbiis (Prov. [Col. 0013B] XXIV): Si ceciderit inimicus tuus, noli gratulari. In supplantatione autem ejus noli extolli. Ne videat Dominus ejus et avertat iram suam ab eo; id est, ne dispertias elationem cordis tui, ab ejus impugnatione discedet, et incipies, derelicturus ab eo, rursus ab illa quam per Dei gratiam superaveras passione vexari.

Quamobrem certos nos esse convenit, tam ipsis rerum quam innumeris Scripturarum testimoniis eruditos, nostris nos viribus, nisi solius Dei auxilio fulciamur, tantos hostes superare non posse, et ad ipsum quotidie summam victoriae nostrae referre debere. Ita super hoc quoque per Moysen (Deut. IX), Domino commonente: Ne dicas in corde tuo, cum deleverit eas Dominus Deus tuus in conspectu tuo: Propter [Col. 0013C] justitiam meam introduxit me Dominus, ut terram hanc possiderem, cum propter impietates suas istae deletae sint nationes. Nec enim propter justitias tuas et aequitates cordis tui ingredieris ut possideas terram eorum, sed quia illae egerunt impie, te introeunte, deletae sunt. Rogo quid apertius potuit dici, vel cautius? Cum quanta cautela oportet nos esse!

Hae septem gentes, quarum terras egressis ex Aegypto filiis Israel daturum se Dominus repromittit. Quae omnia secundum Apostolum, cum in figura contigerint illis ad nostram commonitionem scripta (Deut. VII) debemus accipere.

Ita enim dicitur: Cum introduxerit te Dominus Deus in terram quam possessurus ingredieris et deleverit gentes multas coram te, Hethaeum, et Gergezaeum, et [Col. 0013D] Amorrhaeum, Chananaeum, et Pherezaeum, et Jebusaeum, et Nevaeum, septem gentes multo majoris numeri quam tu es et robustiores te, tradideritque Dominus tibi eas, percutiesque eas usque ad internecionem.

Quod vero multo majoris numeri esse dicuntur, haec ratio est, quia plura sunt vitia quam virtutes. Et ideo in catalogo quidem dinumerantur septem gentes; in expugnatione vero earum sine numeri [Col. 0014A] ascriptione ponuntur. Ita enim dicitur: Et deleverit gentes multas coram te. Numerosior est enim quam Israel carnalium passionum populus, qui de hoc septenario fomite vitiorum ac radice procedit, atque de octavo, qui notior est omnibus, regina, ut ita dicam, atque mater omnium vitiorum; ex his enim octo pullulant atque nascuntur hae filiae, id est, comessationes, ebrietates, turpiloquia, etc., superius descripta, quae commemorare perlongum est. Quae cum nobis levia judicentur, quid Apostolus de illis senserit (II Cor. X), vel quam super his sententiam tulerit, audiamus: Neque murmuraveritis, inquit, sicut quidam illorum murmuraverunt, et perierunt ab exterminatore. Et de tentatione: Neque tentemus Christum, sicut quidam eorum tentaverunt et a serpentibus perierunt. [Col. 0014B] De detractione: Noli diligere detrahere, ne eradiceris; aliaque complura his similia. Quae cum sint multo majoris numeri quam virtutes, devictis tamen illis octo principalibus vitiis, ex quorum natura eas certum est emanare, omnes protinus conquiescunt, ac perpetua pariter cum eis internecione delentur.

Etenim quantum docet vetus traditio, has easdem terras Chananaeorum in quas introducuntur filii Israel, Sem filii Noe fuerant quondam, in orbis divisione, sortiti; quas deinceps per vim atque potentiam posteritas Cham persuasionis iniquitate possedit, in quo et Dei judicium rectissimum comprobatur. Qui et illos de locis alienis quae male occupaverant expulit, et istis antiquam patrum possessionem quae prosapiae [Col. 0014C] eorum in divisione orbis fuerat deputata restituit. Quae figura in nobis quoque stare, certissima ratione cognoscitur. Nam voluntas Domini possessionem cordis nostri non vitiis, sed virtutibus naturaliter deputavit. Quae post praevaricationem Adae, insolescentibus vitiis, id est populis Chananaeis, a propria regione depulsae, cum ei rursum per Dei gratiam, diligentia nostra ac labore fuerint restitutae, non tam alienas occupasse terras quam proprias credendae sunt recepisse.

De hoc septenario fomite vitiorum Salomon quoque in Proverbiis ita describit (Prov. XXVI): Si te rogaverit inimicus voce magna, non consenseris ei, septem enim nequitiae sunt in anima ejus; id est, si gastrimargia te persuadet, ut relaxes corpori, quod [Col. 0014D] continentiae decreveras modo, ne resolvas ejus subjectionem, quia confestim septem spiritus vitiorum aderunt tibi acriores quam illa passio quae primordiis fuerat superata, qui te mox ad deteriora pertrahant genera vitiorum. Quapropter Dominus per omnia est deprecandus, ut quod nostrae vires non habent ipsius misericordia succurrat.




[Col. 0015]
SANCTI EUTROPII ABBATIS ET EPISCOPI EPISTOLA AD PETRUM PAPAM DE DISTRICTIONE MONACHORUM ET RUINA MONASTERIORUM, DIRECTA ROMAE.
(Codex Regularum Mariani Brokie.)
(C)

[Col. 0015A] Omnipotens Dominus pro sua misericordia humanos miseratus errores per Moysen sanctissimum virum nobis certissimum praebuit documentum, et pro offensione et culpa delinquentibus debere irasci, et e contra bene sancteque viventibus mites et benignos esse satis congruum et laudabiliter declaravit in eo quod pro peccato populi delinquentis, ut Scriptura proprie loquitur, iratus nimis tabulas, quas a Domino acceperat, ad radicem montis confregit; insuper et facinus populi delinquentis Levitarum gladio vindicavit. Mitem autem et benignum in hoc eum fuisse non dubium est, quia, pro eis saepius Dominum deprecando, iram Dei super eos venientem avertit; et a quibus aliquando lapidari potuit, pro eisdem Dominum deprecari non destitit. Hoc ad praesens de multis [Col. 0015B] de Veteri Testamento sufficiat testimoniis. Sed ipse Dominus in Evangelio sic dicit: Omnis qui irascitur fratri suo reus erit judicio (Matth. V, 22). Et hoc qualiter intelligatur adverte. Ille in hoc dicto tenetur obnoxius, qui non vitio, quod est in homine malum, sed naturae ipsius humanae, quam Deus utique bonam condidit, irae voluerit praerogare stimulum. Propterea et quibusdam male conversantibus, et a se durius increpatis Apostolus dicit: Ut malus essem vos coegistis (II Cor. XII). Et de abscissione ac separatione eorum qui poenitere nolunt ista loquitur: Utinam excidantur qui vos conturbant (Gal. V, 12)! De quibus et Dominus in Evangelio, ut aliis verbis loquar; si saepius autem admonitus frater corrigi noluerit, sit tibi sicut ethnicus et publicanus (Matth. XVIII, 17). Quod [Col. 0015C] si tacere, et delinquentem (quod dictu quoque nefas est) pro culpae modulo non debemus arguere, cur quaeso nobis per Isaiam Dominus praecipit dicens: Clama, ne cesses, quasi tuba exalta vocem tuam, et annuntia populo meo scelera eorum, et filiis Israel peccata eorum (Isai. LVIII, 1; et illud Ezechielis): Si non annuntiaveris impio ut ab iniquitate sua convertatur, ille quidem impius in iniquitate sua, quam operatus est, in ipsa morietur; sanguinem autem illius de manu tua requiram (Ezech. XXXV, 8). Cui sententiae nos dictum illud doctoris egregii subjungimus. Et quid prodest non puniri suo, qui puniendus est alieno peccato? ad Timotheum autem Paulus apostolus aperte loquitur, dicens: Argue, obsecra, increpa, in omni patientia et doctrina (II Tim. IV, 2); sed eos qui semel [Col. 0015D] et iterum admoniti facinus suum poenitendo cognoscere, et in melius suam voluerint vitam corrigere. Caeterum de illis, qui in malo perseverare proposito, [Col. 0016A] nec ad rectae vitae tramitem resipiscendo reverti elegerint, alibi praecipit: Increpa eos dure (Tit. I, 15). Et iterum: Cum hujusmodi nec cibum sumere (I Cor. V, 11). Propter hoc etiam loquitur dicens: Inimicus vobis factus sum verum dicens vobis (Gal. IV, 16). Unde et saecularis poeta: Obsequium, inquit, amicos, veritas odium parit; amara est enim veritas, et qui eam diligunt, replentur amaritudine. Ideo et Jeremias dicit: Solus sedebam, quia amaritudine repletus eram (Jerem. XV, 17). Et quae est ipsa amaritudo, nisi mala et non recta quorumdam hominum conversatio? Quid nunc agimus, sanctissime vir, tacebimus? et dissolutioni consentiemus, ut et mansueti et mitis vocabulum acquiramus? Et quid nobis hoc ante Deum proderit, quando pro nostro silentio anima pereuntis [Col. 0016B] de nostra dicitur manu perquiri? Si autem a Deo nobis creditum gregem et exhortando et increpando saepius a diaboli laqueis et perverso voluerimus opere revocare, immites et asperi multorum ore dicemur. Sed quamvis hoc a multis, qui locum officii nostri non intelligunt, saepe dicatur, tenenda est tamen discretio, et sanctae regulae institutio, ut quae patres instituerunt etiam successores et filii integra illibataque custodiant et observent. Nam si in aliquo a sanctorum Patrum institutione et tramite deviandum, nec pro culpae suae quis qualitate et opere increpandus est; quis, quaeso, malorum hoc audit, qui nunc saltem propter supplicia terreantur, qui non quaecunque voluerit agat, et praeceps feratur ad vitia? Et propterea divinae potentiae ordo et ineffabilis dispositio praecipit [Col. 0016C] ut sit in saeculo princeps, in Ecclesia pastor et pontifex praeficiatur, et in monasteriis pater, ut nefario operi et actibus scelestis et impiis obsistere, et contra humani generis mores perpetratum facinus districtioet severitatis possit gladio vindicare. Sanctus Augustinus praeclatus, ut optime nosti, Ecclesiae doctor, quae in octavo Civitatis Dei libro dicit adverte. Denique in disciplina nostra non tam quaeritur utrum pius animus irascatur, nec utrum sit tristis, sed unde sit tristis; nec utrum timeat, sed quid timeat. Irasci enim delinquenti ut corrigatur, contristari pro afflicto ut liberetur, timere periclitanti ne pereat, nescio utrum quisquam sana consideratione reprehendere audeat. Facultas autem istius saeculi quam nobis Dominus pro necessitate et sustentatione istius [Col. 0016D] transitoria vitae, et non pro luxuria et superfluitate facienda sua miseratione donare dignatus est, etiam si in toto, quod non est, sufficientes esse possint, non [Col. 0017A] tamen ideo affluenter et splendide vivere, et ventri et gulae inserviendum est, etiam si his omnibus abundemus. Prohibet enim hoc Scriptura dicens: Divitiae si affluant, nolite cor apponere (Psal XVI, 11); Apostolus autem: Et carnis curam ne feceritis in desideriis (Rom. XIII, 14). Et castigo corpus meum et in servitutem redigo, ne forte dum aliis praedico, ipse reprobus efficiar (I Cor. IX, 27). Propter quod et frequenter in fame et siti, et nuditate, et jejuniis saepe asserit gloriari. Et illud in Evangelio Domini: Non graventur corda vestra in crapula et ebrietate (Luc. XXI, 34). Quod si non ita est, sine causa ergo sanctorum Patrum quotidie vitam legimus. Quorum professionem tenere nos dicimus, secundum eorum institutionem vivere detrectamus. Ut quid etiam et Dominus noster [Col. 0017B] secundum Isaiae vaticinium praecipit, dicens: In viam gentium ne abieritis (Matth. X, 5), nisi ut quorum separata est religio, separetur et vita? Nulla enim erit distantia inter profanum et sanctum, inter saecularem et monachum, frugalem et parcum, si passim voluntati nostrae et concupiscentiae deservire voluerimus et satisfacere. Aut quid nobis ante Deum proderit in nomine tantum, et non etiam in sancta et bona vita et conversatione laudabili professio religionis nostrae? Primo ante Deum, deinde ante homines, si voluerimus ostendere, secundum illud quod de Samuele legitur: Et placebat tam Deo quam hominibus (I Reg. II, 29). Et Dominus in Evangelio: Videant, inquit, vestra opera bona, et glorificent Patrem vestrum qui in coelis est (Matth. V, 16). Et hoc ideo, quia quodcunque [Col. 0017C] bonum in nobis esse dicitur, non ex nostrae vitae esse merito, sed Dei gratiam gratis nobis largienti tribuatur dono. Unde et Paulus apostolus: Providentes, inquit, bona non tantum coram Domino, sed etiam coram omnibus hominibus (II Cor. VIII, 21). Qui alibi laudem hominum pro vana gloria declinando dicebat: Si adhuc hominibus placerem, Christi servus non essem (Gal. I, 10). Beatissimus quoque Petrus Apostolorum omnium caput et princeps: Conscientiam et conversationem, inquit, habete inter gentes bonam, ut in eo quod detrahunt de vobis tanquam de malefactoribus, confundantur infamantes vestram in Christo bonam conversationem (II Petr. II, 12). Optamus autem, et hoc ex toto cupimus affectu, mi Pater, quod et tu vis, et paratus sum, ut dicam, manibus in domo Dei venientes suscipere, et nostro in [Col. 0017D] sinu portare et fovere, dummodo tales sint qui et Deo placeant, et professionem suam intelligant et custodiant. Quia non desideramus quantos sed quales habeamus, et cum quibus caste et sancte vivamus, ita ut in professione perfectorum Domino placeamus. Non enim in dissoluto tepidoque vocabulo et numero, sed in sanctitate prefectorum Dominus delectatur. Ideo et multi vocati, pauci vero electi (Matth. XXII, 14). Et pusillus est grex Cui complacuit Patri vestro dare regnum (Luc. XII, 32). Satisque melius est cum paucis et sanctis in vitam ingredi, quam cum plurimis tepide et luxuriose viventibus a sanctorum consortio segregari. Et per arctam et angustam viam pauci ambulant, et in aeternae vitae patria regnant; per amplam [Col. 0018A] et spatiosam multi ingrediuntur, et in gehennae profundo praecipitantur. Nos enim, sicut fundatores et Patres istius monasterii tenuerunt, et nobis tradita dimiserunt, auxiliante Domino et tenuimus et tenemus, nec quidquid super aut minus facimus, memores illius Scripturae, quae dicit: Ne transgrediaris terminos antiquos quos posuerunt patres tui (Prov. XXII, 28). Et: Qui modica spernit paulatim decidit (Eccli. XIX), ut per haec dominos et Patres nostros, qui regulam hanc secundum antiquorum normam, Deo sibi inspirante, instituerunt, in judicio Dei non adversarios, sed patronos in omnibus habeamus. Nam etsi forte aliquis dicat nimis districte nos agere, et propterea aliquis a nobis dicat exire, et pace tua loquimur, et salvo tuo charissimo nobis et Deo digno honoris privilegio [Col. 0018B] dicimus, quicunque alius hoc dicit, videtur nobis monasterialem regulam nec nosse penitus, nec intelligere, et per hoc apparet eum non nobis detrahere, sed suam imperitiam publicare. Dicat autem sibi quisque ille quod vult, nos autem quod accipimus et didicimus tenemus, et omnes sancti qui nobiscum sunt fratres, in quorum corde divinus amor et charitatis dilectio regnat, tota mentis intentione custodiunt, et in hoc perseverare Domino se protegente et adjuvante confidunt. Nullius enim nos, in tali praesertim Dei causa, nec vituperatio frangit, nec laus, etiamsi falso dicatur, elevat. Dicimus enim ab Apostolo dictum: Per gloriam et ignobilitatem, per infamiam et bonam famam, etc. (II Cor. VI, 8). Solum est ut, auxiliante Domino nobis pro tuis sanctis orationibus, hoc pro servorum Dei salute et propter Deum agamus, [Col. 0018C] quod nobis non ad damnationem, sed ad mercedem in judicio justi judicis, ipso opitulante, proveniat. Nam si detractiones hominum timere voluerimus, quae Deo sunt placita minime faciemus. Quia sicut tuae sanctitati bene est cognitum, si quis increpet arguatque peccantem, statim odio habetur, statim ei detrahitur, statim patitur insidias. Sed consolatur nos Dominus, dicens: Beati estis cum maledixerint vos homines propter me; gaudete et exsultate, quoniam merces vestra copiosa est in coelis (Matth. V, 11). Hoc tantum nos elaborare convenit, ut pro nulla alia re, nisi pro Christo, sustineamus contumeliam, et detractionis causa sit Christus, et maledicta perpessi pro veritate non maledici sciamus, qui eam pro salvatione eorum qui nobis a Deo commissi sunt [Col. 0018D] omni cum fiducia praedicamus, nec facile his placabilem praebeamus aditum monasterii, qui etiam omnem Ecclesiae conventum vesano ore dilaniant. Quia ut sancta Scriptura loquitur: Non tantum ille qui detrahit, sed etiam qui detrahentem libenter auscultat, unius reatus et culpae esse censetur. Haec tibi, beatissime Pater, propterea scribimus, ut scias nos nihil absque ratione gerere, sed secundum consuetudinem monasterii hujus quae et sancte et regulariter instituta sunt facere. Certe si aliquis consuetudinem regulae nostrae ferre non sustinet, non nostrae districtioni, sed suae imputet tepidae voluntati. Neque enim si quis claritatem solis lippis oculis aspicere et videre non potest, ideo culpa solis, et non potius [Col. 0019A] vitium lippitudinis et caecitatis esse dicendum est. Quia quod Deus bene, sancte et perfecte a sanctis et perfectis viris in hac cella sua instituit, et nunc usque teneri voluit, nullo modo nunc propter paucos et tepidos, aut vagos et pseudomonachos, qui diversorum quotidie circumeunt domos, et cum Epicuro laetanter dicunt: Manducemus et bibamus, cras enim [Col. 0020A] moriemur (Isai. XXII, 13), in aliquo transgredi poterit, aut immutari, aut dimitti. Quia, ut sanctus ait Apostolus: Firmum Dei fundamentum stat (II Tim. II, 19), etiamsi sit, qui in illo malae voluntatis suae vitio offendat et cadat, nec in aliquo vacillet aut nutet quod Deus omnipotens sua dextera protegit et confortat. Amen.




ANNO DOMINI DC.
TARRA MONACHUS.




[Col. 0019]
NOTITIA HISTORICA IN TARRAM.
(Antonii Bibl. Hisp. Vet. t. I, p. 502, n. 115.)

[Col. 0019B] Vixit quoque sub Reccaredo rege Tarra monachus quidam, cujus ad eumdem regem directam epistolam se reperiisse in duobus antiquis codicibus Ambrosius Morales lib. XII, cap. 22, admonuit. Haec epistola [Col. 0020B] penes nos est ex codice Toletano descripta, sed adeo, aut exscriptorum incuria, aut saeculorum vitio deformata, ac erroribus scatens, ut vix aliqua ejus sententia elici possit. CARDINAL DE AGUIRR. [(a) 1Kb]




[Col. 0019]
TARRAE MONACHI EPISTOLA AD RECAREDUM REGEM. (C)

[Col. 0019C] Suggerendum gloriose triumphanti et invicta fide regnanti piissimo Domino meo Reccaredo regi servus tuus Tarra indignus.

Clementissime Domine et inclyte princeps, praecepisti servum bene sepultum sepulcro evulgi et saeculo pandi: et licet haec clementia sit regalis, sed serviens regi sentiet lugubre, dum vadit quo nolit jussu praecepti: nam dilectus ille clamat Joannes: Jesus in Judaeam ire nolebat, quia Judaei eum occidere volebant: sed licet mysteriis effecta noscantur, quia necdum venerat hora ejus; tamen si vita mortem devitat, mortigerus quidem me dicam qui linguis confixus, qui semper suspectus, qui nec immemorem esse putamus inlustrem memoriam culminis vestri, eo quod a pontifice templi dudum oppressus tendebam [Col. 0019D] quo nolens patria pulsus facta infandalibus projectus. Sed pius susceptor Dominus meus abscondit me in tabernaculo suo; in die malorum protexit me, dicens: In silentio et spe erit fortitudo tua. Et ecce, Domine, imperio tuo promoveor nolens de silentio ad clamores, quin etiam de requie ad labores. Tamen [Col. 0020C] fideliter moneo jussus obscenis proverbiis olim auditis: ut cessit incautus, ne excedat mulctandus; nam dictu prophetae rite dicturus: Non celabo misericordiam tuam synagogae multae.

Ipso igitur pio custode quo [a 1Kb] et vere jubente subjiciar nolens ut stylo digesto hactenus clausa ignaris pandimus Domini dona: ideoque, Domine, nec infamia pressus, nec laude erectus, nec ego qui loquor, sed spiritus Patris qui loquitur in nobis, contra maculosae turpitudinis coitum quo in coetu Caulinianse [Leg. Caulianense seu Caulinianense] monachorum coinquinatione polluta sum infamatus, et crimine pessimo fraudulenter objectus, ut vulbae aborsum projecerunt indemnatum, et luxit super me omnis terra: non est inventus qui me agnosceret [b 1Kb] [et faceret] [Col. 0020D] bene. Sed amplissima noverit tranquillitas vestra falsidicam vocem eorum: nam tempore omni nullo sub coelo quolibet gradu virorum laicus ac monachus, ullis sceleris dictis nullus me operantem sustinuit factum, nequaquam ego ipse a me portari inlatum in Emerita urbe et Lusitania omne illud scortum [Col. 0021A] numquam didici; sed Lusitaniae prima et novissima mihique permansit conjux una fatali sorte morte transmissa; neque decet [a 1Kb] cujusquam et monachus inhiens denuo mulier nec labia mea tetigit osculo. Et ut solidius dicta credantur audita, profero testem fidelem praesentem quo semper laboro stantem per Patrem et Natum et Spiritum sanctum, per dexteram suam qua sanctos coronat, et cardines coeli et fabricam mundi, quod ipse virtute verboque fundavit, quod pagina praesens, omneque taxatus [Forte, taxatum], nec fraude frustratum, testatum per Christum Jesum Dominum nostrum: sed laudes [Col. 0022A] attollo, nec meritus, Deo bona donanti, qui improperat nulli, et ipse pulsetur ut vinctos absolvat, et quos hactenus servat inlaesos perducat ad illam patriam novam: haec [Forte, ac] temporibus tuis, gloriosissime princeps, laetentur emersi, fraudibus pressi, fraudeque erecti fraenentur repressi, ut legibus Christi utrique juvati, abbati occurrant ad nuptias agni, quae trophaeum aureum pareat vestrum, post vestro procul a [Mss. ad] regno, Domino nostro famulemur effectu in Christo Jesu Domino nostro. Amen.




ANNO DOMINI DC.
DINOTHUS ABBAS.




[Col. 0021]
NOTITIA HISTORICA IN DINOTHUM ABBATEM.
(Fabric. Biblioth. med. et inf. aetatis.)

[Col. 0021B] Dinothus, abbas Bannochorensis, laudatus Bedae Hist. Ang. lib. II, c. 2; aliis Dionotus avonius, qui in synodo Claudiana Vectiorum, sive Wirgorniensi, anno Christi 601, traditur, ut est apud Lelandum c. 44, copiose, graviter, docte, de non admittenda Gregorii papae, aut missi ab eo Augustini monachi, auctoritate disputasse; praeterea defendisse archiepiscopi Menevensis in rebus ecclesiasticis potestatem; in summa, conclusisse non esse e republica Britannorum ut Romanorum fastum vel Saxonum tyrannidem in communionem admitterent. Atque, eodem Lelando judice, quae erat Dionoti eruditio, recte sentiebat, non esse penes Romanum, ut gentem advenam (Saxones), fidei praetextu, in alieno (Britannico) confirmaret imperio. Nam si id admitterent, non deesset fucus ad explodendos [Col. 0021C] quoscumque e regnis suis principes. Verba ipsa quaedam Dinothi ex mss. Codice Anglo-Saxonice descripta et Anglice cum Latina versione publicavit Henricus Speelmannus tom. I Conciliorum Angliae p. 108; quae cur conficta sub Dinothi nomine visa sint Schelstrateno [a 1Kb] et quibusdam aliis, conjicere facile licet, rationem videre non licet. Sententia [Col. 0022B] verborum haec est: Notum sit, et absque dubitatione, vobis, quod nos omnes sumus et quilibet nostrum obedientes et subditi Ecclesiae Dei et papae Romae, et unicuique vero et pio Christiano ad amandum unumquemque in suo gradu in perfecta charitate, et ad adjuvandum unumquemque eorum verbo et facto fore filios Dei: et aliam obedientiam quam istam non scio debitam ei quem vos nominatis papam, nec esse Patrem Patrum vindicari et postulari; et istam obedientiam nos sumus parati dare et solvere ei et cuique Christiano continuo. Praeterea nos sumus sub gubernatione episcopi Caerlegionis super Osca, qui est ad supervidendum sub Deo super nobis, ad faciendum nos servare viam spiritualem. Quae praeterea a Baleo, I, 70, et Pitseo, p. 104 seq. perhibetur scripsisse Dinothus, [Col. 0022C] Defensorium jurisdictionis sedis Menevensis; De conservandis Britannorum ritibus; Disputationum librum, aliumque Orationum et Epistolarum, et in Sacram Scripturam Commentarios, ea nemini visa; et ex sola conjectura, ut in aliis non raro ab his factum, tributa esse mihi persuadeo.




[Col. 0021]
DINOTHI [a 6Kb] RESPONSIO AD AUGUSTINUM MONACHUM, PETENTEM SUBJECTIONEM ECCLESIAE ROMANAE.
(Ex Vilkinsii Conc. Magnae Britanniae, t. I, p. 26.)
(C,G,S)*

[Col. 0021C] Notum sit et absque dubitatione vobis quod nos omnes sumus et quilibet nostrum obedientes et subditi [Col. 0022C] ecclesiae Dei, et papae Romae, et unicuique vero Christiano [et] pio ad amandum unumquemque [Col. 0023A] in suo gradu in charitate perfecta, et ad juvandum unumquemque eorum, verbo et facto fore filios Dei; et aliam obedientiam quam istam non scio debitam ei quem vos nominatis esse papam, nec esse patrem patrum: vindicari et postulari, et istam [Col. 0024A] obedientiam nos sumus parati dare et solvere ei et cuique Christiano continuo. Praeterea nos sumus sub gubernatione episcopi Caerlegionis super Osca qui est ad supervidendum sub Deo super nobis, ad faciendum nos servare viam spiritualem.




ANNO DOMINI DCI.
DYNAMIUS PATRICIUS.




[Col. 0023]
NOTITIA HISTORICA IN DYNAMIUM.
(Fabricii Bibl. med. et inf. aetatis.)

[Col. 0023D] Dynamius sive Dinamius, vir illustris ac Patricius Galliarum, an. 593-596, apud Gregorium Magnum I. II, ind. XI, ep. 33, l. v, ep. 6, quem Massiliensem vocat Venantius Fortunatus lib. VI, poemat. 11. [Col. 0024D] Ejusdem Dinamii et Eucheriae conjugis Epitaphium apud Andream Duchesne tom. I Histor. Franc. p. 519. Scripsit, teste Sigeberto c. 444, et Usuardo 27 Januarii, Dinamius Vitam S. Marii, abbatis circa [Col. 0025A] an. 500 Bobacensis sive Bodanensis. Edita est a Bollando 27 Januarii tom. H, p. 774, et a Mabillonio saec. I Act. Sanct. Benedictin. p. 105. Deinde Vitam S. Maximi, abbatis primum Lerinensis, postea an. 433 Regiensis sive Rejensis episcopi, ad Urbicum [Col. 0026A] episcopum an. 584 Rejensem, quae exstat apud Surium 27 novembris, et in Vincentii Barralis Chronologia abbatum et Monasterii Lerinensis, et illustratur a Barthio LIX, 12, Adversar. De eodem Maximo Gregorius Turonensis in opere de Gloria Confessorum.




[Col. 0025]
DYNAMII PATRICII EPISTOLAE DUAE.
(Duchesne, Histor. Franc. Script.)
(C,S)



EPISTOLA I. AD AMICUM.
[Col. 0025A]

Quantum aestifero solis ardore defesso, vel longinqui itineris vastitate quassato, gelida nympha, dum [Col. 0025B] ariditatem temperat, restinguit desideria sitientis: ita mihi vestrarum epistolarum elocutio cum incolumitatis vestrae indicia retulit, gaudiorum incrementa nutrivit. Quia quotiens crebra recordatione dulcia affectionis vestrae vota commemoro, desideria pectoris publicare suspiriis non desisto. Pro eo quod ille corporali fraudatur intuitu, qui de cordis non absentatur arcano. Idcirco officium sospitatis plenissimo charitatis jure persolvens, spero ut quoties aditum temporum difficultas diversa praestiterit, semper exiguitatem meam vestrorum apicum elocutio desiderata confortet, quousque cum divino auxilio, animorum devotione suppleta, mutuis inter nos laetemur aspectibus qui nunquam indivisis affectionibus sequestramur.



EPISTOLA II. DOMINO SEMPER PECULIARI SUO VILLICO PAPAE.
[Col. 0025C]

Vereor quidem, pro hujus tarditate libelli, reus vestri existam imperii. Sed si solito pietatis arbitrio mearum amaritudinum pondus inspicitis, necessitati protinus indulgetis. Ut valui, tamen implere quae praecepistis intendi. Quoniam non dubitas, beatissime pontifex, quod jam me tibi reddidit perpetua sedulitate subjectum unicae charitatis imperium. Sed mirum hoc esse non censeo, dum te in omnium pectoribus sic devinctum esse confido. Nam eatenus vos remuneratione superba, diversa beneficii largitate praerogativa generalis amplificat, ut in vobis esse probetur ingenitum, quidquid ubi radiat pretiosum. [Col. 0026A] Et dum generosa natalium dignitate decoratur, humilitate plus nobilem totum te tribuit libertati. Quo fit ut charitatis splendor, qui intra vestri pectoris arcana immensi luminis claritate praeradiat, et [Col. 0026B] jam corporis serenitatem ostendat, et ita sit cordis speculum, gratia quae renitet in vultu. Pro qua re universitas se certatim vestro conciliari affectu desiderat, dum omnes conscius amor invitat. Quam magis ego invicem mei famulatus verborum gaudeo jura praemittere, donec et recuperatis viribus rebus merear respondere. Idcirco foenus humillime sospitatis impendens, deprecor ut jugiter me in divinis oraculis quem receptum dignatio retinet, intercessio vestra commendet, et omnibus quibus necessarium inspicitis, per quos etiam regis auribus deferatur, meam necessitatem asserite, vel celerem reditum obtinete: ut indulto suffragetis patrocinio, quem impenso fovetis affectu. De transmissis vestris xeniis ancipiti meditatione suspendor, utrum me referre [Col. 0026C] grates oporteat, an silere: quoniam qui non valet implere praeconium, digne vitat affectum. Non tamen credit coronae [Id est, sacerdotii, episcopatus] vestrae magnitudo sufficere, quod in urbe cui praeestis non desinit universis immensa largitas ministrare, nisi ut illos stipendiis donetis propriis, qui moenibus inhabitant alienis. Sicut me, quem humanitas vestra optata infestatione persequitur; quam, dum non valui coactus effugere, devotus videor excepisse. Unde tamen, licet ariditas subsistat ingenii, tamen poterat suffragii propago praetendi, nisi quod mihi epistola terminum habuit, quod spatium charta negavit.




[Col. 0025]
DYNAMII PATRICII VITA SANCTI MARII.
(Ex Bolland. jan. t. II, ad diem 27.)
(C)*



CAPUT I. Sancti Marii obitus, vaticinia.
[Col. 0025C]

1. Cum Dominus noster Jesus Christus in primordio [Col. 0026C] nostrae vocationis, humanis pectoribus fidei fundamenta jecisset, ejusdem fidei seges sancti Spiritus immissione per universum mundum longe lateque [Col. 0027A] excrevisset; christianorum religio sanctorum actus memorabiles duabus ex causis scripto commendare consuevit, ut videlicet chorus fidelium eosdem actus in festis annalibus audiens recitari, gaudeat, laetetur, et crescat; et minus perfecti eorumdem actuum exemplis inflammati, ad bene operandum studeant insudare.

2. Sanctus itaque Marius, cujus facta fidelia pro modulo nostrae capacitatis narranda ingredimur, mediocri parentela genitus, civis Aurelianensis fuit. Hic in monasterio, quod ibidem est, factus monachus, ab ineunte aetate monachalibus doctrinis eruditus puer, et factus juvenis bene operando Deo studuit militare. Cum autem in praefato monasterio, sicut lilium inter ligna silvarum, inter fratres moribus, [Col. 0027B] vita claresceret; [a 1Kb] Gundobaldi Burgundiorum principis consensu, a fratribus Bodanensis coenobii, quod est situm in Sistaricensi episcopatu, in patrem eligitur: cujus electio [b 1Kb] Joannis, qui tunc Sistaricensi Ecclesiae praeerat, auctoritate roboratur; divina hoc providente et favente clementia, ut qui bene se rexerat, aliis quibus regimen necessarium erat praeficeretur. Quid plura? ad jam dictum monasterium adducitur: et a suo pontifice in abbatem communi fratrum voluntate consecratur.

3. Consecratus autem ita suae dignitatis officium amplexatus est, ut quotidie filios spirituales, vitae venerabilis exemplo, generaret, et eosdem doctrinis coelestibus eruditos mirabiliter educaret. Erat enim hominem exteriorem jejuniis et vigiliis affligens, interiorem [Col. 0027C] orationibus assiduis reficiens; in utroque mansuetus et humilis, in utroque laudabilis et perfectus. Hic dum quodam tempore pro gerendis negotiis sui monasterii ad alias partes secederet, contigit ut in agro [c 1Kb] Alegarnensi, a quodam viro illustri agricola hospitio susciperetur: cujus filiam Sisagriam nomine, quae fere mortua erat, ejusdem hospitis precibus baptizavit, et baptizatam suis orationibus, vitae et pristinae sanitati restituit. Cum vero peractis negotiis, pro quibus perrexerat, ad monasterium rediret, quaedam matrona nobilis, quae Licinia vocabatur, excepit illum in domum suam: cujus filius adeo infirmabatur, ut memorata mulier et amici de salute ejus desperarent. Rogatus a matre senex infirmum visitat, super eum orat, oleo sancto eum perungit. O mira virtutis Dei cum confessore orante celeritas! [Col. 0027D] Dum enim infirmus perungitur, optata sanitas ex insperato revertitur, et infirmitas abjecta fugatur. Sicque factum est ut hospitem, quam tristem invenerat, laetam cum filio ad monasterium rediens relinqueret.

4. Cum autem, ut mos est religiosorum, in quadragesima idem vir Dei in cella retrusus, parcius solito viveret; Lucretius Diensis episcopus ad eum [Col. 0028A] visitandum assidue veniebat; tum quia ejusdem viri Dei monachus et nutritius fuerat, eumque patris loco venerabatur et colebat; tum quia ejus dulcibus alloquiis semper refici appetebat. Una itaque dierum cum ad ostium cellae ejus pulsaret antistes, audivit ab eo ut recederet, post diem tertium rediturus: et in illo spatio nullus ei victum, nullusque accessum praeberet. Recessit pontifex; et post triduum revertens, ad virum Dei est ingressus. Cui vir Dei: Ductus fui in spiritu, vidique coelos apertos et majestatem Dei; cujus claritatis splendorem mei mortales oculi vix poterant sustinere; vidique beatam et virginem et Dei genitricem Mariam cum angelis ad ejus vestigia prostratam, pro [d 1Kb] pace Italiae supplicantem. Sed divina pietas ita temperavit responsum, ut nec [Col. 0028B] matrem petentem offenderet, quod autem Italia et multae aliae provinciae indeclinabilem interitum mererentur, respondit. Haec mihi a Deo revelata, tibi studui revelare, te adjurans ex parte Dei et mea, quatenus ista quae audisti me vivente nulli revelare praesumas. Postquam autem ejusdem viri Dei corpus pontifex memoratus sepelivit; et nos ejusdem visionis effectum novimus, qui Bodanense coenobium subversum fuisse minime dubitamus.



CAPUT. II. Varia miracula. Obitus.

5. Alio quoque tempore viro Dei placuit, ut causa orationis sancti Martini Turonensis limina visitaret. Cumque ipsa nocte vigiliarum in civitate Turonica [Col. 0028C] dormiret, caballum, qui de sella ejus erat, latro quidam furto subripuit. Sed virtus divina sic latronem meritis jam dicti viri Dei obsedit ut per totam noctem plateas civitatis rimando quaereret, nullusque ei de civitate pateret egressus: facto mane vir Dei latronem praevenit, et caballum recuperavit. Et licet latro praeventus poenam corporalem meruisset, ex insita mansuetudine liberum abire permisit. Simili miraculo, in urbe Lugdunensi suas equitaturas vice alia recuperavit.

6. Illud etiam non est praetermittendum, quod quodam tempore quidam Nemphidius cum senatore Agricola sanctum Marium comitantes, causa orationis Parisios ibant, ut sancti Dionysii limina visitarent. In quo itinere Nemphidius viri sanctitatem cognoscens, et de ea mente integra confidens, eum [Col. 0028D] rogavit, ut ejus precibus filium habere mereretur. Negat sanctus, asserens humiliter se tanti meriti non esse, ut per eum quod petebat Nemphidius posset obtinere.

Licet autem, ut justorum mos est, tantae petitioni se favere nequaquam posse simpliciter affirmaverit, post triduum tamen memorato Nemphidio filium certo tempore nasciturum praedixit. Quod autem [Col. 0029A] Sanctus in hoc verus propheta fuerit, Evodius promisso tempore Nemphidio natus ostendit.

7. Illud etiam dignum duximus annectendum, quod antequam de civitate illa egrederetur, non sine suorum moestitia multum coeperit infirmari. Nocte igitur insequenti membra languore fere praemortua lecto collocavit. Sed in ipso noctis spatio, sic divina ei subvenit clementia, ut summo mane laetus et incolumis surgeret, et socios ad iter agendum hortaretur. Cum autem omnes qui aderant de ejus subita valetudine mirarentur, ait: Sanctus Dionysius in illa nocte ad me venit, me tetigit, et sui praesentia me pristinae sanitati restituit.

8. Cum itaque, ut diximus, factus incolumis ad monasterium rediret, quidam paterfamilias eum suscepit hospitio. Tempore opportuno vir Dei ad mensam accessit, sedit, allatumque panem more solito benedixit. Cum autem quidam assidentium de pane benedicto, cani, quem amabat, jactasset, statim ut canis panem quem acceperat visus est in corpus trajicere, vitam amisit. Indignum quippe erat, ut canis pane illo vesceretur quem dextra sacerdotis sanctificaverat.

9. Alio quoque tempore dum ad quosdam ecclesiae filios visitandos accederet, canis, quae catulos habebat, subito exiliens, capsellam ejus scidit. Dum vero Dei famulus pro hac re vultum parumper inclinasset, duo lupi ejus injuriae ultores canem ipsam rapuerunt, et raptam suis pastibus destinantes ad silvam teste populo perduxerunt. Si quis autem non credit quod aliquando silvestres bestiae ferocitate deposita [Col. 0029C] justorum utilitatibus noverunt famulari, audiat [a 1Kb] Paulo primo eremitae leones sepulturam fecisse, et sanctae [b 1Kb] Mariae Aegyptiacae; audiat, et in omnibus laudet Dominum, miretur et credat.

10. Aliud etiam supradictis adjiciendum esse censuimus: quod quotiens servus Dei in aura dubia, aut segetum spicas triturandas stravit, aut in quolibet itinere ad mensam sub aperto aere sedit, nunquam illum pluviarum inundatio molestavit, nunquam impedivit. Sic namque Deus nimborum impetus ubicumque ruentes meritis et virtute sancti confessoris refrenavit; ut cum alios euntes et redeuntes, eorumque labores suis inundationibus indifferenter humectarent, virum Dei ejusque socios illaesos, et ejusdem areas intactas pertransirent. Nec mirum si nubium [Col. 0029D] infusionem fugare potuit, qui vitiorum tenebrosam caliginem a primo flore juventutis in se studuit enervare. Tantae siquidem virtutis et sanctitatis erat, ut per eum Dominus caecis visum redderet, surdis auditum restauraret, infirmos pristinae sanitati reformaret. Quamdam etiam maligni spiritus infestatione captivam, per eum orantem Dominus liberavit.

11. Illud autem memorabile praedictis est inferendum, quod cujusdam [c 1Kb] Donati servi Dei transitum, absens corpore, praesens spiritu, cognovit, [Col. 0030A] et cognitum fratribus cum lacrymis publicavit. Quidam autem ex his qui aderant, probare volens utrum viri Dei visio veritate niteretur, misit ad locum, in quo jam dictus Donatus Deo militaverat; et legati assertionibus, ut vir Dei praedixerat, ita esse invenit. Haec quae audistis, fratres charissimi, ex miraculis saepe nominati confessoris excerpsimus, plurima praetermittentes, ne sermonum prolixitas audientibus fastidium generaret. Tantarum itaque virtutum gloria redimitus, tantorum miraculorem longe lateque coruscans, VI Kalendas Februarii, hoc est, hodie, praedictus confessor Domini Marius Felix de corpore migravit ad Christum, cui cum Patre et Spiritu sancto regnum et imperium in saecula saeculorum. Amen.



CAPUT III. Miracula post mortem.

Lectio sancti Evangelii secundum Matthaeum.

12. In illo tempore dixit Jesus discipulis suis parabolam hanc: Homo quidam peregre proficiscens, vocavit servos suos, et tradidit illis bona sua; et reliqua. Homilia sancti Gregorii papae: Homo iste, fratres charissimi, qui peregre proficiscitur, Redemptor noster est, qui de mundo ad Patrem transiens fidelibus servis quinque talenta, id est, bona spiritualia tradidit. Quia vero sanctus Marius fidelis servus exstitit, cum fidelibus ab ipso Redemptore memoratum pondus creditur accepisse. Inde est, quod de corpore migrans ad pedes ejusdem Redemptoris spirituales usuras exigentis accessit, rationem de commissis et ipse redditurus, et quoniam super quinque [Col. 0030C] talenta lucratus fuit alia quinque, audire meruit: Euge, bone serve et fidelis, quia super pauca fuisti fidelis, intra in gaudium Domini tui.

13. Post cujus felicem transitum, cum annorum lustra plurima fluxissent, et quarumdam saevarum gentium crudelitate, tota Gallia suis habitatoribus fere destituta haberetur, et Christi monasteria luctu perpetuo flenda in eremum versa fuissent, a quibusdam viris, corpus praefati viri Dei ab ecclesia Bodanensi sublatum, ad hoc oppidum [d 1Kb] Forcalcariense, Deo disponente, delatum est.

Requiescit autem in ecclesia sibi famulantibus ex eadem perpetuam requiem largiturus: in qua ecclesia multi multa miracula per eum Dominum fecisse asseverant. Ex quibus ad tanti confessoris memoriam [Col. 0030D] commendandam pauca excerpsimus, quae veridica testium assertione didicimus.

14. Quodam autem tempore quidam puerulus lascivius ultra modum sub sarcophago praedicti patris ludis profanis ac saltibus insistebat. Cum autem fronte inverecunda praedixtis insisteret, divina ultione percussus cecidit: statim coepit membris defici, et in quinque sensibus corporis debilitari: crevit poena, crevit et supplicium: et ut ab ipso loco manibus aliorum sustentatus recessit, cum poena et supplicio [Col. 0031A] spiritum exhalavit. In quo datur intelligi quoniam Deus ultionum Deus est: et licet videatur esse remotus, praesens tamen sanctorum injurias assidue creditur judicare.

15. Illud praetermittere etiam nequaquam debemus, quod quadam vice quidam vir religiosus ejusdem viri Dei basilicae custos, cum circa medium noctis ad ecclesiam veniret, ut lumen lampadi daret, extinctum invenit: O, inquit, pater mi, da consilium servo tuo: nox atra omnia possidet: omnes dormiunt: ubi ignis reperiatur, nescio: viae semitam pes ignorat. Quid ergo faciam? Cum igitur anima anxiaretur in illo et ad quam partem se verteret, ignoraret; subito non sine ejus ineffabili gaudio candela quam tenebat in manibus accensa [Col. 0031B] apparuit.

16. Alio quoque tempore quidam rusticus, membris omnibus contractus, ita erat toto corpore dissolutus, et in unum similitudini hominis contrarium conglobatus ut non homo, sed monstrum aliquod putaretur. Hic ad multa sanctorum limina adductus fuerat: sed quoniam ut credimus sancto confessori nostro reservabatur, nulla sui corporis praesidia se percepisse fatebatur. Ad ultimum divina ei opitulante clementia non sine multo labore ad praeoptata limina sancti confessoris defertur, et in ejusdem ecclesia delatus deponitur. Precatur miser cum lacrymis miserandi corporis erectionem, et qui aderant ei compatientes eadem deprecantur. O Dei pietas omni devotione colenda! O sanctorum merita mortalibus [Col. 0031C] omnino veneranda! Inter lacrymas namque infelicis hominis, et verba multorum orantium, miser erigitur: fragor ossium et nervorum extensio a multis auditur: occurrit mox comitum curia, mirantium tumultu citata: occurrunt proceres: occurrit utriusque vulgi sexus: clamant omnes, alii alios clamoribus praevenientes, non nobis, inquiunt, Domine, non nobis, sed nomini tuo da gloriam. Sic miser qui venerat, meritis jam dicti viri Dei factus incolumis, laetis gressibus ad propria recessit.

17. Praedictis etiam addere decrevimus, quod quadam die quaedam innupta puella, mentis levitate ducta, lapidem dirigens aram sancti confessoris percussit: necdum directus lapis in pavimento ceciderat, cum nervorum viribus exhaustis, et membrorum virtute [Col. 0032A] debilitata, puella cecidit. Quid plura? Quae paulo ante lasciviens venerat, foeta flebitur et infelix. Ad confessoris Marii limina excubias fideliter actura perducitur, offert seipsam, offert preces et lacrymas: spondet sancto vigilias annales, si facta incolumis ad propria revertatur. O mirum divinae pietatis auxilium! Dum plorat mulier, dum se totam in ara mentis, devotis precibus, immolat; exauditur, et tota pristinae incolumitati restauratur. Sospitate itaque recepta cuidam conjugio copulatur; sed cum tempora temporibus venientibus transirent, et memorata mulier conjugalibus deliciis nimis sapienter adhaerens, vota quae sancto promiserat persolvere distulisset; ejus oblivio infirmitate pristina praevenitur: nervorum auxiliis iterum attenuatur, et membrorum [Col. 0032B] valetudine omnino privatur. Iterum ad praefata sancti confessoris limina, mariti cura, perducitur: iterum meritis ejusdem peroptatae sanitati redonatur. Laeta mulier ex insperata sibi reddita sanitate, perpetuum sancto vovet obsequium, ad propria nunquam reditura amplius. Sed cum sponsus adversus conjugem de tali voto nimis incanduisset, territa mulier conjugalibus minis, et blanditiis emollita, cum eo ad propria revertitur. Reversa statim miseranda mulier, peste jam dicta iterum premitur; iterum ad limina sancti perducitur; iterum saluti praeoptatae restauratur. O infelix nostrae humanitatis conditio! o nefanda in persolvendis votis oblivio! rursus nempe sanctus obliviscitur: rursus impudica mulier infirmitate solita enervatur; rursus ad saepe dicta limina confluit. [Col. 0032C] Iterato voto sanctus iterum honoratur, et mulier quaesitae sanitati iterum restauratur: restaurata gaudens et incolumis, repatriat meritis sancti confessoris causis similibus non amplius reversura. Audiant illi qui in hac ecclesia Deo et sancto Mario morum stabilitate promiserunt, audiant et mentis . . . . . . diligenti cura revereantur, si omnia recta sunt erga votum; si recta omnia bene sibi contigisse, laetentur; si autem aliter est, sciant quoniam hoc in anima patiuntur, quod praefata mulier in corpore legitur passa fuisse. Votis itaque fractis per poenitentiam consulant, ad pedem sancti confessoris accedant, lacrymas et preces offerant, ut salutem, quam exercendo perdiderant, morum stabilitate redintegrata, rursus per Dei misericordiam habere mereantur. Amen.




[Col. 0031]
SANCTI DYNAMII VIRI ILLUSTRIS ET PATRICII VITA SANCTI MAXIMI.
(Surius, Act. Sanct., tom. II.)
(C)



Epistola dedicatoria.

[Col. 0031C] Domino beatissimo Patri, Urbico papae, Dinamius Patricius salutem.

Cum apostolicae Pater fidei ardore succensus, universa de virtutibus sancti Maximi, quae fidelis relatio [Col. 0032C] gestorum manifestat, sollicita indagatione perquiris, imperitiam meam pulsare non desinis; paternis etiam monitis praedicandi auctoritate confirmans, quod non parum ipsius delicti noxa reus efficiar, nisi omnia in [Col. 0033A] Vita ejus, quam me ante aliquot annos rurali sermone conscripsisse constitit, studeam addere quaecunque vos de illius mirabilibus protinus manifestum est invenisse, unde ego gemino pudore confundor, cui nec loquendi facultas conceditur, nec silendi securitas indulgetur. Si loquar, sensum monstrat detecta rusticitas imperitum. Nam si licuisset, vel de succincta poteram dictione placere, cui non possunt dogmatis augmenta succurrere. Inter utramque ergo constitutus angustiam, praeceptis vestris parere disposui, placiturus obedientia, non doctrina. Vetera vos igitur chartarum indicasti revolvisse volumina, in quae quid ex ejus operibus beatissimi Fausti antistitis praedecessoris vestra solertia devota collegerat, unde pauca sensu potius, quam obtutu, vix discernere potuistis. [Col. 0033B] Nam plurima aemulae vetustatis edacitas consumpserat, quae latebant. Quod nisi scriptorum meorum serie aeternae memoriae traderentur pauca de pluribus, satis esse impium censuistis. Unde me ex parte votis vestris satisfecisse censeo, quod in longam ducta [Col. 0034A] propaginem lectio multiplicata subsequitur. Quae quoties audientibus fecerit dudum lecta fastidium, ad vestrum poterit pertinere delictum: si mercedis praemium contulerit, nihil exinde ad me similiter pertinebit, qui compulsus vestris imperiis, prolixiora conscripsi, quam volui, et refugium brevitatis omisi. Me ergo, quem silente peplo prudentissime pastor exspolias, et tegmine taciturnitatis enudas, supplico ut eum universo populo diffuso munias intercessionis praesidio. Quoties lectionis redigitur longitudo, nec dictio impolita displiceat, quam tenor relationis sanctae commendat. Nam dubium non est, quod quantum integra devotione cordis, ipsius sancti antistitis gesta praefers, tantum opera mediteris, ut ejus integra aviditate mentis coneris sequi vestigia, [Col. 0034B] cujus actionum diligis ornamenta: dummodo divino beneficio, et ipsius patrocinio tibi concedatur temporalis vitae prolixa tranquillitas, et sancti operis expetita facultas, domine vere sancte, et beatissime papa.



INCIPIT VITA.
[Col. 0033]

[Col. 0033B] 1. Beatissimi Maximi Rhegiensis urbis antistitis hodie dies sanctae solemnitatis colitur, qui quotannis redivivis temporum curriculis renovatur: cujus nos res gestas pondere pia animi devotio admonet, et prisca consuetudo compellit. Nisi enim ea quae perspicua et minime dubia aliorum ratione comperta sunt, litterarum monumentis consignentur, quae antiquitus gesta sunt plerumque a novis auctoribus varie [Col. 0033C] referuntur. Nam ut mysticae actionis ejus insignia nihil habeant ambiguum, nihilque ex iis vulgaris affectio fabulosum efficiat, aut de vanitate suspectum, quae ab illo facta sunt et comprobata, veridico sermone narranda sunt. Ex quibus ipsis tamen, ne auditori nimia prolixitas afferret fastidium, permulta reticuimus, annotavimus pauca.

2. Beatus Maximus in vico proprio, cui Decomeco vocabulum est, vitae sumpsit exordium, Christianis parentibus editus, et factus illico Christianus. Ab ipsis vero infantiae rudimentis sublimi semper humilitate crescens, ita teneros aetatis annos morum maturitate castigavit, ut proprietatem nominis sui gratia sanctitatis sibi vindicaret. Postquam autem excessit ex ephebis luxuriae illecebras et blandimenta [Col. 0033D] animi magisterio et censura edomabat, ut pollicitae virginitatis, palmam incorruptae integritatis obtineret, et in regnis coelestibus e carne sub jugum missa triumpharet. Fuit nimirum bonorum omnium ornamentis praeditus, estque merito laude ac praedicatione efferendus: quippe vultu venerabilis, blandus aspectu, ore placidus, animo serenus, patientia fortis, magnanimitate conspicuus, pacis amans, largus erga hostes, labentia fastidiens, coelestium ardens desiderio, temporalibus aeterna comparans, temporalia pro aeternis vilipendens atque contemnens. Et ut interius divinae legis praecepta cognosceret, naturali ingenii acumine tantum in litteris profecit, ut legendi aviditate pastum quaereret animae [Col. 0034B] suae, et instar apum aeternae suavitatis nectar hauriret. Quamvis autem omnia vitiorum carnalium fomenta protereret, et omni ex parte praeclara conversatione fulgeret, at nihilominus vires corporis abstinentiae assiduitate frangebat, carnis vitia antequam nata essent, persequens et coercens, ita ut ei ad martyrium non nisi percussor defuisse videatur. Nam ipse procul dubio martyrem se fecit et cruciatu [Col. 0034C] et merito.

3. Porro etiam omnem facultatum suarum copiam deserens, Lirinense monasterium petiit, ubi sempiternas divitias justus inveniret: evangelica secutus praecepta, sciens se perfectum fieri non posse, nisi venderet omnia sua, et a cunctis opibus alienum se faceret. In ea autem congregatione cum omnes perfecta charitate diligeret, ipse itidem ab omnibus amabatur. Tantus vero in eo fervor exstitit, ut antequam monasticam vivendi regulam complexus esset vel mystica instituta, jam conversatione praecipuus videretur, ac deinde sancto Honorato decessori suo, summis virtutibus ornatissimo, qui illic abbas fuerat, et honore succederet, et meritis aequaretur. Qua in functione cum gregem commissum pastorali [Col. 0034D] solertia custodiret, et singulis noctibus, aliis somno occupatis, monasterium lustraret, praeter morem accidit ut monachus quidam adhuc puer, motus quadam curiositate vel sollicitudine, eum sequeretur. Ecce autem beatissimi viri conspectui diabolus insidiator forma ingenti atque terribili sese offert. Sed cum illum spiritualibus indutum armis terrere non posset, nec opinantem monachum tanto affecit terrore, ut trepido gradu ad cellam illico revertentem ardentissima febris mox corripuerit.

4. Rursus pertinax ille impostor, sperans se sanctum virum vel aliqua ratione perturbaturum, ignei draconis specie se illi ostendit. Sed confestim crucis signo territus, evanuit. Jam enim invictus athleta [Col. 0035A] hostem saepius superatum minime formidabat. Postquam autem totius insulae Lirinensis peragravit ambitum, ocius accessit ad lectulum agrotantis monachi, quem diximus in febrem incidisse: clamque apud illum intra arcana pectoris sui preces Deo fundens, id effecit, ut mox restitutus sit incolumitati pristinae, et praeda sua frustratus sit hostis elusus. Itaque obtinuit gemina virtus invictam victoriam, quando et vires aegroto reddidit, et adversarium imperavit: deplorante inimico jacturam quam fecerat, laetante monacho salute quam recuperavit.

5. Sic autem singulis noctibus pastor egregius ovile dominicum circumlustrans, ne quid adversi accideret, ad littus aequoris, quod vocatur moles, quandoque accessit, moxque veterator ille praestigiis suis ausus [Col. 0035B] est tanquam navem onustam oculis ocius repraesentare, nautasque suo more ferventes in opere, navisque instrumenta colligentes: duos vero ex illis ad beati viri latera accedentes, dicentesque se eo advenisse negociandi causa, quod non sine ingenti lucro id fore rei eventus declarasset. Se nosse illum Maximum, non minus sanctitate, quam nomine: cumque in locis transmarinis tantopere desiderari ab omnibus, ut si eum obtinere possint, nihil sint majori in pretio habituri. Nullum se igitur majus facturos compendium, quam si ipsum navi impositum possint abducere Hierosolymam, praeter opinionem successu prospero repertum. Id vero procul dubio magno ipsi honori et dignitati fore, si felici cursu eo adductus sit, ubi in tantum votis omnium exspectetur. Sed vir [Col. 0035C] Dei insidias, et malum dolum inimici cognoscens, sanctae crucis signo se communit, coelestem implorat opem, ac deinde spiritali auctoritate sic respondet: Fallere non potest milites Christi nequitia plani et impostoris, nec suis fraudibus illis potest illudere malignus, quibus Deus id praestat, ut adversa praevidere queant. Hanc vero insulam usque adeo beatissimi Honorati communierunt preces, expulso per eum dracone ejus habitatore, ut nullus deinceps nocendi aditus in eam pateat diabolo. Sub his verbis ab oculis orantis evanuit navis commentitia, moxque ille reversus ad oratorium, hortatus est fratres, ut ad vigilias surgerent, unaque cum sancta illa congregatione ipse celeberrimas laudes persolvit ei per quem ab hoste victoriam reportarat.

[Col. 0035D] 6. Cum autem fama insignium virtutum ejus per orbem universum volitaret, ad Rhegiensis urbis episcopatum non modo civium, sed etiam sacerdotum sive praesulum omnium studio non minus raptus quam electus, et quamvis invitus, illico consecratus est. Etsi autem jam et re et nomine Maximus, vix habere videretur, in quo amplius cresceret, ne quid tamen nomini decederet, sicut opere et factis permansit Maximus, ita et in honore excelluit. Inter caetera igitur recte factorum, quae in illo refulgebant, ornamenta, patientia fortis, benevolentia patiens, libertate alacris, liberalitate abundans, magnanimitate beneficus, humanitate mitis, sedulitate diligens, charitate suavis, largitate communis, doctrina praestans, [Col. 0036A] justitia singularis, humilitate sublimis, opum contemptor, dignitate copiosus et affluens fuit. Templum in Rhegiensi castello in beati Albini honorem, quanta animi potuit devotione, condidit, cujus columnas, quas hodieque illic cernere licet, juga boum eo pertraxerunt, sed ita tamen, ut nullam sentirent tanti ponderis molestiam, ejus sanctitate id efficiente, quandiu ille ad templi structuram operarius indefessus aderat. Quod si vero abesse eum contingeret, nequissimi daemonis occulta machinatione adeo eorum pondere premebantur boves universi, ut nullis stimulis adigi possent ad progrediendum. Etsi plures alii adjuncti essent, manebant immoti omnes, quantumvis atrociter caederentur atque sauciarentur. Id ubi celer nuntius beatissimo antitisti significavit, [Col. 0036B] ille incunctanter atque fidenter veniebat ad locum, nec terrore trepidus, nec moerore perturbatus. Tum vero hostis nequitissimus ejus oculos fallere non potuit, nec se ab ejus conspectu subducere, qui totius populi oculis conspici non poterat. Ait autem vir sanctus ad illos: Frustra vexatis jumenta rationis expertia, dum inimici impedimenta cernere non potestis. Ego vero parvum Aethiopem video, bobus sese objicientem. Inde flexis genibus, orat supplex Deum, ut hostis insidias avertat. Ejus preces malignas ille ferre non sustinens, ocius non sine teterrimo fetore recedit. Mox amotis bobus, qui aliis adjuncti erant, columnae sine difficultate ulla ad locum destinatum pertrahuntur.

7. Neque illud ob confirmandos Rhegiensium animos [Col. 0036C] ommittendum putavimus, quod cum beatissimus antistes ad basilicam ab ipso constructam sacras reliquias summo cum honore psallendo adduceret, ubi ad urbis portam ventum est, ab improviso versus ille ordine occurrit: Haec porta Domini, justi intrabunt in eam. Unde procul dubio colligi potest, ejus precibus urbem illam adeo esse munitam, ut sicut hactenus, Christo propitio nullos hostium incursus longo temporum intervallo pertulit, ita deinceps quoque Deo favente minime perpessura sit. Facile enim eximius ille pastor, quem vivere testantur facta ejus, post decessum suum apud Deum obtinere potuit, ut urbs illa in qua ipse fuisset antistes, praeclaris meritis suis perpetuis temporibus munita sit virtute corporis sui in templo sacratissimo, quod condidit, coruscante [Col. 0036D] multis beneficiis, quae illic omnibus praestantur.

8. Cum aliquando in eadem basilica vir sanctus instantia pastorali vigilias celebraret, Ansani Diaconi Rhegiensis nepos, id est fratris ejus filius, quem parvulum parentes e vita abeuntes reliquerant, et ipse nutriendum susceperat, magisque quam si suus esset filius, diligebat, cum in muro urbis illius cum pueris luderet, e muro prolapsus, cervicibus fractis, exspiravit. Ejus rei nuntio valde consternatus Ansanus, accurrit celeriter, raptumque pueri cadaver operuit vestimentis, et ad beatum Antistitem clam deportavit, interim secum tractans, quemadmodum illum publice ad pedes ejus deponeret, et ut vitam ei restitueret, supplex obsecraret. Sed quia noverat [Col. 0037A] probatissimum Christi militem omnino fugere jactantiam, maluit eum perferre ad cubiculum ejus, et in lectulo ejus repositum operimentis illius tegere, prorsus confidens, quod excitare eum posset precibus suis medicus spiritualis, quippe qui aegris consuevisset afferre salutem. Inde vero non sine multo quidem animi moerore, sed tamen fiducia plenus; episcopum adiit in templo vigilantem et stantem in loco suo. Eo viso, clementissimus praesul, ut ea quae gesta fuerant explicaret, silentium psallentibus indixit: precibusque solita devotione completis, diaconum illum Ansanum propter ea quae fecerat acriter objurgavit. Sed ille non solum terroribus abigi non potuit, sed magis etiam animo compunctus, ad pedes ejus se stravit, exclamavitque se illos minime laxaturum, [Col. 0037B] nisi mortuum excitaret, dicens eum id posse facillime, quandoquidem nullo indicante jam cognovisset, quae de puero facta essent. Hac ille importunitate compulsus, et ratione constrictus, cum Ansano voluit ad lectulum suum secreto se conferre: sed populi frequentiam vitare non potuit, volentis tantae rei miraculo interesse. Postquam igitur venit ad exanime pueri corpusculum, divinam coepit toto corpore implorare opem, apprehensaque cum multa fiducia pueri manu, pristinae eum saluti restituit. Exclamavit autem populus universus: Gloria tibi Deus; nec quisquam eorum inde removeri se passus est, nisi videret moventem se puerum, et loquentem audiret. Ex quo populi tumultu vix opera clericorum suorum ad vigilias reduci potuit. In hoc miraculo et magna [Col. 0037C] diaconi fides, et illustris episcopi virtus enituit.

9. Porro etiam cujusdam viduae unicam filiam adolescentem accidit e vita decedere; quam cum mater miserabilis in feretro pro more efferendam composuisset, ad beatum antistitem trepida properavit, causamque doloris sui lacrymis potius quam verbis ei indicavit, orans ut ad corpus exanime preces funderet. Id vero sanctus praesul, pietate motus, nec negare, nec differre potuit; sed ad cadaver accedens, sublatis in coelum manibus, Deum pronus implorat, et vitae redditur exstincta. Confestim enim illa, tanquam gravi soluta somno, exspergiscitur, oculos aperit praegravatos, appellata surgit, mater ejus immenso afficitur gaudio, populus omnis obstupescit: episcopus, qui virtutum meritis mortis jura resolverat, [Col. 0037D] fugiens jactantiam, illico se subducit: sed populus magnis vocibus laudans Deum, maximam vestimenti ejus partem, reliquiarum loco eam habitura, civili quadam violentia diripit et discerpit: ita ut propter ejus declarandas virtutes, id quod aegre ad humeros ejus relictum fuit, hodierna fidelium devotione asservetur.

10. Adolescentulus quidam rabidi canis morsu praefocatus periit. Vidit id populus, vadit ad episcopum, orat ut ad exstinctum hominem veniat. At ille ancipiti cogitationi suspensus, dum hinc non potest contemnere lacrymas supplicantium, inde ab ostentatione sibi metuit, tandem pietate vincitur; facit quod rogabatur, venit ad mortuum hominem, tollit manus in coelum, pariterque stillantes oculos, aspectante [Col. 0038A] populo excitat defunctum. Adsunt parentes, pugnis sua verberant pectora, ora lacrymis usque adeo rigant super filio, ut e terra surgere non valeret, licet etiam redivivus. Interim manum unam patri, alteram matri porrigens, nutantia membra illis erigentibus sustollit. Acclamat populus Deo gratias: ille vitae redditus, ad suum redit hospitium, cui jam sepulcrum parabatur, parentes incredibili exsultant gaudio: vivere hominem, qui mortuus fuerat, vix ipsis oculis suis credunt. Ecce autem canis ille qui et hunc adolescentem et multos alios infestis morsibus laniarat, in episcopi conspectum venit; commotus episcopus, projecto baculo, erectis sursum manibus orat Dominum, mox efflat in canem, isque vita destituitur. Non sane admirandum videtur beatum episcopum, [Col. 0038B] dum sibi commissum cupit tueri gregem, ejus hostem ictu lethifero perdidisse: neque id gladio, aut armata manu, sed flatu oris sui. Porro vulnera, quae canis ille dentibus suis inflixerat multis e plebe, precibus et crucis signo adeo curavit beatus episcopus, ut nulla eorum vestigia apparerent.

11. Bos petulans cornu hominem misere lacerarat, ejus effusis intestinis. Mox illum adducunt quidam ad episcopum. Is tametsi in cunctis miraculis timebat sibi ne animi elatione pulsaretur, attamen tam male saucium hominem clementer excipit, calidis fomentis exta ejus manibus suis pertractata confovet, reponit in locum suum per vulnus a bove inflictum, ipsum vulnus adhibita spongia leniter obligat, serio hortatur, ne quis praeter ipsum, illud solvere ausus sit. Inde septimo die, ligamina auferens, tam sanum reperit [Col. 0038C] hominem, ut vix ullum vulneris signum relictum videretur.

12. Teneros corporis sui artus vir sanctissimus perpetua cilicii asperitate domabat, quo pro interiori tunica utebatur, nec id crucis studio unquam deposuit, sed in illo etiam se jussit sepeliri. Lavacris uti nunquam voluit, ne animi constantia, qua calcatis carnis oblectamentis et illecebris martyrium sustinebat, emollesceret. Caecus quidam annis quindecim perpetua damnatus caligine, virum sanctissimum continenter deprecabatur, ut suis precibus lumen ipsi reformaret. Sed episcopo hoc ob vitandam ostentationem differente, Rusticum subdiaconum, qui ei servire consueverat, caecus rogavit, ut noctu episcopo [Col. 0038D] ecclesias visitante, ipsum perduceret ad templi vestibulum, unde ille esset egressurus. Fecit id subdiaconus, et vir beatus dum vult excedere e templo, in caecum pedibus molliter impingit: caecus ejus veneranda vestigia supplex amplectitur, orat visum sibi ut restituat. Itaque episcopus fidenter obsecrat Dominum, crucis signum imprimit oculis ejus, et diu exstincta lumina mox reparantur. Osculatur hominem episcopus, obtestatur ut rem apud se tacitam habeat, quod tamen ille prae immensa animi exsultatione praestare non potuit; quanquam etiamsi celare ille voluisset quod secreto factum erat, non potuit tamen manere occultum, quod palam omnium oculis cernebatur.

13. Innumera sunt beatissimi antistitis miracula, [Col. 0039A] nec possunt omnia commemorari, quantumvis prolixa texatur oratio. Facillimum ei erat illuminare caecos, sanare claudos, vita functos excitare. Denique nihil non efficere poterat, qui intra se manentem habebat Spiritum sanctum. Interea autem, dum tot claret miraculis et immensis mysteriis, diem obitus sui divina revelatione cognoscit. Tum vero publice summa humilitate ab omnibus contendit, ut ipsi permitterent prius natale solum et propinquos invisere suos. Quod etsi illis magnum afferret animi dolorem, attamen abiit ille ad suos, obitumque suum jam imminere illis praedixit. Itaque adventu suo eos mirum in modum exhilaratos, hoc tristissimo nuntio non mediocriter perturbavit. Et ecce dum ille se tanquam somnum capturus in lectulo reponit, inter psallendum [Col. 0039B] sub officio divino, extremum halitum afflat, feliciterque commigrat in coelos quinto Kalendas Decembris, tanta autem illis tum suavissimi odoris copia exstitit, ac si universi flores verni temporis eum in locum comportati essent. Obitus ejus fama velox non modo urbem, sed orbem complevit universum. Occurrerunt undique fideles populorum catervae, certatim cupientes vel operimentum vehiculi ejus contingere, ejusmodi contactum salutaris praesidii loco habiturae.

14. Adolescentula quaedam e vico cui Decimae vocabulum est, mortua ad sepulcrum deportabatur, cadavere jam in capsa lignea composito, sed arca ipsa necdum cooperta. Ut autem audierunt illi qui eam efferebant voces psallentium et sacrum corpus [Col. 0039C] beati episcopi prosequentium, cum lacrymis petierunt ut feretrum quod gestabant, super puellae corpus traheretur. Illi vero ardore fidei incensi, nec dubii de effectu, sanctas eorum preces minime rejicendas putarunt. Cumque id fieret quod illi petierant, homines inter se colloquebantur, virum apostolicum beatum Maximum, cui nunquam divina gratia defuisset, quamvis naturae jam persolvisset debitum, tamen virtutibus et meritis vivere. Simul igitur omnes fidissima animi devotione sese prostraverunt, prolixeque orantes, ac deinde surgentes, cum septies Kyrie eleison clamassent, puellam viderunt redivivam. Quamobrem ingens eos terror invasit, commixtemque stupore et gaudio complebantur. Puella, vestibus relictis funebribus, et aliis induta, populi frequentis [Col. 0039D] adjuncta turmis, publica voce salutis suae testimonium in sancti episcopi laudem dicebat his verbis: O beatissima sacerdotis merita! O beatum virum, vitamque beatam pontificis, qui, ut se divina remuneratione aeternum vivere declararet, post mortem, mortuam suscitavit!

15. Importatum denique est corpus beatissimi antistitis in oppidum Rhegiense, et cum multa celebritate humatum in ecclesia beati Petri, quam ipse condiderat, quae postea ipsius nomine appellata est, ob crebra ejus patrocinia; ubi quidquid fidenter petitur, Christo auxiliante obtinetur. Non sit igitur fides dubia, cum sit virtus infinita. Non diu post, [Col. 0040A] cum in sancti viri commemoratione multa referentur a multis, Cariatto subdiaconus, vita sanctissimus, publice haec testatus est: Nemo nostrum dubitet, inquit, beatissimum Maximum, de cujus virtutibus tam multa, suggerente veritate, feruntur, cum in mortali degeret corpore, non minus cum angelis quam cum hominibus versatum esse. Quem enim nobiscum tenebat humana conditio, eum beatis spiritibus assiduum exhibebat dignitas meritorum. Quadam nocte, imminente celeberrima beati Andreae solemnitate, cum deputatus ego essem, qui ad vigilias excitarem, et primo noctis tempore blandus me sollicitum oppressisset somnus, dulces psallentium audivi melodias; moxque excitatus, non sine perturbatione multa e lecto me proripui, quod putarem [Col. 0040B] me opportunum excitandi tempus neglexisse. Tum vero longe etiam dulciores, quam humanis possint studiis effici, spiritalium cantionum melodias hausi auribus meis. Continuo igitur ad ipsius arcis vestibulum suspenso me gradu contuli, atque illis beatissimos apostolos Petrum et Andream, ad complendam eam sancto Maximo orationem, alternis honoribus se praevenientes ego peccator audivi. Cumque tandem jugi oblatione compulsus beatus Maximus, eos diutius differre non posset, his verbis complevit officium: Sit gloria Dei benedicta in aeternum et in saecula saeculorum; reliquis respondentibus, amen. Ego vero perquirendi studio propius accedens, neminem illic videre potui, praeter sacratissimum Maximum, prono vultu et corpore in templi pavimento [Col. 0040C] prostratum. Ille autem surgens, meam indigni peccatoris curiositatem his verbis reprehendit: Arduum est humanae fragilitati sanctorum secreta cognoscere, et temerarium velle rimari; audi ergo quae tibi praescius ego jam dicturus sum: ea quae vidisti et audisti cave ne evulges. Quocunque enim die id feceris, ex hac luce migrabis. Id utrum jam eventurum sit, ex Dei pendet arbitrio. Ego quidem excellentis ejus virtutis memoriam et testimonium posteritati relinquo, ut ne quis mortalium ignoret quemadmodum justi homines sanctorum possint frui commercio et consuetudine. Huic autem narrationi abunde multam conciliavit fidem quod eodem die subdiaconus ille, sicut ei a beato Maximo praedicatum erat, desiit esse in humanis; et quia non potuit [Col. 0040D] vivendi producere terminum, nec mysterium celare voluit.

16. Nos igitur tota devotione summoque animi studio rogemus omnipotentem Deum, ut beatissimi praesulis hujus patrocinio fretis nobis det veniam peccatorum, animumque nostrum a lethalibus vitiis purum semper conservet is cui praesens celebramus officium: in quo praestando tales nos exhibeamus praesentia corporum, ut mentes fulgeant lumine charitatis, praestante Domino nostro Jesu Christo, qui cum coaeterno Patre et Spiritu sancto vivit et regnat in saecula saeculorum. Amen.




ANNO DOMINI DCIV.
SANCTUS AUGUSTINUS APOSTOLUS ANGLORUM.




[Col. 0041]
IN VITAM SANCTI AUGUSTINI ADMONITIO.
(Bolland. Act. sanct., Maii t. VI.)

1. Celebris est Sancti Augustini memoria passim in omnibus Martyrologiis, post ejus obitum editis. Venerabilis Beda in Martyrologio genuino, de eo ista habet: 7 Kalendas Junii, in Britannia, depositio sancti Augustini, primi Anglorum episcopi. Eadem habet Rabanus. Aut Usuardus ita scribit: In Britanniis sancti Augustini episcopi et confessoris, qui missus a beato papa Gregorio, primum genti Anglorum Christi evangelium praedicavit. Addunt Ado et Notkerus, atque illic virtutibus et miraculis gloriosus in Christo quievit. Sequuntur passim recentiores cum Martyrologio Romano. Res gestas ipsius illustravit venerabilis Beda lib. I Historiae ecclesiasticae gentis Anglorum cap. 23 et sequentibus, et lib. II, cap. 2 et 3. Unde collectam Vitam invenies apud Surium; breviorem aliam edidit in sua Legenda Capgravius, cui quaedam in fine addidit de corporis translatione. Habemus etiam Compendia aliqua mss. Universim autem secuti sunt Bedam omnes auctores rerum anglicarum, antiquiores aeque ac recentiores. Inter illos eminet Gocelinus, sicut ipse nomen suum scribit, aliis Goscelinus aut Gotzelinus, qui innumeras sanctorum Vitas stylo extulit, vel informiter editas comptius emendavit, post Bedam secundus in laudibus sanctorum Angliae enarrandis, uti ex lib. IV Malmesburiensis de Gestis regum anglorum, cap. 1 deduximus die 3 februarii, ad Vitam sanctae Wereburgae virginis, filiae regum Merciorum, quam Vitam idem Gocelinus composuit: uhi de hoc scriptore, qui circa annum 1080 et sequentes floruit, late egimus, iterum de eo acturi 10 die Junii ad Vitam sancti Ivonis Persae. Hic ergo auctor, ante monachus Rameseiensis, tunc Cantuariensis ad sancti Augustini, hujus Vitam duplici edidit opusculo, majore scilicet et minore, ut in sequenti prologo indicatur. Nos majus opusculum damus cum libro miraculorum, ubi quae de sancto Augustino a Beda scripta sunt, passim hujus vel bis referuntur. Damus autem illa, pro ut jam inde ab anno 1668 impressa leguntur, inter Acta sanctorum Benedictorum tomo I a Joanne Mabilione edita; ejusdemque beneficio subjungimus praedicti Gocelini ineditum hactenus opus ad venerabilem Cantuariensem archiepiscopum Anselmum, de translatione sancti Augustini Anglorum apostoli et sociorum ejus, scriptum septimo ab ipsa translatione anno, Christi 109. Dividitur illud in duos libros, quorum prior proprie agit de sancto Augustino, secundus de sociis, id est, episcopis, regibus, abbatibus, in eadem Ecclesia contumulatis, et ante ipsum translatis in novam Ecclesiam, anno 1091 biennio citius quam archiepiscopus fieret sanctus Anselmus, cui inscribitur historia, magnum lumen rebus et sanctis Anglicanis datura, praesertim in secundo libro: qui licet ad alios ut plurimum pertineat, non fuit tamen a primo separandus. Ejusdem Gocelini minus opusculum de sancto Augustino, tacito auctoris nomine, reperitur in appendice ad opera Beati Lanfranci Cantuariensis archiepiscopi, a Luca Acherio ed ta, et ibidem legi potest. Aliqua inde observamus in annotatis.

2. Quo anno ex hac mortali vita ad Christum migrarit sanctus Augustinus, non satis liquet inter auctores. Beda solum notat eum defunctum septimo Kalendas Junias; addit Wigorniensis, feria tertia, qui characteres conveniunt in annum bissextilem 608, litteris dominicalibus G F; ad quem annum etiam obitum ejus retulerunt Westmonasteriensis et Sigebertus. Et hanc chronologiam ex tempore successorum Laurentii et Melliti probavimus latius, ad Vitam sancti Laurentii die secunda Februarii n. 10. In Monastici anglicani tom. I, p. 90 profertur fundatio Eliensis coenobii in agro Bantabrigensi, et ex historia Eliensis Ecclesiae in bibliotheca Cottoniana adservata, ista scribuntur: In primiti a Ecclesia nascentis fidei et christianitatis, beatus Augustinus Ecclesiam ibi fabricavit in honore semper virginis Mariae, anno ab incarnatione Domini 607, adventus sui in Angliam anno II; cujus operis rex Ethelbritus primus fundator exstitit. Unde constat sanctum Augustinum dicto anno adhuc vixisse; de monachatu ejus aliorumque primorum Angliae apostolorum multi multa, quae hic non vacat referre et expendere omnia. Sufficiunt nobis pauca illa quae in favorem Benedictinorum deduximus ante Vitam sancti Gregorii n. 11 ex auctoritate sanctorum Adelmi atque Wilfridi, quae nihil attinet hic retexere, quia nullam evidentis prorsus demonstrationis vim continent; et ideo ab omni particularis regulae expressione abstinemus in titulo, uti passim in aliis primorum septem saeculorum monachis. Eo tamen nolumus praejudicatum Benedictinis, maxima cum verosimilitudine ac propemodum evidentia Augustinum inter suos numerantibus. Iisdem etiam novum mireque ad rem nostram faciens accedit adminiculum, ex vetustissimis litaniis Anglicanis, quas tom. II Veterum analectorum producit Mabilio, atque ante finem saeculi VII fuisse usitatas probat, ex defectu sanctorum saeculo illo posteriorum, quamvis alias apud Anglos celeberrimorum. Ibi enim inter confessores nullus ex omnibus monasticae vitae institutoribus nominandus praescribitur, praeter sanctum Benedictum; et hic quidem bis; praerogativa nulli alteri istic concessa, quam sancto Stephano, sicuti ter nominari jubetur sancta Maria: evidenti pene indicio, quod vel sanctus Augustinus, vel instituti ab eo in Anglia monachi istarum litaniarum collectores unicum illum agnoverint sui monachatus auctorem. Quoniam autem facta est mentio litaniarum, placeat etiam intelligere, decreto Gloveshoviensis concilii, anno 747 celebrati, sancitum fuisse, ut dies depositionis sancti Augustini archiepiscopi, ab ecclesiasticis et monasterialibus feriatus haberetur, ejusque nomen in letaniae decantatione post sancti Gregorii, tanquam Angliae apostoli, vocationem semper diceretur.

4. Wilhelmus Thom. Augustiniensis monachus, in Chronico monasterii sui, ab adventu Augustini usque ad annum 1397 perducto, cap. VIII,  3, quae ad translationem Sancti pertinent sic paucis complectitur, nulla habita aliorum antea vel simul translatorum ratione. Anno Domini 109, Wydo, hanc Ecclesiam dignitate pastorali gubernans, Ecclesiam suam, quam praedecessor suus Scotlandus, morte prohibente ad summum perficere non potuit, feliciter consummavit, et de transferendis sanctis efficaciter elaboravit. Igitur anno quo supra, 8 Idus Septembris, transtulit corpus beati Augustini, de loco ubi per quingentos annos jacuerat, et posuit [Col. 0043] omnia ossa majora ipsius sancti et caput in quadam saxea tumba, ferro et plumbo peroptime sigillata, cujus tuperscripitio talis erat:

Inclytus Anglorum praesul, pius et decus altum,
Hic Augustinus requiescit corpore sanctus.

Pergit deinde narrare, quomodo metu barbarorum, saepe in partes Cantiae irrumpentium, idem abbas sequenti nocte pleraque ossa sacri corporis, tumbae exempta, in vicino loco abdiderit: quae ibidem latuerunt usque ad annum 1221. quo rursum inventa translataque sunt, pro ut plenius explicat cap. II,  2. Quae omnia Gocelinus partim ignoraverit, quia habebantur arcana; partim scire non potuerit, quia necdum facta; ponentur autem infra per modum appendicis ad calcem libri primi. Hic ex cap. IX,  3, tanquam ad festum translationis pertinens, noto, quod rex Wilhelmus II anno 1092 concessit monasterio habere feriam in translatione sancti Augustini, ita quod duraret per quinque dies, scilicet per duos dies ante festum, et duos dies post: et quod Ecclesia sancti Augustini habeat medio tempore omnes consuetudines, quas rex habet per civitatem Cantuariensem. Istam feriam monachi tenuerunt usque ad tempora Edwardi filii regis Henrici, quo tempore illam feriam omnino dimiserunt, propter jurgia et lites et etiam pugnas, quae in caemeterio eorum frequenter fiebant.

5. Amplius est, quod anno 1356 Innocentius Papa VI sicut idem Wilhelmus Thorn scribit, inter caetera privilegia monasterio concessa, archiepiscopo (ut reor Cantuariensi) mandavit, ut festivitatem S. Augustini dupliciter celebrari faceret, hujusmodi verbis: Decens et congruum reputamus, ut gloriosus confessor beatus Augustinus, qui olim missus per sedem apostolicam ad gentes Anglorum, nondum tunc baptismatis unda renatas, eas de infidelitatis tenebris ad lucem catholicae fidei per praedicationis mysterium evocavit, primusque in Anglia erexit ecclesiam, specialiter in illis partibus honoretur: ex hoc namque ibidem populorum crescet devotio; ac ille qui glorificatur in sanctorum concilio, benignus preces respiciet devotorum. Ut igitur ipsius confessoris festivitas in dictis partibus, quibus, sicut accepimus, vix aut minus in regno Angliae celebriter colitur solemnius et devotius veneretur; fraternitati vestrae, de qua specialem in Domino fiduciam gerimus, per apostolica scripta committimus et mandamus, quatenus festivitatem confessoris ejusdem, in omnibus Ecclesiis dicti regni exemptis, facias auctoritate nostra perpetuis futuris temporibus sub duplici officio solemniter celebrari; et nihilominus in dicta festivitate cessari a mechanicis et aliis operibus, interdictis in festis duplicibus, de more, consuetudine seu observantia ecclesiarum earumdem.




[Col. 0043]
VITA S. AUGUSTINI, AUCTORE GOCELINO MONACHO.
(Ex Editione Parisina Joannis Mabilionis.)



PROLOGUS.
[Col. 0043A]

Dominis charissimis et paternae dilectionis filiis Ecclesiae sancti Augustini, cum suo reverendo monasteriarcha, ille abjectissimus nec recolendus, tamen omnium amicus sincerus, in Domino salutem. Decreveram hanc historiam, velut divae sponsae et maternae Ecclesiae filiam perpulchram, non prius de thalamo suo producere [Al., procedere], quam suis ornamentis, redimiculis ac monilibus composita, sine nota posset procedere. Verum vestra imperatrice dilectione morae impatiente et acrius impellente, tandem exoptatam exhibere specie compellimur pudorosa, dum adeo nequeamus formosa; multae enim rerum turbae propositam nobis elegantiam et volucrem accessum sustulere. Quam vero vera quae [Col. 0043B] scripsimus comprobentur, tempora, loca, personae, quando, ubi, et in quibus facta noscuntur; antiqua etiam et moderna scripta vestra, praesentium quoque oculi, inficiabiliter testantur. Quod autem de veteribus nova fecimus, vel recenter facta recenti stylo propagamus, nemo vetustatis accola indignetur novitati, ne forte Deo semper nova creanti videatur indignari: quia Deus Abraham, Deus est Augustini; et antiquorum signorum operator eadem hodie in modernis et hodiernis sanctis suis operatur, cui clamat propheta: Innova signa et immuta mirabilia (Eccl. XXXVI, 6); creat novos coelos, et sedens in throno nova facit omnia. Si antiqui Patres non sussepissent quae tunc habebantur nova, nulla nobis modo essent vetusta. Sed Judaei et caeteri increduli, [Col. 0044A] sanctae novitatis ac veritatis inimici, malunt permanere in tenebris vetustatis et erroris sui, quam luce novae gratiae illustrari. Hoc etiam sub ipsa gratia videntur imitari, qui rancore vetusti usus aggravati refugiunt novis Dei miraculis in melius renovari. Plerique etiam hominum, quod spernunt, credere renuunt; quod amant, ultro credentes appetunt, nemo autem qualemcunque vel minimum contemnat veritatis praeconem: nam sicut mendacium nullius auctoritate potest esse verum, ita veritas suam per se habet in quolibet auctoritatem. Quae autem per visum vel in somnis mandata, vera probantur ex rerum consequentia: utpote legimus aegros per somnum ad sanctorum busta salutis gratia jussos venire, et obedientes sospitatem ibi recepisse. Qui hanc veri evidentiam mavult velut somnia vana deridere, [Col. 0044B] quam attendere, poterit et Joseph et Danielem aliosque prophetas, ipsumque Joseph in Evangelio et alienigenam Nabuchodonosor, qui divina mysteria conspexere, velut somniatores abnuero. Sunt etiam qui inepte indignantur cum in vilibus personis facta sanctorum miracula recitantur, quasi probrosa sint talium nomina vel memoria [memoria vel nomina]: cum nullum verbum fiat propter eos; sed propter ipsorum in Deo gloriam, qui mira in minimis facit, omnia enarrentur. Nam omnium Dominus Lazarum mendicum ex nomine proferre non dedignatur; denique nec Herodes, nec proditor Judas, nec Cayphas in Evangelio nominarentur, nisi propter Dominum vel suos quibus insidiabantur. Haec [Col. 0045A] nos propter diversorum controversiam proferre noverint benevolae animae, ne cum obloquentibus incipiant quod diligunt fastidire, et quod verius cognoverunt infirmius credere: corrumpunt enim sensus bonos colloquia mala. Fecimus autem in eadem materia duos codices, majorem et minorem: quatenus minor amicabiliter obtemperet amicis exteris taediosis, major uberius redundet domesticis filiis desideriosis. Verumtamen quaedam habet major, quaedam minor; quae non habet uterque liber; et alter alia, alia alter sapit condimenta. Item eadem gesta aliter ibi, aliter hic sunt dicta, ut alter alterius ope egeat et gratia. De Ulysse facundo ait poeta:

Ille referre aliter saepe solebat idem

[Col. 0045B] Haec piis amicis pie alludendo et pie commendando, oramus et praesentes et posteros memores esse affectus nostri et servitii devoti, quamvis ingrati.

Hactenus prologus, in quo voces duas per conjecturam correximus; eamdem libertatem deinceps sumpturi in sequentibus: ita tamen ut inter uncinos proferatur ea lectio, quam correctionis egere putabimus. Similiter deficientia quandoque ad integrandum sensum verba a nobis addimus, sed inter ( ), tantisper valitura, donec facta collatione cum aliis Mss. quae necdum videre licuit, integritas originalis suggeratur ab aliquo, qui voluerit eo labore de sancto atque de nostro hoc opere mereri bene. Mabilio partitionem auctoris in marginem transtulit et titulos capitulorum initio collegit. Idem hic servatur per numeros, inducta solum divisione capitum nova, nostroque instituto ad servandam uniformitatem [Col. 0045C] idonea, quod similiter fiet in libro primo de translatione.



DIVISIO CAPITUM.

CAPUT I. Victore mundi Domino regna captivati tyranni suis palmigeris distribuente, Augustinus, divinus Legatarius, a Romano apice haereditatem sortitur Oceanitidis Britanniae.

II. Describitur hic Augustinensis mundus, ut quidam terrenus paradisus rerum foecundus, et gratiosus.

III. Hoc ingens hujus omnibus domicilium paravit Dominus suo Augustino, ut ab initio conditum mundum homini condito; et Augustinus relinquens patriam, factus est in gentem magnam.

IV. Hunc papa Gregorius assumpsit, quem pro se mitteret in Angliam, ut Anglos, gentem candidam, [Col. 0045D] gentem faceret angelicam.

V. Mittitur vir virtutum, cum quadraginta evangelicis collegis, ad convertendam Angliam. Eunt armati ad fructiferam gloriae patientiam.

VI. Sancti rumore pravo exterriti, Gregoriana epistola ad coeptum iter virtutum, fortius per Augustinum sunt animati.

VII. Epistola beati Gregorii ad ipsos, perseveranter ut Augustino obediant.

VIII. Epistola ejusdem papae Arelatensi archiepiscopo Aetherio, ut Augustino ejusque consortibus necessaria provideat.

IX. Augustino referente sociis apostolica mandata, festinant per adversa et prospera ad vera [Col. 0046A] praemia, consolante eos etiam miraculis superna gratia.

X. Andegavae Dei peregrini per feminas expulsi, evolantem baculum de manu Augustini per tria stadia secuti, noctu sub dio quiescentes, irradiantur splendore coelesti, et satiantur fonte divinitus producto humi: scripsitque ibi dux nomen et causam itineris sui.

XI. Vicini, tanto jubare noctu viso perterriti, mane ad locum currunt; in amissis sanctis, reatuin suum plangunt; ex litteris in terra descriptis Augustinum cognoscunt: ecclesiam ibi in ejus honore, quae omnem feminam perpetuo excludit, constituunt.

XII. Matrona cum cereo hanc tentans intrare, ante limen in ipsa vetita meta ruptis intestinis interiit, [Col. 0046B] cunctasque sui sexus acrius exterruit.

XIII. Miraculum auditum ab ipso Andegavensi episcopo, qui hanc ecclesiam reaedificatam dedicavit: qualiter in dedicatione funditus conculcatae segetes ac penitus desperatae omnibus aliis uberiores exstiterint in messe.

XIV. Augustinus cum sociis, post diversa terrarum discrimina, applicuit Britanniam, ad mansionem perpetuam divinitatis praeordinatam.

XV. Tanetus insula Christum in sanctis suis suscepit prima; felix tellus, foecunditate sua tot Deiferorum advenarum felicissima.

XVI. Aethelbertus, rex Anglorum regum tertius, sed christicola primus, uxore christiana clementior, [Col. 0046C] optimum aeternae salutis nuntium ab Augustino suscipit; sed non facile acquiescit, ut ex difficultate sanctis gloria accrescat. Venit in Tanetum audire advenas, Dominicae crucis vexilliferos et praecones.

XVII. Augustinus exponit regi optimum nuntium quod attulerit, videlicet, mundi conditorem et redemptorem humano generi regnum coelorum aperuisse, et de terrigenis coelestes indigenas fecisse; et homines ita dilexisse, ut homo fieri, atque insuper, post innumera divinitatis suae miracula et ostenta, pro hominum (amore) morte crucis mori voluerit, et suos legatos ad convertendas nationes omnibus tormentis invincibiles inextinguibiliter accenderit; quodque ipsi, tali charitatis flamma stimulante, advenerint.

[Col. 0046D] XVIII. Rex Aethelbertus laudat quidem aeternae beatitudinis promissa, et colligit sanctos pro illorum benevolentia; sed nescit adhuc vetusti erroris tenebras exuere et indui luce nova.

XIX. Regis clementia, imo Dei providentia, sancti advenae, cum elato Dominicae crucis vexillo et canoris precibus, in perpetuam habitationem Doroberniae ingressi, vivebant angelice, ut peregrini mundi et indigenae coeli, et cohaeredes sibi gliscentes regni Dei.

XX. In orientali Doroberniae ecclesia beati Martini, olim a Romanis christianis condita, fidus reginae custos beatus praesul Letardus agebat divina officia, quae sacratissimus Augustinus cum suo choro [Col. 0047A] irradiabat apostolica vita et doctrina, et signorum, qua plures convertit, affluentia.

XXI. Victus rex, per dulcia aeternae felicitatis blandimenta et irrefragabilia virtutum exempla, subjicitur Christo fide devota.

XXII. Rex de excelso humillimus, de principe puer ecclesiasticus, baptizatur in summae Trinitatis confessione et nomine, repletur candida Christi columba, fit de veteri idololatra novus christicola. Hinc Augustinus Deo canit, cum suprema chorea, gaudens sua vota sic prosperata.

XXIII. Gloriatur rex fraternitate nova de ducum et plebium combaptizatorum turba, nec jam suum regnum aestimat quod administrabat, sed totum cum subjectis sibi regibus et populis in dulcem Christi [Col. 0047B] ditionem transferre ac dilatare decertat; episcopis, monasteria, ecclesias, tanquam Dominica castella, regaliter aedificat.

XXIV. Augustinus praebens se electioni apostolicae et ecclesiasticae, nimirum assumptioni Dominicae, ab Arelatensi archipraesule consecratur in primitivum patriarcham Angliae perpetuamque benedictionem refert Doroberniae.

XXV. Mittit Augustinus Romam nuntiare beato Gregorio, regem et populum Anglorum cultum Christi suscepisse, se episcopum factum esse, jamque multae messi operarios deesse. Cui papa remittit apostolicum pallium, et plurima doctorum auxilia, ut diversarum interrogationum responsa.

XXVI. Epistola beati Gregorii papae de misso [Col. 0047C] pallio, de jure Lundoniensis episcopi, de Eboraci metropolitano, et de Augustini ditione super omnes sacerdotes Britanniae.

XXVII. Item ejusdem per Mellitum ad Augustinum epistola, ut destruantur idola, et fana bene constructa aqua benedicta ad divina purgentur officia, nec diabolo animalia fideles immolent, sed ad laudem Dei in esum suum animalia occidant, et donatori omnium gratias referant.

XXVIII. Item ipse papa, auditis tot tamque assiduis Augustini miraculis, sicut gaudens in gloriam Dei exclamat, sic timens humanae imbecillitati ne insolescat, virum virtutum missa epistola attemperat.

XXIX. Item ipse beatus Gregorius, Aethelberti regis [Col. 0047D] susceptae Christianitati congaudens, hortatur eum dulci epistola hanc gratiam sollicite servare, et hanc in subditos sibi populos ocius extendere, fana evertere; subjectos exhortando, terrendo, corrigendo; aedificare [ecclesias] exemplo Constantini piissimi imperatoris, qui abjectis idolis Romam cum gentium populis tota mente secum ad Christum convertit; simul monet, ut Augustino obediat, quatenus illum Deus pro ipso orantem citius exaudiat.

XXX. Venerabilem quoque reginam Bertam idem praecellentissimus illustrator ecclesiarum gratifice laudat epistolari serie, tam pro regis conversione, quam pro pia erga beatum Augustinum suosque consortes procuratione; hortaturque haec famosa merita attentius augere.

[Col. 0048A] XXXI. Hos epistolarum Gregorianae dulcedinis favos beatus Augustinus, omnium virtutum gradibus sideream scalam transcendendo, colligens; hos quoque rex et regina, pro suo affectu et capacitate, haurientes, nitebantur apostolicis documentis obsequi, ut post pereuntia regna mererentur coelestia consequi.

XXXII. Britones, Anglorum debellantium reliquias, ab ecclesiastica regula dissidentes, convocatos regis ope Augustinus, tota paterni affectus instantia, decertabat ad legitimam omnium concordiam adsciscere; sed difficillimum est irrationabiliter rationi repugnantes corrigere.

XXXIII. Causidicus Domini, advocato in medium caeco: In hoc, inquit, ostendat Dominus rerum, cujus [Col. 0048B] partis dogma sit verum. Proponit caecum Britonibus curandum; illis recusantibus, signo crucis caecum illuminat Augustinus: victi Britones petunt inducias, dum suos consulant et synodus iteretur.

XXXIV. Consulti Britonum pontifices (respondent) ut Augustinum advenientibus assurgentem, tanquam mitem et humilem corde, reciperent; residentem vero, ut superbum et ferocem, repudiarent. Venere, et sedentem sibique non assurgentem indignanter respuere. Quos ille adhuc clementius cupiens lucrari, proponit tria servanda, caeteris modo data tolerantia: ut Pascha suo tempore sicut omnes Ecclesiae celebrarent, ut baptismi sacramenta ecclesiastico ordine peragerent, et Anglis una secum evangelizando fratres et concives regni Dei acquirerent. [Col. 0048C] Sed illis omnia repudiantibus, praedicit ab his perituros, quos nollent habere salvos.

XXXV. Hanc praeconis Domini prophetiam rex Anglorum Aethelfridus immaniter exegit, qui Britones bello delevit; et de eorum monachis, contra ipsum actius oratione pugnantibus, mille ducentos exstinxit.

XXXVI. Post Britonibus incorrigibilibus praedicta mala, Augustinus omnium saluti intentus, Eboracam metropolim adit; in itinere hominem paralysi et caecitate destitutum erigit, et Christianum facit [Al., fecit].

XXXVII. Quod in die natalis Domini plusquam decem millia credentium, absque parvulorum ac mulierum infinito numero, in fluvio Sioalira baptizavit.

[Col. 0048D] XXXVIII. Ubi intransvadabile profundum non solum incolumes transierunt, verum etiam omnes infirmi sanitatem receperunt; ubi et in memoria beati Augustini condita ecclesia multa fidelibus praestantur beneficia.

XXXIX. De epistola beati Gregorii papae ad sanctum Eulogium patriarcham missa, in qua gloriatur in Domino de Anglorum conversione, per Augustinum facta: et quod ipse, et qui cum eo missi sunt, apostolorum virtutes et signa imitari videantur; et de decem millibus vel amplius uno die baptizatis.

XL. Regrediens feliciter ab Eboraco. occurrit aegro, foedo candore leprae tabescenti, lacrymabili querimonia paternam ipsius clementiam mussitantiqui clamosa pietate audit cum Domino clamosum taciti [Col. 0049A] murmuris desiderium, et in virtute dicentis in Evangelio, Mundare, sancta [Al., acta] fide hunc luridum reddit mundissimum.

XLI. Augustinus, omnibus bonis desiderabilis, solis inimicis lucis odibilis, indomabiles sanctorum injuriatores aeterno opprobrio in spiritu Eliae deformat, qui supplices aegros jugiter salute reformat.

XLII. Additur huic mulctae aliud in alia incorrigibilium gente judicium, ut videlicet novo et inexperto prius huic orbi (morbo) omnes a minimo usque ad maximum sulfureo flagrarent incendio, donec ab impietatis scoria, conflati in massam fidei pretiosam, purgarentur: et inextinguibilis poena solo baptismate Christi, Augustino succurrente, extingueretur; et haec clades ab hac patria perpetuo eliminatur.

[Col. 0049B] XLIII. Augustinus ejusque socii, a praememoratis repugnatoribus digressi, gravi exaestuant siti; sed ipsum ducem Dominus sua apparitione et allocutione confortat, ut pro quocunque fideliter petierit impetraturum se esse firmiter credat.

XLIV. Vates Domini in loco, ubi fons vitae apparuit, baculum fixit, et sitientibus largifluum et variis morbidis salutiferum produxit; locum a cernendo Deum Cernel appellavit, ibique ecclesiam in memoriam tantae revelationis Domino Salvatori condidit, ubi etiam monasterium in honore principis Apostolorum Petri constructum excellit.

XLV. Parochiano sacerdoti Cernelli, morbo in mortem anhelanti, Augustinus noctu apparens, jubet ad praefatum fontem suo nomine vulgatum pergat, [Col. 0049C] ibique quinquagesimum psalmum tertio cum trina ablutione corporis concinat; qui surgens vires eundi recipit, jussis obediens sanus redit, mane sacerdotalia officia populo exsolvit.

XLVI. Augustinus, peragrata ex parte Britannia, ad perpetuam mansionem suam Doroberniam regreditur, et ut solis sui recursus omnium gaudio recipitur.

XLVII. Juvenem gressibus, auditu, et loquela damnatum pius curator redintegrat; rursumque solita incolentia abusum sanitate, et priori repercussum debilitate, rursum Patris benignitas triplici salute restaurat.

XLVIII. Legitur ut beato martyri Livino in baptizando affuerit, ut coelestis splendor super baptizatum affulserit, dextra divina signo crucis ter illum benedixerit: [Col. 0049D] tum ut jussu et ductu angelico super longi maris undas, quasi florido prato, pedibus ad Augustinum venerit, et ab eo totius perfectionis documenta acceperit: quem apud se quinquennio detentum, sacerdotem Domino consecrat; donatumque liberaliter sacerdotalibus insigniis, et de discipulo magistrum gentis suae, relegat.

XLIX. Attestatio Veturnosi, quem tertia progenies sua hodietenus durans asserit beatum Augustinum vidisse, et de lubrico ac nebulosissimo Christianum modestum ab ejus baptisterio resurrexisse; ipsum vero jugi turba vallante innumerabilia signa patrasse. Referebat etiam modernus superstes, ab antiquo aevo relatum (sic) sancti Patris formam et personam [Col. 0050A] patriciam, staturam; ipsumque nudis pedibus patrias lustrando, callos in plantis attraxisse.

L. Jam aeternis amoribus totus saucius, jam a terrenis tumultibus in requiem Domini absorptus, vim faciebat coelo, crebris precum, suspiriorum et lacrymarum pulsibus. Tandem intelligens ex Spiritus sancti responso suum exauditum desiderium, beatum Laurentium, apostolicis virtu ibus praeclarum, suorumque comitum praecipuum, rege cum confluo populo immensum congratulante, ordinat cum omni solemni gaudio sibi successorem, ut quondam Apostolorum princeps Petrus Clementem, videlicet ob novellae informationis necessitatem.

LI. Jam melliflue exhortato rege et Ecclesia ac populo, ut perseverent in fide et amore Christi, relinquens [Col. 0050B] omnibus perpetuae dilectionis pignora, praesente rege et pontifice Laurentio, inter omnium lacrymosa examina, vallante eum coelesti chorea, transit ad aeterna Domini solemnia: quos infirmi laudatores prosequamur, non exequialibus planctibus, sed triumphalibus cantibus.

LII. In monasterio quod condidit a sancto Laurentio dedicato, reconditur pretiosissimum sui corporis margaritum cum jubilo.

LIII. Quam pulchre Roma Ecclesiarum parens, tanta pignora edidit, qui totius Britannici Oceani patres et institutores emineant: quanto odore suavitatis et splendore gloriae, unus amor et unum cubiculum simul astringit; qui, distincti per diversas mundi nationes, singuli patroni singulis populis solariter [Col. 0050C] praelucerent.



CAPUT PRIMUM. Res gestae usque ad ingressum. Miracula in Gallic patrata.

I. Potentissimus triumphator mundialis tyranni, omnia trahens ad seipsum in crucis examine, habens per olim praescripti nominis insignia, Velociter spolia detrahe, festina praedari; universa captivi praedonis spolia suis ducibus victoribus distribuit; Petrus arcem rerum Romam comprehendit, Paulus procinctu belli omnia subegit; Andreae Achaia, Joanni Asia, Matthaeo Aethiopia, Thomae et Bartholomaeo contigit vastissima a solis ortu India: et ne per singula prolonger, tandem summus Dominicarum nuptiarum praecentor Gregorius, orbem terrae apostolicis alis amplexus est; Augustinus vero cui haec corona gemmis [Col. 0050D] aethereis texitur, alterum Britannici Oceani orbem suo Apostolatu praecinxit. Felix Roma, quae, post primos theoricae fidei principes, tam principales ecclesiae edidit consules. Haec olim praepollens Augustali monarchia, deinde bellorum turbinibus peno submersa remansit, ut gigneret haec duo magna mundi luminaria, alterum quod praeesset diei, alterum quod praeesset in diem vertendae nocti. Gregorius, in filiis lucis praeluxit Christiano orbi, velut sol diei: Augustinus, tenebrosum gentilitatis orbem et nocturnum chaos Oceani illustravit lampade lunari, atque aurora succedente, vertit in solarem meridiem Christi. Hanc obstinatam mundi zonam, armis gentium ac daemonum septam, Augustinus invadit ani [Col. 0051A] mosius, quam quondam centopolim (an Gigan zopolim) montem Hebron Caleph magnanimus. Haec est in Christo portio tua, haec haereditas, haec coelo translata patria. O stella Romae nativa, et noster in hac plaga Patriarcha! Hanc Domino acquisisti; acquisisti Domino, et ipse possedisti. Quidquid pietatis haec terra germinat, quidquid florificat, quidquid fructificat, tu cultor, tu sator, tu plantator es; totum in Domino tuum est. Quidquid etiam sanctorum protulit, tu institutor, tu primicerius, tu princeps es; omnia te respiciunt, te comitantur, te coronant, quae Domino allaborasti: labores manuum tuarum manducabis, beatus es, et bene tibi erit. Te reges, proceres, patres, gensque sequitur: te protectorem concinunt et protopatrem.

[Col. 0051B] 2. Sed qua laude attollam hunc Augustiniensem mundum? Quidam terrenus terrenis est paradisus; quidquid opum ubivis habetur, aut hic nascitur, aut confluis undique nationibus circumfusa Amphitrite invehitur. Credas maximum orbem divitias suas ac delicias, quae particulatim in suis partibus praerogat, hic pariter aut invenisse aut thesaurizasse. Regnum est imperiale, Romanis caesaribus augustaliter regnatum, qui se tam hic quam Romae gloriabantur rerum habere solium. Tellus copiosa, omnium sationum et plantationum foecunda; ubertim procreans non solum patriae assueta, sed adeo Graeciae vel remotiorum regionum [Al. remotioris horum] plantaria. Patet amplissime uberrimis agris, vernantibus pratis, diffusis campis, pinguibus pascuis, gregibus lactifluis, equis [Col. 0051C] et armentis bellicis. Irrigant crebre centes fontium scaturigines, rivuli salientes, flumina insignia et famosa, lacus et stagna piscibus et avibus ac navali commeatu assidua, urbibus et populis accommoda. Frondent luci et nemora, campestria et montana, glande et fructibus silvestribus plena, diversis venatibus opulenta. Sunt et silvae castaneae, divitum epulis acceptae: vineta [Al. vinetis] quoque non solum Gallicis et Italicis, sed etiam Albanis, Argolicis et Puniceis, arvis respondent [Al. respondebit] uberrimis. Sunt hic fontes salinarum, sunt et fontes calidi, calidique fluvii, balneis calidis exstructi. Quid dicam maris divitias, quae non solum navalibus mercibus, verum etiam innumeris piscium generibus hoc regnum et replent et decorant? inter quae diversa ac magna natatilia [Col. 0051D] capiuntur passim, delphini et vituli marini, atque insuper montuosae balenae. Rubent conchylia super Indicas ac Sidonias tincturas; et decorem suum dum alias omnia vetustate mutant aut minuunt, haec tenacius illustrant, nec sole nec imbre violant. Inest conchis ornamentorum pretium, unionum scilicet gemmantes orbiculi, candore splendidi et margaritarum multicolora decora.

Rubent aliae, aliae virent, hae purpureo, hae hyacinthino, hae prasino colore vestiuntur; sed major harum candicat multitudo. His aurificum ingenia inter praeclaros lapides aurea ecclesiae adornant monilia: ipsos etiam aequat aut superat aurea Anglicarum [Col. 0052A] virginum textura, quae regia et pontificalia insignia, intincto murice coccoque bis tincto flammantia, splendidis unionibus et margaritis cum praecellentibus gemmis praetexto auro instellant, et pretiosa stemmata artificii mixtura amplius irradiant. Uniones tantum Hesperia, Britannia et Eoa-India sororisant. Haec etiam gagatem prodige gignit lapidem eo pretiosiorem quo aliis saeculis rariorem; hic (autem) est gemmea nigredine fulgidus; invenitur quoque purpureus, cereus, albidus, viridis; ardet igni admotus; ubi confricatus incaluit, levem materiam attrahit ut adamas ferrum; ubi incenditur [Al. intenditur], serpentes fugantur. Venis nihilominus metallorum aeris, ferri, plumbi, stanni, argenti et auri, divites massae eviscerantur. Mirere et rupes et scopulos [Col. 0052B] aerios, templaque passim et moenia de saxosis montibus operosa, et quodam nativo marmore decorata.

3. Hoc ergo tam speciosi et opulenti orbis ingens domicilium, prodiga manus Domini dilecto suo Augustino praeparavit; qui quondam, ubi mundum condidit et omnem ejus ornatum perfecit, conditum tandem hominem amicum, cui haec paraverat, introduxit. Beatus igitur Augustinus dimisit dulcem alumnam et augustam matrem Romam, amplectens pro patria peregrinationem longinquam et periculosam, ut de frementibus nationibus in patientia fructum ferret, et haereditatem sempiternam Christo acquireret. Exivit de senatoria cognatione sua cum patriarcha Abraham, et veniens in terram a Deo provisam [Col. 0052C] factus est in gentem magnam. Multiplicatus est ut stellae coeli, in sanctorum multitudine sequaci et gentium populo fideli. Bene itaque in tot filios dilectionis excrevit, qui pro alienigenis animam ponere venit. Alii fortiter, iste et fortiter et feliciter vicit, qui martiali animo incruentum martyrium tulit. Bene etiam, qui omnia reliquit et coeli regnum obtinuit et hic omnia (in) centuplum recepit; cujus angelica charitas et generosissima liberalitas, quae omnibus largissima et sibimetipsi erat parcissima, hoc abudantissimum regnum, superbis Augustis pomposum, calcato appetitu fecit omnibus beneficiosum. Felix paupertas, quae tam multos ditavit! beata abstinentia, quae semper indeficientem familiam pascit! Quo se arctavit, nos amplificamur: quod [Col. 0052D] jejunavit, nos epulamur: imo ipse in suis haeredibus omnia possidet et exaltatur. Sed dum ista scribimus, hoc maritimum Elysium revirescente mundo floruit, et inter paschalia floreta splendidi Augustini sidereo natalitio instante, omni decore arrisit. Juvat ergo ad praesignati ipsius adventus seriem recurrere, ac demum de innumeris ejus virtutibus aliqua retexere.

4. Viderat insignis legifer Domini Gregorius, venales Romae pueros, crine rutilo et forma eximia gratiosos; utque erat visceribus charitatis in omnes diffusus, percunctatur ardenter nomina gentis, provinciae, ac regis illorum. Audit quod incolae Angeli, provincia Deira [a 1Kb] , rex Alle vocitaretur; sed omnes [Col. 0053A] paganismo obsequerentur. Ingemuit benigna anima, flores, paradiso Dei tam congruos, tetris daemonum aris addictos; sed mox, uti propheticus interpres, adgaudens nominum auspiciis: Bene, inquit, Angli: angelica facie nitidi: bene Deiri, de ira Dei cernendi! bene quoque rex dicitur Alle, cujus terrae [Al. terra] cantetur alleluia. Invasit ergo iter ad Anglos convertendos; sed populi romani fractione, imo Spiritu Domini Jesu omnia provide dictante, retractus est; videlicet alii amico hanc gratiam servante Domino. At ubi apostolatum Romae suscepit, unde gravius ab intentione sua praepeditus exstitit, inde potentius consilium invenit: quod enim persa non potuit, per splendidam lucernam suam et armigeram dexteram Augustinum explevit. Hunc invenit secundum cor suum, unicum in Domino [Col. 0053B] sancti desiderii sui remedium, virum omnium virtutum, ad Dominica bella paratum, per ardua et fortia coronae avidum; ut turrim David munitum, in qua clypeus et hasta omnisque armatura fortium, atque ad omnia comptum; vas scientiae Dei evangelicum, vas electionis Domini aureum. Mirabatur generosum animum sua attentiorem exhortatione; ut videretur non tam sequi velle ad palmam, quam praecurrere.

5. Collecto itaque angelico eruditorum Christi praeconum contubernio, qui comites, adjutores et cooperatores Evangelici existerent duci Augustino; postquam omnes ad propositum opus accepit promptos et unanimes, incessabiles totius bonae voluntatis auctori immolat grates. Nec mora, exhortatos diligentissime et armatos ad fructiferam gloriae patientiam, [Col. 0053C] omnibus bene [Al. pene] provisis quae mundi peregrinis competerent, Deo et angelis pacis commendat, et in viam perpetuae salutis destinat. Longum est exponere, sed pium est recolere, tam sanctae tamque dulces animae beatorum Gregorii atque Augustini sanctorumque fratrum, a maternis visceribus monasterialis Ecclesiae avulsorum, quae spicula vulneratae charitatis in separatione corporali senserint, quas imprecationes beatae restitutionis, quae suspiria, quas lacrymas invicem reddiderint: cum se ultra dilectam patriam, imo mutuos aspectus tam desiderabilium patrum ac sociorum, in hoc exsilio visuros non sperarent; et ad tam longinquam, tam externam barbariem, tamque incerta vitae discrimina transmigrarent. Sic quondam arcam Domini [Col. 0053D] ferentes vaccae, et post foetus abstractos mugiebant, et tamen a recta viae linea nusquam declinabant. Sancti namque euntes ibant et flebant transeundo ad vitae patriam, mittentes in lacrymis semina virtutum: venientes autem venient in resurrectione, cum exultatione portantes manipulos laetitiae de luctu et morte. Annus tunc erat ab incarnatione Domini [a 1Kb] , sexcentesimus, principatus autem Mauritii ab Augusto quinquagesimi quarti annus quartus decimus, ex quo vero Angli Britanniam invaserant annus circiter centesimus quinquagesimus, ordinationis [Col. 0054A] autem beati Gregorii papae quartus, cum ipse Romanorum pontificum gemma illustrissima, haec siderea Augustino praefulgente Anglis misit luminaria. Tot dominicae legationis manipulares ad quadraginta numerantur, quaterno scilicet denario Legis et Evangelii quatuor animalia imitantes. Tot olim Legifer ad considerandam terram repromissionis miserat exploratores; sed illi, praeter duo, perfidi; isti erant fideles; illi filii alieni domino sunt mentiti; isti, filii adoptionis, adhaeserunt veritati. Procedebant ut oves ad victimam, grande scilicet spectaculum mundo [Al. mundi], angelis et hominibus spectabiles; aeriis potestatibus, ut acies ordinata, terribiles.

6. Jam eminus a cognata domo excesserant aliquot dierum itinere, alacres viam mandatorum Domini [Col. 0054B] percurrere: at vero dicente Veritate, Spiritus (Marc. XXVI, 41, et Joan. XV, 5) quidem promptus est, caro autem infirma; et, Sine me nihil potestis facere; docendi erant ex humana imbecillitate, non de se praesumendo sed in Deo sperando, viriliter agere; et in ipso qui vicit mundum, vincere. In Deo, inquit Psalmista, faciemus virtutem (Psalm. LIX, 14). Dei itaque athletae, immemores constantiae suae, surripiuntur vaniloqua hominum fama, fallacia daemonum ventilata. Nuntiatur quod gens quam peterent immanior belluis existeret, quod crudelitatem epulis praeferret, quod sanguinem innocentum sitiret, quod christianam fidem abhorreret, quod salutis doctoribus tantum suppliciis et caedibus responderet; sanctos quidem sine causa plecti posse, hostes [Col. 0054C] autem veritatis nec ratione nec signis flecti. Hinc ergo desperantes talium saluti et suo profectui, praepositum suum reniti non valentem Augustinum, ad beatum Gregorium fecere legatum, quem Anglis, si Christum susciperent, dederat episcopum; orantes humillime per ipsum, quatenus eos absolveret a tam periculoso et infructuoso apud ignotas linguas dispendio laborum, et placidum ad sua annueret reditum. Tales enim adhuc erant invalidi, et ad dominicam quidem expeditionem prompti, sed inexercitati, sicut quondam discipuli Domini, volentes, sed non valentes illum ad passionem sequi, interim condebantur sub asylo, donec induerentur virtute ex alto; visa vero ipsius resurrectionis et ascensionis gloria, ita sunt animati et Spiritus Paracliti capaces effecti, [Col. 0054D] ut passionum ipsius participio plus gauderent, quam timerent illum ad aethera subsequi. Poterat tunc magnanimi Gregorii charitas, quasi de frustrato incoepto et de ludibriis daemonum insultantium, perturbari, nisi speraret in nomine Domini, in quo sua coepta credebat feliciter perfici. Repletus ergo spiritu virtutis, mittit per ducem Augustinum Christi peregrinis hanc epistolam paternae exhortationis, suadens et ipsi obtemperare, viamque et opus coeptum, usque ad palmam et coronam gloriae in Dei adjutorio fidenter perficere.

[Col. 0055A] 7. Gregorius, servu servorum Dei, servis Domini nostri. Quia melius fuerat bona non incipere, quam ab his quae coepta sunt cogitatione retrorsum redire; summo studio, dilectissimi filii, oportet ut opus bonum, quod auxiliante Domino coepistis, impleatis. Nec ergo labor vos, nec maledicorum hominum linguae deterreant; sed omni instantia, omnique fervore, quae inchoastis, Deo auctore, peragite, scientes quod laborem magnum major aeternae retributionis gloria sequitur. Remeanti autem Augustino praeposito vestro, quem et abbatem vobis constituimus, in omnibus humiliter obedite; scientes hoc vestris animabus per omnia profuturum, quidquid a vobis fuerit in ejus admonitione completum. Omnipotens Deus sua vos gratia protegat, et vestri laboris fructum in [Col. 0055B] aeterna me patria videte concedat: quatenus etsi vobiscum laborare nequeo, simul in gaudio re ributionis eveniar, quia laborare scilicet volo. Deus vos incolumes custodiat, dilectissimi filii. Data die decima Kalendarum Augustarum, imperante domino nostro Mauritio Tiberio piissimo Augusto, anno decimo quarto, post consulatum ejusdem domini nostri anno decimo tertio, indictione decima quarta.

8. Arelatensi quoque archipraesuli Aetherio, ut Augustino ejusque sociis Christi legatis in Britanniam necessaria solatia provideret, ita scripsit, secundum nomen suum omnibus vigilans, Gregorius: Reverendissimo et sanctissimo fratri Aetherio coepiscopo Gregorius servus servorum Dei (L. V, Epist. 55). Licet apud sacerdotes, habentes Deo placitam [Col. 0055C] charitatem, religiosi viri nullius commendatione indigeant; quia tamen aptum scribendi se tempus ingessit, fraternitatis vestrae nostra mittere scripta curavimus, insinuantes latorem praesentium Augustinum, servum Dei, de cujus certi sumus studio, cum aliis servis Dei illuc nos pro utilitate animarum auxiliante Deo direxisse: quem necesse est ut sacerdotali studio Sanctitas Vestra adjuvet, et sua ei solatia praebere festinet [a 1Kb] . Cui etiam ut promptiores ad suffragandum possitis existere, causam vobis injunximus subtiliter indicare, scientes quod ea cognita, tota vos propter Deum devotione ad solatiandum, quia et res exigit, commodetis. Candidum praeterea presbyterum, communem filium, quem ad gubernationem patrimoniali ecclesiae nostrae transmisimus, [Col. 0055D] charitati vestrae in omnibus commendamus. Deus te incolumem custodiat, reverendissime frater. Data die decima Kalendarum Augustarum, imperante domino nostro Mauritio Tiberio piissimo Augusto, anno quarto decimo, post consulatum ejusdem domini nostri anno tertio decimo, indictione quarta decima.

9. Haec igitur apostolica documenta referente et altius intentante sociis Augustino, ita sunt confirmati [Col. 0056A] ut fortius quam coeperant coepta percurrere intrepide gauderent, et more optimorum militum acrius post fugam victoriam extorquerent. Ibant ergo cum coelestibus animalibus ante facies suas, et non revertebantur cum incederent. Jam eis dux suus magnanimus Gregoriano ore dicere videbatur Augustinus: Cum jucunditate exibitis, et cum gaudio deducemini nam et montes reges, et colles duces vobis exsilient, ex pectantes vos suscipere cum gaudio. O immensum gaudium, quo, licet per acerba et aspera, itur ad interminabile regnum cum indeficienti copia meritorum et dulci fructu quaesitorum Deo filiorum! Haec intelligentes sancti festinabant per adversa et prospera, per plana et dumosa, transire ad vera praemia; ad omnia patientes, usque ad mortem facti [Col. 0056B] obedientes. Inter tot autem virtutum merita semper beatum Augustinum comitabantur miraculorum lumina: ex quibus innumeris in Andegavensi, opima Galliae provincia, celeberrimum est quod ibi tunc peregrinus exhibuit: pro quo ejus honori ecclesia consecrata nullam unquam feminarum admittit. Unde multi honoratissimi viri Andegavensium, venientes Cantuariam ad sanctum Augustinum, vehementer admirabantur, hic, ubi corporaliter requiescit: tam licite et libere omnes feminas intrare, quam ibi nullam hujus licentiae gratiam consequi posse. Quibus mirantibus respondebatur a fratribus; illas videlicet, quae sanctum expulerunt, merito a sua ecclesia repelli; istas vero, quae hunc susceperunt ultro, ab ipso debere recipi. Jam olim quippe plurimi illius [Col. 0056C] gentis nobiles et clari proceres, simulque ecclesiasticae dignitatis reverendi patres, in Anglia, et maxime apud ipsum suum [ut gloriantur] patronum Augustinum, frequentes horum, quae apud ipsos gessit, constantissimi celebrantur assertores. Hi omnes suis successibus beatificabant Angliam, et maxime apostolicam Doroberniam, in summi Augustini praerogativa et in ipsa corporali ejus praesentia, tanquam corporali vita, cujus apud ipsos esset tam indelebilis memoria, et frequentia miracula, vel scripta, vel scriptis evidentiora. Hic ergo referamus ex publica notitia, quae ibi suae praesentiae reliquit signa.

10. Agens sane Dominicam legationem, ut praeno tatum est, a Roma in Andegavensi provincia [b 1Kb] Pontem [Al. Pontum] Sai nuncupatum, milliari tractu super [Col. 0056D] Ligerim fluvium lapideo opere productum, cum illo sancto choro transiit sociorum. Quibus adjacenti villae Sai ejusdem nominis conantibus succedere, incolae hostilitatem pro hospitalitate restituere; et tot homines peregrinos, pedestri incessu et habitu humiles, quasi tot lupos et ignota monstra repulere. At vero mulierculae simul glomeratae, tanta non modo irreverentia, sed insania, ululatu, despectu, subsannatione, derisione in sanctos Dei, sunt de [Col. 0057A] bacchatae, ut viri in lemnes vel innoxii quodam modo in eadem viderentur comparatione. Nec suffecerat ejecisse, sed longius inculcantes trahebant, impellebant, lacessebant, abigentes ludibriosa importunitate. Stabat juxta ulmus ampla et umbrosa, lassis viatoribus ad pausam accommoda: sub hac sancti volentes ipsa nocte requiescere, non poterant, a mulierum, velut tot canum, infestatione. Unam vero caeteris impudentius Sancti vestigiis incumbentem, dum ipse elato baculo, velut ad bestiam et rapidam lupam pugnans conaretur abigere, subito baculus, novo Dei gratiae signo, de manu ejus velut ab arcu excussa sagitta evolavit, et in spatio fere trium stadiorum humi affixus substitit: moxque cum beato contubernio subsecutus [sensit enim divino Spiritu ad [Col. 0057B] nutum Domini se eo vocari] accurrit, et baculum, imo cum baculo fontis aestum extraxit, qui protinus copiosa scatebra erupit: quo Dei famuli, immensas gratias reddentes suo largitori, a gravi siti relevati et suaviter sunt refecti, ibique nocte ipsa quievere in laudibus divinis devotissimi. Tunc etiam Altissimi clementia, impatiens filios lucis suae ac diei, terrae noctis et nudi aeris injuriam pati, subito lucem de summo coelo suo, solare jubar vincentem, super eos effudit, tectoque carentes tota ipsa nocte superno splendore obtexit, quasi sic orasset voce prophetica ipsa ecclesia sub dio relicta: Fac mecum, Domine, signum in bonum, ut videant qui oderunt me et confundantur (Psalm. LVIII, 17); quoniam tu, Domine, adjuvisti me et consolatus es me. Viderunt itaque [Col. 0057C] omnes finitimi tam immensum radium, a coeli vertice usque ad sanctos directum; ut ad confusionem suam pernoscerent, quantos coeli cives suis hospitiis extrusissent. Ipse autem sacratissimus dux secus fontem illum ita baculo scripsit in terra: [a 1Kb] Hic hospitium habuit servus servorum Dei Augustinus, quem misit ad convertendos Anglos beatus papa Gregorius.

11. Jam lucis crepusculo imminente, ad destinatum locum anhelantes, per Andegavensem civitatem iter accelerant; et hesternos contemptores suos, nunc appetitores ac de copia inopes, Dei nimirum zelo volente, sua salutifera praesentia vacuant. Mane itaque vicini ad locum, ubi tantum lucis miraculum conspexerant, undique accurrunt; gravi gemitu ac [Col. 0057D] luctu ablatos repetunt: tum novi fontis beneficia contuentes, acriori moerore sui reatus contabescunt. deu nos miseros, aiebant, quomodo tantum bonum, quod ultro in manibus habuimus, impia abjectione [Col. 0058A] nostra perdidimus, nec a tantis angelis saltem benedici meruimus! Discentes ergo ex praefata scriptura nomen beati Augustini optatum, et legationis officium, accensique frequentia miraculorum, quantocius juxta ipsum fontem ecclesiam condiderunt, ac in nomine ipsius beati Augustini consecrari fecerunt; ubi vero litterae ipsius descriptionis inventae sunt, altare constituerunt; ubi illud perpetuum, ut praemonstravimus, durat miraculum, quod ipsam ecclesiam intrare aut de fonte aquam haurire nulla unquam potest feminarum [b 1Kb] : ut nimirum sciat mundus quantum hoc genus offenderit Deum in injuria servorum suorum.

12. Quaedam illustris matrona cum magno cereo huc tentabat ingredi, quasi modo sanctus suae adularetur [Col. 0058B] potentiae ac muneri; et absterrentibus qui aderant respondit, se in sanctum non peccasse, sed velle se eum honorare: urgetque propositum audaciae. Vix ergo vetitam metam et sacrum limen attigerat, cum repente ruptis intestinis, et effervescentibus in terram alvi secretis, corruit infelix et interiit; forasque extracta mortua, credere omnes terribiliter docebat, quod nulli crediderat. Tali repulsa ita omnes feminae sunt eruditae; ut plus aperta quam clausa ostia abhorreant contingere. Ne tamen [Al. tantum] ibi feminae usquequaque sancti Patris gratia viderentur desolatae, incolae diutina [Al. divina] miseratione (moti) pro foribus ecclesiae receptaculum illis congruum aedificavere; ubi convenire, orare, oblationes suas et vota persolvere, sacrisque mysteriis possent [Col. 0058C] succedere.

13. Ecce autem dum haec et antiqua fama, et recenti clarissimorum virorum Andegavensium assertione essen comprobata, accidit reverendissimum ac prudentissimum Andegavorum [c 1Kb] pontificem ad desideratissimum patronum Augustinum venire, et quasi tam antiquum suae patriae hospitem magna cum devotione revisere. It [forte Is] etiam supra scripta miracula non modo a fratribus audire, verum ultro referre attentus erat: eodemque modo quo scripta sunt, fixa astipulatione, velut ex lectione, exponebat. Addidit etiam novum miraculum, velut hesternum, in sui declaratum praesentia, cum tali scilicet Patris favore et gratia. O vos, inquit, felices, quibus aeterna beati Augustini contigit praesentia! Nec nos adeo sumus [Col. 0058D] infelices, quibus perpetuo beata ipsius remansit memoria. Nostra quidem patria ante vos illum agnovit, et prius Andegavia quam Anglia signipotentem vidit: at nos, fateor, in majoribus nostris abjecimus praesentem; [Col. 0059A] sed supernis signis territi, satisfactione persecuti sumus abeuntem: quem cum jam non meruissemus nec manu nec visu contingere, coepimus eum, condita in ipsius honore Ecclesia, retinere. Quid audientiam vestram a miraculo ibi declarato verborum ambage morer? Crescente plebis devotione erga tantum parentem, suis supplicibus semper exaudibilem, semper praestabilem; coepere illam ipsius reconciliatricem ecclesiam praecelsius restaurare, ejusque patrocinia sibi arctius amicare. Hanc itaque ego, mense maio, die scilicet depositionis tanti patris, magnis utriusque sexus votis, in ipsius, cujus prius erat, dedicavi memoria, confluente multitudine plebium innumera. Eminebant in circuitu condensae agrorum segetes, jam messi proximantes, jam in spicas et aristas [Col. 0059B] adolescentes. Populus ut fluvius undique irruens non attendebat annonam, nec, cujuscunque foret, messionem, conculcabatur et conterebatur, velut in area labor hominum et boum, confundebatur spes stationum et frugum: jam vero non tam flagellata et contrita videbatur stipula frugifera, quam scopata et nudata area. Quid ergo valedixerunt omnes illius anni opibus, valedixerunt et Augustino, alias quam (amiserant obventuras) sibi sperantes in ipsius largitionibus. Sed tandem desperatis in rebus mirabilior virtus (apparuit) Augustini meritis non fallentibus: tanta quippe segetum copia eodem mense ad messem emicuit in tota illa vastatione, ut nulla terrarum illius provinciae huic se posset aequare, vel ubertate frugum, vel altitudine. His mirabilibus populi attoniti, tantis [Col. 0059C] beatum Augustinum praeconiis gaudent efferre, ut credant et praedicent, eum quidquid velit a Domino ubivis gentium posse impetrare, et quidquid fideliter petitur, posse praestare. Haec memoratus episcopus, tota patria teste, propalans gratificis auditoribus, dignam certitudinem dabat omnibus, quam sancte credenda sunt antiqua signa, in tam novellis declarationibus.

14. Jam post Latium, post Italiam, post Gallias, post tot montana, campestria, nemorosa fluviosaque terrarum et gentium discrimina, tandem Deifer, pacifer, salutifer Augustinus, cum beato contubernio, felici cursu applicuit Britanniam, ad mansionem scilicet et quietem perpetuam, divinitus sibi praeordinatam. Via justorum recta facta est, et iter sanctorum praeparatum, et deduxit eos Dominus Deus noster via mirabili ad certum locum.



CAPUT II. Ingressus in Angliam. Conversio sancti Aethelredi regis. Laetitia sancti Gregorii Magni.
[Col. 0059D]

15. Habet Regia Cantia insulam praegrandem et celeberrimam Tanetum, capacem amplitudine sexcentarum familiarum: januam et sinum pandit transmarinis [Col. 0060A] frequentiis, tellus uberrima et opulenta, atque camera Cantiae accommoda: fluvius [a 1Kb] Wantsume, tribus stadiis latus, hanc a continenti terra discriminans fecit insulam: is utrumque caput in mare protendens, duobus tantum ostiis transvadatur. Haec ergo insula Christum in sanctis suis prima [b 1Kb] suscepit, felix tellus sua fecunditate, sed felicissima tot Deiferorum advenarum, imo tot civium supernorum hospitio! hinc interim novus pater Angliae cum sancto collegio a marina salsugine refovetur

16. Regnabat tunc Anglis rex [c 1Kb] Aethelbertus, Anglorum regum tertius, sed futurus jam christicola primus. Hic supernae electionis providentia, prae caeteris antecessoribus, aliis etiam regibus praesidens, imperium usque ad Humbram vastissimum fluvium [Col. 0060B] porrexerat, qui scilicet Meridianas ac Boreales Anglorum gentes interluvio disterminat. Huic regaliter praesidenti in metropoli Cantuariae legatus Domini Augustinus, per legatos et quos ab affinibus transmarinis beati Gregorii hortatu assumpserat interpretes, mandat se, sui suaeque gentis amore et gratia, a Roma venisse; et nuntium sibi optimum atque omni acceptatione dignissimum afferre, qui suscipientibus sempiterna gaudia et infinita, cum sempiterno Deo coelestis regni saecula, fide protestetur indubitantissima. Talia rex placido animo percipiens, praecepit eos in ipsa qua recepti sunt insula residere, eisque exhiberi quae vitae usus postularet, quousque pertractaret, quomodo ipsos disponeret: jam enim ubique coruscans christianitas illi innotuerat, maxime quia [Col. 0060C] regia conjux illi erat ex Francis regibus, christianissima, [d 1Kb] Berta nuncupata, quam eo sacramento a parentibus obtinuerat, quatenus christianam religionem semper intemeratam sibi cum suis comitibus servare permitteret. Sanctissimus enim praesul Letardus datus est comes et custos reginae fidelissimus, qui eam piis monitis et exemplis, inter damnosos paganitatis usus, jugiter in Christi cultu corroboraret. Haec ergo regem, quamvis avitis adhuc tenebris obtemperantem, facere [Forte fecere] christicolis clementiorem; et quasi jam ipse media sui corporis parte Christum coleret, viam Christi bajulis patefecit, donec et ipse intraret. Veniens itaque rex ad insulam die opportuno, et residens cum optimatum coetu sub dio, ad suam audientiam accersit Augustinum cum suo conventiculo: fallebat enim adhuc regem augurationis error, velut [Col. 0060D] nocturnum Nicodemum, verentem, ne si in aliquod tectum sibi supervenirent, si quid incantationis aut maleficii scirent, convictum eum seducerent. Sed quantum lux a tenebris, distabat talis meus ab innocentibus ac rectis: attollebant potius vexilla dominica, quibus examinarent praestigia daemoniaca. Venere [Col. 0061A] ergo, non erubescentes, sed eminenter afferentes triumphatoris mundi crucem argenteam, et imaginem Domini Salvatoris, formose atque aurose in tabula depictam. Canebant simul litanias, quibus caderent adversaria Dei moenia Jericho; orantes contrito corde pro sua ipsorumque, quos Deo acquirere venerant, perpetua salute.

17. Residentibus eis jussu regio, Augustinus primum ore intonat evangelico: Ad tuam, o rex, totiusque hujus regni perpetuam pacem huc ingressi, optimum nuntium sempiternae laetitiae, ut pridem mandavimus, afferimus tibi: si susceperis, hic et in aeterno regno aeternaliter beatificaberis. Jam enim mundi conditor et idem Redemptor humano generi regnum coelorum aperuit, et de terrenis coelestes [Col. 0061B] indigenas fecit. Sic enim Deus dilexit mundum, ut Filium suum unigenitum, sicut ipse unigenitus testatur, pro mundo daret (Joan. III, 16); ut omnis qui credit in ipsum non pereat, sed habeat vitam aeternam. Tam enim infinita charitate idem Dei Filius homines dilexit quos fecit, ut non solum homo inter homines fieri, verum etiam mortem, mortem autem crucis, pro hominibus dignaretur pati. Sic namque placuit ejus ineffabili clementiae, ut diabolum captivatorem nostrum, non in suae divinitatis majestate, sed in nostrae carnis infirmitate elideret; et nos, debitam praedam, per indebitam crucis poenam, a faucibus impiissimi tyranni erueret. Cujus incarnata divinitas innumeris virtutum claruit ostentis, omni debilitate curata, omni virtute patrata: coelo, sideribus, [Col. 0061C] terra, mari, inferno se omnium Deum et dominum ostendit; ventos et mare imperio sedavit, fluctus maris quasi solidum campum calcavit: tandem mori ut homo pro hominibus dignatus, in triduo a morte sicut Deus surrexit, et solem, qui in sui conditoris nece obtenebratus est, suo splendore clarius illustravit. Surrexit, inquam, ut nos resuscitaret: ascendit ad coelos, ut illuc nos triumphantes ageret. Inde judex omnium saeculorum veniet, ut credentes in regno suo, damnatis incredulis, perpetuo collocet. Ne ergo, o praecellentissime regnator, superstitiosos nos judices, quod a Roma in tuos fines tuae tuorumque salutis gratia laboravimus devenire, et ignotis gentibus quasi ingrata beneficia subrogare. Noveris, piissime, magnae claritatis necessitate urgente [Col. 0061D] id nos intendisse. Desideramus enim, super omnem mundi appetitum et gloriam, quam plurimos in regno Dei nostri concives habere; et qui in sanctorum angelorum consortium possit proficere, ne pereant, totis nisibus certamus prospicere. Hanc quippe benevolentiam Christi nostri benignitas, de inaestimabili dulcedine Spiritus sui, omnibus suae veritatis praeconibus ubique infudit, ut propriis necessitatibus postpositis in omnium gentium salutem exardescant, et quaslibet nationes, ut parentes et filios, ut fratres et cognatos habeant; et omnes una Dei dilectione amplexos, ad infinita omnium gaudiorum ac solemnitatum saecula pertrahere satagant. Tales regis signiferi, cum innumeris miraculis facti testes Dei, per gladios, per ignes, per belluas, per [Col. 0062A] omnia tormentorum et mortium genera mundum salvatori suo invictissime subdiderunt. Jam olim Roma, jam Graecia, jam reges et principes terrae, jam insulae gentium, propheticis invitationibus attractae, cum ipso terrarum gaudent regum Dominum adorare et illi in perpetuum servire, per quem et cum quo perenniter valeant regnare. Tali etiam affectu hodiernus pater totius christianitatis Gregorius, vestram salvationem ardentissime sitiens, nec poenarum, nec mortis timore prohiberetur ad vos venire, si posset (quod non potest) tot commissarum animarum curam deserere. Quapropter nos in sua vice misit, ut viam aeternae lucis et januam vobis pandamus regni coelestis: quo si contemptis idolis, daemoniacis per Christum intrare non renuitis, certissima [Col. 0062B] fide semper regnetis.

18. Haec et his similia salutifero Augustino disserente, ejus suffraganei, prout Dominus dedit, pleraque addidere. At rex, ab inolito errore non facile extricabilis, respondit ut aeger, favens quidem medicis, sed necdum patiens curationis: Pulchra quidem et ad quamdam gloriam infinitam sunt invitatoria quae suggeritis dicta et promissa: sed quoniam nova habentur et hactenus incognita, non mihi competit his animum subdere, et majorum ritus per totam Angliam eatenus servatos deserere. Attamen benevolentiae vestrae, qua de longinquo (ut video) ad nos venire, nostraeque saluti, prout nostis verius ac melius, certastis consulere, nos nequaquam infesti, sed nec ingrati voluimus existere: magis vero optamus [Col. 0062C] benigna vos hospitalitate fovere, et vitae subsidia sufficienter praebere: sed et hoc permittimus vobis, ut quoscunque potestis in vestram fidem et professionem praedicando et hortando assumatis. Rex ergo tam clemens christicolis in paganitate, quis digne memoret quam est dilata, ut ex difficultate beato Augustino cresceret corona, et ex insperata salute major Ecclesiae Dei nasceretur laetitia.

19. Igitur regis benevolentia, imo Dei providentia, in metropolitana civitate Doroberniae conceditur sanctis locus habitationis congruae, et promissa stipendia corporalis alimoniae, et indulgentia praedicationis optatae. Itaque appropinquans possidendae civitati pacifer Augustinus, cum beato Sanctorum choro, elato ex more crucis Domini argenteae triumphali [Col. 0062D] vexillo, cum imagine vivifica ipsius sempiterni regis Jesu Christi, invocat suppliciter super eam Salvatoris salvatricem clementiam: tum hanc litanialem antiphonam dulcimode intonat, et eum excipiente primitiva Anglorum nutrice Ecclesia, consona modulatione ac devotione decantat: Deprecamur te, Domine, in omni misericordia tua, ut auferatur furor tuus et ira tua a civitate ista, et a domo sancta tua, quoniam peccavimus. Bene autem addiderant, quoniam peccavimus, qui, ex Christi charitate, aliena peccata, quasi propria, venerant documentis, precibus et fletibus abluere. Hinc interim, non tam exterorum cura, quam dispensatione divina in pace compositi, accinguntur attentius ad fructum regni Dei. Vivebant non modo ut exsules Oceani, sed prorsus [Col. 0063A] [a 1Kb] ut peregrini totius mundi; adeo nil terrenae, nil saecularis illecebrae appetebant, ut non tam eos terrigenas, quam coeligenas obstupesceres. Voluptates, delicias, divitias, honores, et quidquid obstaret coelos adeuntibus funditus absciderant: jejunia, vigilias, orationes, eleemosynas cum castimonia et omni sanctimonia assiduabant. Arma Christi ad virtutem pacifica, in acies vero scelerum bellicosa robustissime exercebant, debellantes omnem perfidiam; ad omnem injuriam praetendentes pro Thorace omnem patientiam; ad pericula, ad supplicia, ad ipsam quoque mortem ferendam invictissimam constantiam; ad indigentes vulneratam (sic) clementiam; ad omnes homines et ad ipsos adversarios charitatem visceream. Liberi et expediti a terrena sarcina, ut pennata [Col. 0063B] animalia volabant ad aethera; imo vero dicente Apostolo, Nostra conversatio in coelis est, nisi quod adhuc amore gentium salvandarum terras incolebant, jam mente in coelis habitabant (Philip. III, 20).

20. Ante adventum autem Anglorum possederant Romani quadringentis circiter annis Britanniam, id est a tempore Caii Caesaris usque ad Maximum imperatorem; qui rapta purpura contra Gratianum et Valentitianum Augustos, euntibus bellis, ipsum Oceanum Romanis praesidiis exhausit. Residua vero Ecclesia et beati Martini, olim ab ipsis Romanis Christianis condita, tunc illustrabat Cantiam, quae hactenus manet assiduis ministris officiosa, per dimidium fere stadium distans orientalis ab authentica Christi Ecclesia.

In hac beatus praesul Letardus, velut apostolicorum [Col. 0063C] legatorum praecursor aut janitor, primo divinis officiis et sacramentis reginae christianae, ut fidelis paranymphus, cum suis clericis obsequebatur, et, ut cervus post serpentum virus intendens sitit ad fontes aquarum, ita inimicis fidei venenosis paganorum ritibus exaestuans, ad ipsam ecclesiam, tanquam ad vitae fontem, cum ipsa alumna regina rapiebatur, quando Romani magistri, velut aurum argento praelucentes, ibidem quae Dei sunt agebant. Nam hos Christi peregrinos, inter alienigenas solitarios, in his coelestibus advenis Dei gratia visitavit; visitavit et plebem suam per ipsos credituram, ut et regina non solum licenter Christum coleret, verum etiam per tantos eruditores fidelis infidelem conjugem salvaret. In hoc itaque oratorio Augustinus cum suo choro quotidiana [Col. 0063D] Domini ministeria celebrabat; et in psalmis, hymnis, precibus, atque in voce tubae, quibus castra diaboli interirent, noctes et dies laudes Domini attollebat. Interea tam splendida sanctorum merita ingens signorum et mandatorum Dei commendabat grati: nec dissimulare, nec reticere imperatoria Christi praeconia poterant: illum canticis, illum praedicationum tonitru, et signorum coruscatione magis ac magis personabant. Curabant vicissim omnes debiles et languidos, vel ad se delatos, vel a se visitatos: adeo aut nullus, aut rarus in grege Augustini habebatur, qui non gratia sanitatum polleret, ut non minus miraculis [Col. 0064A] quam praedicationibus tenebras gentilium illustrarent. Mulcebant stupidos hominum sensus haec perennis laetitiae promissa; verberabant rigidos tanta fulgura, ut Domino canitur a Psalmista: Illuxerunt coruscationes tuae orbi terrae, commota est et contremuit terra (Psalm. LXXVI, 19). Clamabant trepidae plebes: Dii superni sedibus descendentes conversantur inter homines. Sic et quondam gentes admiratae Dei Apostolos terrena transcendentes, dicebant: Isti sunt sancti Dii terrae. Nec mentiebantur suo errore, Psalmista testante: Dii fortes terrae vehementer elevati sunt (Psalm. XLVI, 10). Hactenus itaque indomita colla suave jugum Domini amabiliter subiere, suscepere foecunda arva in perpetuos fructus vitae semina, credidere plurimi, et regenerati in Christo [Col. 0064B] fiunt ex alienigenis filii adoptionis Dei.

21. Omnibus ergo intentus summi regis armiger Augustinus, ad ipsum maxime summum regni caput machinam intendit salutis; ut subversa arce profanitatis, arcem sideream attollat sanctitatis, et cum rege suo Salvatori succumbat subjectus orbis. Ipsum per reginae ambitus, per legatarios monitus, per opportunos accessus, per dulcia aeternae felicitatis blandimenta, per omnia virtutum exempla et ostenta, per vigilata ad Deum ecclesiae precamina, Redemptori suo acquirere certavit; certavit, et in Domino Deo dicit et obtinuit. Ingens elephas terrae, et enormis cetus pelagi captus est triumphaliter apostolica sagena. Captus enim aeterna dulcedine, eruditus irrefragabili veritate, illuminatus tam sancta et mirifica [Col. 0064C] divinae institutionis claritate, abdicata avita gentilitate cum mortis auctore, ultro se mancipat auctori vitae. Eamus, inquit, et nos ad magnum principem regum, ad amplissimum datorem regnorum, non solum temporalium, verum etiam aeternorum: nec pudeat nos saltem venisse postremos, quos merito pudeat sicut in regno, sic et in fide non fuisse primos. Sequamur tandem, quos decebat praecessisse; maxime cum eum regem petamus, qui non personae vel ordinis pensat dignitatem, sed animae devotionem.

22. Talia prolocutus, volebat substrata regalitate adorare famulum Christi, per quem in Christi famulatum et adoptionem mereretur regenerari. Quem salutis minister paternis visceribus excipiens, hortatur ut pristinos errores abstinentia, indulgentia, [Col. 0064D] eleemosynis ac fletibus diluat, caeterisque piis operibus faciem ejus qui baptizat in Spiritu sancto praeveniat. Iste indulget omnibus, ut sibi indulgeatur, et humanis beneficiis ad beneficia superna praeparatur: patent carceres, laxantur vincula, liberantur captivi, et cum amicis regis epulantur pauperes et rei. Non potest nec eget exponi quanto gaudio exultaverit in salutem gentis hactenus anhela beati Augustini anima, quae gratiarum Deo immolaverit libamina. Jam videt suum prosperatum desiderium, terram suam dedisse fructum suum, omnes labores et dolores ac difficultates partuum suorum perpetuum [Col. 0065A] sibi peperisse gaudium, cum in ipso rege converso totum Domino jugo ambiret Oceanum. Illuxit ergo dies, Anglis et Angelis solemnissimus, quo Deo devotus rex Aethelbertus, profanatis idolis ac diis patriis, nasceretur Christianus. Convenit non modo regia principum curia et tota Cantia, verum etiam frequentissima Anglia, videre praecellentissimum regni dominum adventitiorum servorum Christi substratum vestigiis, et quasi ultimum mancipium eorum in omnibus deservire imperiis; ut quam extera regna armis formidarent, inermes pauperes verbo alligarent. Ornatur ecclesia, decorantur baptisteria, consecratur Jordanici et Paradisiaci fluminis urna. Interrogatus ab Augustino fidem, an credat in Patrem et Filium, et Spiritum sanctum, caeteraque quae veritas [Col. 0065B] exigit Catholica, fidelis confessor Domini, toto corde et ore, Credo, respondit ad omnia. In hac ergo Trinitatis confessione et nomine baptizatur et regeneratur rex Angligena: factus est de veteri idololatra novus Christicola, de tetra nocte sui orbis lampas matutina. Baptizat noster Sylvester nostrum Constantinum cum inclyta turba ducum et optimatum atque copiosa plebe credentium. Ad vocem autem ministri Dei aperti sunt coeli, et Dominus Jesus columbam suam, quam quondam sibi in Jordane Pater de coelis testificatus filium misit, huic adoptivo suo infudit. Illa descendit splendido candore et requievit in suscepto Al., susceptore] simplici puritate quasi modo genito infante. Hinc novella Ecclesia, post Dominicum primogenitum ac unigenitum [Col. 0065C] Christum, gaudebat psallere amplexa recentem natum: Puer natus est nobis, filius datus est nobis. Sic directus est spiritus Domini in nostro David a die illo et in perpetuum; eumdemque Salomonem, in lucem populi sui, Dei sapientia illustravit. In solo autem priore David decem millia computantur, et in nostro solo principe ampla Britannia Christo mancipatur. Cum ergo in uno peccatore correcto Salvator testetur angelos gaudere, haud absurde credimus, ipsa superna agmina, in hoc salvato capite, tunc consono jubilo proclamasse: Gloria Domino mundi, quia factum est et regnum Anglorum Domini nostri Jesu Christi.

23. Exinde ergo evangelicus sanctorum alumnus, et Augustini praeceptoris adjutor robustissimus, jam non suum regnum aestimat quod administrabat; [Col. 0065D] verum ejus cui se cum omnibus suis dediderat; ipsi (se) potius subjicere ac dilatare anhelat, quia omnia mundi regna suo nutu justissime dispensat; subjectos sibi etiam reges et populos, non vi sed benevolentia, ut a sanctis doctoribus didicerat, in dulcem Christi ditionem transferre decertat. Tanta quoque erat charitas in sancto ac Deo amabili rege, ut credentes in Redemptorem, jam non clientum vice pensaret, sed tanquam fratres et concives perpetuos regni Dei magna congratulatione ac dilectione adstringeret. [Col. 0066A] Tum episcopia et monasteria, tanquam dominica castella, quibus dominicum regnum teneatur, liberaliter ac regaliter passim machinatur. In metropoli sua Salvatoris basilicam, Augustino suo condendam et possidendam, opitulantissime determinat. In ejusdem vero suburbio monasterium regale et apostolicum sublimat, quod antistitum et regum corpora in diem vivificae resurrectionis custodiat. Condidit et [a 1Kb] Rhoffi suffraganeam, et Lundoniae pontificalem hierarchiam, aliisque locis opportunis ecclesias ac coenobia.

24. Ante omnia autem jam electissimum a summo papa Gregorio Augustinum, cum tota patria, instat consecrari sibi apostolum. At ille, qui tanto peregrinationis discrimine tantorum quaesierat salutem, pro quibus non surgeret [Forte, non fugeret] mortem, non [Col. 0066B] abnuit principalem perferre laborem. Ad Arelatensem archipraesulem [b 1Kb] Aetherium, ordinandus ab eo, transit mare, obediens scilicet electioni apostolicae et petitioni ecclesiasticae, imo vero assumptioni dominicae. Praevenerant etiam eum Gregorianae epistolae, semper pro eo et pro amatis Anglis vigilantissimae. Hic igitur primitivus Angliae patriarcha consecratur, et cum apostolicis insigniis in sempiternam benedictionem suae haereditati regreditur, ac paratae sedi Doroberniae inthronizatur.

25. Tum vero inter omnes docendarum gentium sollicitudines scelus deputabat ignaviae, si beati Gregorii animae, sancto desiderio suspensae, tanta gaudia dominici lucri tardaret nuntiare. Mittitur ergo Romam sacratissimus Laurentius, tunc presbyter, deinde beati Augustini successor eximius; et [c 1Kb] Petrus, [Col. 0066C] dignus monasteriali praelatione monachus, qui Augustinensi monasterio post abbas praeluxit primus, ut etiam hic mutuae congratulationis nuntius graviter in plurimos excresceret fructus. Augustinus, qui in multa laetabatur messe, anxie queritur de operariorum paucitate; ad hoc de diversis quaestionibus consulit divinum magistrum, unde reformet labantem ecclesiam et rudem populum. At vir sanctorum desideriorum Gregorius, ubi regem Britanniae consecratum Christo didicit cum suo orbe, ad populos turmatim confluentes baptizantium manus deficere, fecundis arvis cultores tantum ac semina rarescere, publicam famem audiendi verbum Domini multis doctoribus egere; quanto gaudio Altissimum benedixerit, quanta flagrantia mentis et vocis, ut haec [Col. 0066D] incrementa laetitiae perpetuo roborarentur, imprecatus sit, quis digne retulerit? Te, inquit, Domine, auctorem salutis omnium, te mirabilem et gloriosum in sanctis tuis et in cunctis tuis miserationibus, ut fragiles laudatores per omnia magnificamus. Ecce enim, per humilem legatum tuum Augustinum, quondam tumidus, jam substractus sanctorum pedibus servit Oceanus; et barbara lingua Britanniae jam in suis laudibus hebraeus alleluia coepit resonare. Suscipe, sator beneficiorum, fructus gratiae sempiternae, [Col. 0067A] quam in ipsius uberrimo plantasti pectore; suscipe advenam et pupillum tuum cum loquentibus fratribus suis, cum quibus relicta domo, patria, cognatione, abnegato seipso, assumpta cruce, secutus est te. Potens es et ipsum multiplicare in gentem magnam, post antiquum auditorem tuum patriarcham; omnes autem difficultates et angustias sanctorum tuum, Domine, semper est temperare, et in infinitum lucrum transferre gaudiorum. Hos affectus paternae charitatis sanctissimus papa Deo aromatizans, addit orare Dominum messis, ut consilium suum dirigat, quo [Al., quos] idoneos operarios in messem suam mittat [Al., mittit]. Igitur aspirante superna providentia, destinantur cum praenominatis legatis, Laurentio et Petro, eximii virtutum viri, [Col. 0067B] Mellitus, Justus, [a 1Kb] Paulinus, Rufinianus, seu quatuor evangeliorum praecones. Hos comitatur non rudis turba evangelicorum ministrorum et cooperatorum, qui terribili acie diripiant castra daemonum. Quidquid enim visum est opportunum in cultu et ministerio ecclesiae, in vasis sacris, in paramentis altarium, in ornamentis ecclesiarum, in sacerdotalibus induviis, in pretiosis sanctorum apostolorum et martyrum reliquiis, in codicibus plurimis, in qualibet rerum divinarum elegantia [b 1Kb] prorsus aggessit praeclaris gerulis litteralis (sic) Gregorii vigilantia. Ad hoc praemissarum quaestionum ac interrogationum lucide exposita misit responsa, quae hic aut dilata aut praetermissa, plene reperies in Beda. Super haec omnia additur haec apostolicae praerogativae epistola.

[Col. 0067C] 26. Reverendissimo et sanctissimo fratri Augustino coepiscopo Gregorius, servus servorum Dei (Lib. XII, Epist. 15). Cum certum sit, pro omnipotente Deo laborantibus ineffabilia aeterni regni praemia reservari: nobis tamen eis necesse est honorum beneficia tribuere, ut spiritalis operis studio ex remuneratione velint [Al., valeant] multiplicius insudare. Et quia nova Anglorum ecclesia ad omnipotentis Dei gratiam, eodem Domino largiente et te laborante, perducta est; usum tibi pallii in ea ad sola missarum solemnia agenda concedimus, ita ut per loca singula duodecim episcopos ordines, qui tuae subjaceant ditioni: quatenus Lundoniensis [c 1Kb] civitatis episcopus semper in posterum a synodo propria debeat consecrari, atque honoris pallium ab hac sancta et apostolica, [Col. 0067D] cui Deo auctore deservio, sede percipiat. Ad Eboracam vero civitatem te volumus episcopum mittere quem ipse judicaveris [Al., indicaveris] ordinari: ita duntaxat, ut si eadem civitas cum finitimis locis Verbum Dei receperit, ipse quoque duodecim episcopos [Col. 0068A] ordinet et metropolitani perfruatur honore; quia ei quoque, si vita comes fuerit, pallium tribuere, Domino favente, disponimus: quem tamen tuae fraternitatis volumus dispositioni subjacere. Post obitum vero tuum ita episcopis, quos ordinaverit, praesit, ut Lundomensis episcopi nullo modo subjaceat ditioni: sit vero inter Lundoniae et Eboracae civitatis episcopos imposterum honoris ista distinctio, ut ipse prior habeatur qui prius fuerit ordinatus. Communi autem consilio et concordi actione quaeque sunt pro Christi zelo agenda disponant unanimiter, recte sentiant, et ea quae senserint non sibimet discrepando perficiant; tua vero fraternitas non solum eos episcopos quos ordinaverit, neque hos tantummodo, qui per Eboracae episcopum fuerint ordinati; sed etiam [Col. 0068B] omnes Britanniae sacerdotes habeat, Deo et Domino nostro Jesu Christo auctore, subjectos: quatenus ex lingua et vita tuae sanctitatis et recte credendi et bene vivendi formam percipiant, atque officium suum fide ac moribus exsequentes, ad coelestia, cum Dominus voluerit, regna pertingant. Deus te incolumen custodiat, reverentissime frater. Data die decima Kalendarum Juliarum, imperante domino nostro Mauricio Tiberio piissimo Augusto, anno nono decimo, post consulatum ejusdem domini anno octavo decimo, indictione quarta [d 1Kb] .

27. Jam onustum apostolicis opibus Dominicum contubernium longius excesserat, nec animus Gregorii euntes prosequi cessat, quia charitas infinita finire nescit obsequia (Lib. IX, ep. 71). Iterum de [Col. 0068C] Augustino suo, iterum de suis Anglis unicas curas renovat; unde et hanc epistolam praememorato venerabili Mellito destinat. Dilectissimo filio Mellito abbati, Gregorius, servus servorum Dei. Post discessionem congregationis nostrae, quae tecum est, valde sumus suspensi redditi, quia nihil de prosperitate vestri itineris audisse nos contigit. Cum ergo Deus omnipotens vos ad reverendissimum virum fratrem nostrum Augustinum episcopum perduxerit, dicite ei quid diu mecum de causa Anglorum cogitans tractavi; videlicet, quia fana idolorum destrui in eadem gente minime debeant, sed ipsa quae in eis sunt idola destruantur, aqua benedicta in eisdem fanis aspergatur, altaria construantur, reliquiae componantur. Quia si fana eadem bene constructa sunt, [Col. 0068D] necesse est ut a cultu daemonum in obsequia veri [Al., viri] Dei debeant commutari, ut dum gens ipsa eadem fana sua non videt destrui, de corde errorem deponat; et Deum verum cognoscens et adorans, ad loca quae consuevit familiarius concurrat. Et quia [Col. 0069A] boves solent in sacrificio Daemonum multos occidere, debet etiam his de re hac aliqua solemnitas immutari; ut die dedicationis vel natalitiis sanctorum martyrum, quorum illic reliquiae ponuntur, tabernacula sibi circa easdem ecclesias quae ex fanis commutatae sunt, de ramis arborum faciant, et religiosis conviviis solemnitatem celebrent: nec diabolo jam animalia immolent, sed ad laudem Dei in esum suum animalia occidant, et donatori omnium de satietate sua gratias referant; ut dum eis aliqua exterius gaudia reservantur, ad interiora gaudia consentire facilius valeant. Nam, duris mentibus simul omnia abscindere impossibile esse non dubium est: quia et is qui summum locum ascendere nititur, gradibus vel passibus, non autem saltibus, elevatur. Sic Israelitico populo in Aegypto Dominus se quidem innotuit: sed [Col. 0069B] tamen eis sacrificiorum usum, quem diabolo solebant exhibere, in cultu proprio reservavit, ut eis in suo sacrificio animalia immolare praeciperet: quatenus cor mutantes aliud de sacrificio amitterent, aliud retinerent, ut etsi ipsa essent animalia quae offerre consueverant, vero tamen Deo haec et non idolis immolantes, jam sacrificia ipsa non essent. Haec igitur dilectionem tuam praedicto fratri necesse est dicere, ut ipse in praesenti illic positus perpendat qualiter omnia debeat dispensare. Deus te incolumem custodiat, dilectissime fili. Data die quinto decimo Kalendarum Augustarum [Al., Juliarum], imperante domino nostro Mauricio Tiberio piissimo augusto, anno nono decimo, post consulatum ejusdem domini anno octavo decimo, indictione quarta.



CAPUT III. Miracula patrata. Epistolae sancti Gregorii papae. Acta cum Britonibus Christianis.
[Col. 0069C]

28. Tunc etiam auditis tot tamque assiduis beati Augustini miraculis, sicut gaudens in laudem Dei exclamitat, ita timens humanae imbecillitati ne insolescat, hac illum epistola attemperat (Lib. IX, Epist. 58): Gloria in excelsis Deo, et in terra pax hominibus bonae voluntatis, quia granum frumenti cadens in terra mortuum est, ne solum regnaret in coelo, cujus morte vivimus, cujus infirmitate roboramur, cujus passione a passione eximimur, cujus amore in Britannia fratres quaerimus quos ignorabamus, cujus munere quos nescientes quaerebamus, invenimus. Quis autem narrare sufficiat quanta hic laetitia [Col. 0069D] in omnium corde fidelium fuerit exorta quod gens Anglorum, operante Omnipotentis gratia et tua fraternitate laborante, expulsis errorum tenebris tantae fidei luce perfusa est, quod mente integerrima jam calcat idola, quibus prius vesano timore subjacebat; quod omnipotenti Deo puro corde substernitur; quod a pravi operis lapsibus sanctae praedicationis regula ligatur; quod praeceptis divinis animo subjacet et intellectu sublevatur; quod usque ad terram se in oratione humiliat, ne mente jaceat in terra; cujus hoc opus est nisi ejus qui ait: Pater meus usque modo operatur et ego operor (Joan. III, 17)? Qui ut mundum [Col. 0070A] ostenderet, non sapientia hominum, sed sua se virtute convertere, praedicatores suos, quos in mundum misit, sine litteris elegit; haec etiam modo faciens, quia in Anglorum gente fortia dignatus est per infirmos operari. Sed in isto dono coelesti, frater charissime, quod cum magno gaudio vehementissime debeat formidari [* 1Kb] . Scio enim quod omnipotens Deus per dilectionem tuam in gente, quam eligi voluit, magna miracula ostendit: unde necesse est, ut de eodem dono coelesti et timendo gaudeas, et gaudendo pertimescas; gaudeas videlicet, quia Anglorum animae per exteriora miracula ad interiorem gratiam pertrahuntur; pertimescas vero, ne inter signa quae fiunt, infirmus animus in sui praesumptionem se levet, et unde foris in honore extollitur, [Col. 0070B] inde per inanem gloriam intus cadat. Meminisse etenim debemus quod discipuli cum gaudio a praedicatione redeuntes, cum coelesti Magistro dicerent: Domine, etiam in tuo nomine daemonia Nobis subjecta sunt; protinus audierunt: Nolite gaudere super hoc, sed potius gaudete quia nomina vestra scripta sunt in coelo (Luc. X, 17). In privata etenim et temporali laetitia mentem posuerant, qui de miraculis gaudebant: sed de privata ad communem, de temporali ad aeternam laetitiam revocantur, quibus dicitur: In hoc gaudete, quia nomina vestra scripta sunt in coelo. Non enim electi omnes miracula faciunt, sed tamen eorum nomina in coelo tenentur adscripta. Veritatis enim discipulis esse gaudium non debet, nisi de eo bono quod commune cum omnibus habent, et in quo finem laetitiae non habent. Restat itaque, frater charissime, [Col. 0070C] ut inter ea, quae operante Deo exterius facis, semper te interius subtiliter judices ac subtiliter intelligas, et temetipsum qui sis, et quanta in eadem gente sit gratia, pro cujus conversione etiam faciendorum signorum dona percepisti. Et si quando te Creatori nostro seu per linguam seu per opera reminisceris deliquisse, semper haec ad memoriam revoces, ut surgentem cordis gloriam memoria reatus premat, et quidquid de faciendis signis acceperis vel accepisti, haec non tibi, sed illis deputes donata, pro quorum tibi salute collata sunt. Occurrit autem menti ista cogitanti, quod de uno Dei famulo actum sit etiam egregie electo. Certe dum Moyses Dei populum ex Aegypto educeret, mira [sicut tua fraternitas novit] signa in Aegypto operatus est. In Sina monte quadraginta [Col. 0070D] diebus ac noctibus jejunans legis tabulas accepit; inter coruscos tonitruos [Al., et tonitrua], pertimescente omni populo, omnipotentis Dei servitio solus, familiari etiam collocutione conjunctus est; Rubrum mare aperuit, in itinere ducem habuit nubis columnam, esurienti populo manna de coelo deposuit, carnes desiderantibus usque ad satietatem nimiam in eremo per miraculum ministravit: sed cum jam sitis tempore ad petram ventum fuisset, diffisus est; seque de eadem aquam educere posse dubitavit, quam jubente Domino largis utique fluentis aperuit. Quanta autem post haec per triginta et octo annos in [Col. 0071A] deserto fecerit, quis enumerare, quis investigare sufficiat? Quoties res dubia animum pulsasset, recurrens ad tabernaculum secreto Dominum requirebat, atque de ea protinus Deo loquente docebatur. Iratum Dominum populo placabat suae precis interventione; surgentes in superbia atque in discordia dissidentes dehiscentis terrae (hiatus) absorbebat, victoriis premebat hostes, signa monstrabat civibus: sed cum jam ad repromissionis terram fuisset ventum, vocatus in montem est, et quam culpam ante triginta et octo annos (ut dixi) fecerat, audivit, quia de educenda aqua dubitavit; et propter hoc, quia terram repromissionis intrare non posset, agnovit. Qua in re considerandum nobis est, quam timendum sit omnipotentis Dei judicium, qui per illum famulum tot signa [Col. 0071B] faciebat, cujus culpam tam longo tempore adhuc servabat in cogitatione. Si igitur, frater charissime. et illum agnoscimus post signa pro culpa mortuum, quem ab Omnipotente novimus praecipue electum; quanto nos debemus metu contremiscere, qui necdum adhuc novimus si electi sumus? De reproborum vero miraculis quid dicere debeo, cum tua bene fraternitas noverit quod in Evangelio Veritas dicit: Multi venient in die illa dicentes mihi, Domine, in tuo nomine prophetavimus, et in tuo nomine daemonia ejecimus, et in tuo nomine virtutes multas fecimus; sed dico illis, Nescio qui estis, recedite a me omnes, operarii iniquitatis (Matth. VII). Valde ergo premendus est animus inter signa et miracula, ne fortasse in iis gloriam propriam quaerat, et privato [Col. 0071C] suae exaltationis gaudio exsultet. Per signa enim animarum lucra quaerenda sunt, et illius gloria, cujus virtute ipsa eadem signa geruntur. Unum vero signum Dominus nobis ostendit, de quo et vehementer gaudere et electionis in nobis gloriam possumus agnoscere, dicens: In hoc scietur quia discipuli mei estis, si dilectionem habueritis ad invicem (Joan. XIII, 5). Quod signum propheta requirebat cum diceret: Fac mecum, Domine, signum in bono, ut videant qui oderunt me et confundantur (Psalm. LXXXV, 17). Haec autem dico, quia auditoris mei animum in humilitate sternere cupio. Sed ipsa humilitas tua habeat fiduciam suam; nam peccator ego certissima spe teneo, quia per omnipotentis Creatoris ac Redemptoris nostri Dei Domini Jesu Christi gratiam, jam peccata tua [Col. 0071D] dimissa sunt. Et idcirco electus es, ut per te dimittantur aliena: nec habebis luctum de quolibet reatu imposterum, qui de multorum conversione gaudium conaris facere in coelo. Idem vero Conditor et Redemptor noster, cum de poenitentia hominis loqueretur, ait: Ita, dico vobis, majus gaudium erit in coelo super uno peccatore poenitentiam agente, quam super nonaginta novem justis, quibus non opus erit poenitentia (Luc. XV, 7). Et si de uno poenitente grande fit gaudium in coelo, quale gaudium credimus factum de tanto populo, a suo errore converso, qui ad fidem veniens, mala quae egit poenitendo damnavit? In hoc itaque coeli et angelorum gaudio repetamus ipsas quas praemisimus voces angelorum; dicamus [Col. 0072A] igitur, dicamus omnes: Gloria in excelsis Deo et in terra pax hominibus bonae voluntatis.

29. Regis quoque Aethelberti almae fidei idem papa congaudens, hoc ordine cum piis xeniis scripsit. Propter hoc omnipotens Deus bonos quosque ad populorum regimina perducit, ut per eos omnibus, quibus praelati fuerint, dona suae pietatis impendat. Quod in Anglorum gente cognovimus factum, cui vestra gloria idcirco est praepo ita, ut per bona quae vobis concessa sunt, etiam subjectae vobis genti superna beneficia praestarentur. Et ideo, gloriose fili, eam quam accepisti divinitus gratiam sollicita mente custodi, Christianam fidem in populis tibi subditis extendere festina, zelum rectitudinis tuae in eorum conversione multiplica, idolorum cultus insequere, [Col. 0072B] fanorum aedificia everte; subditorum mores in magna vitae munditia exhortando, terrendo, blandiendo, corrigendo, et boni operis exempla monstrando aedifica, ut illum retributorem invenias in coelo, cujus nomen atque cognitionem dilataveris in terra. Ipse enim vestrae gloriae nomen etiam posteris gloriosius reddet, cujus vos honorem quaeritis et servatis in gentibus. Sic etenim Constantinus, quondam piissimus imperator, Romanam rempublicam a perversis idolorum cultibus revocans, omnipotenti Deo Domino nostro Jesu Christo secum subdidit, seque cum subjectis populis tota ad eum mente convertit. Unde factum est ut antiquorum principum nomen suis vir ille laudibus vinceret, et tanto in opinione praecessores suos, quanto et in bono opere superaret. Et [Col. 0072C] nunc itaque vestra gloria cognitionem unius Dei, Patris et Filii et Spiritus sancti, regibus ac populis sibimet subjectis festinet infundere; ut et antiquos gentis suae reges laudibus ac meritis transeat; et quanto in subjectis suis etiam aliena peccata deterserit, tanto etiam de peccatis propriis ante omnipotentis Dei terribile examen securior fiat. Reverentissimus autem frater noster Augustinus, in monasterii regula edoctus, sacrae Scripturae scientia repletus, bonis auctore Deo operibus praeditus, quaeque vos admonet libenter audite, devote peragite, studiose in memoria reservate: quia si vos eum, in eo quod pro omnipotenti Deo loquitur, auditis; idem omnipotens Deus hunc pro vobis orantem celerius exaudiet; si autem (quod absit) verba ejus postponitis, quomodo eum omnipotens Deus poterit audire pro [Col. 0072D] vobis, quem vos negligitis audire pro Deo? Tota igitur mente cum eo vos in fervore fidei stringite, atque adnisum illius virtute quam vobis Divinitas tribuit adjuvate, ut regni sui vos ipse faciat esse participes, cujus vos fidem in regno vestro recipi facitis et custodiri. Praeterea scire vestram gloriam volumus, quia sicut in Scriptura sacra ex verbis Domini omnipotentis agnoscimus, praesentis mundi jam terminus est juxta, et sanctorum regnum venturum est, quod nullo unquam poterit fine terminari. Appropinquante autem eodem mundi termino, multa imminent, quae antea non fuerunt; tot videlicet immutationes aeris, terroresque de coelo, et contra ordinem temporum tempestates, bella, fames, pestilentiae, [Col. 0073A] terrae motus per loca: quae tamen non omnia nostris diebus ventura sunt, sed post nostros dies subsequentur. Vos itaque, si qua ex his evenire in terra vestra cognoscitis, nullo modo vestrum animum perturbetis: quia idcirco haec signa de fine saeculi praemittuntur, ut de animabus nostris debeamus esse solliciti, de mortis hora suspecti, et venturo judici in bonis actibus inveniamur esse praeparati. Haec nunc, gloriose fili, paucis locutus sum, ut cum Christiana fides in regno vestro excreverit, nostra quoque apud vos locutio latior excrescat; et tanto amplius loqui libeat, quanto se in mente nostra gaudia de gentis vestrae perfecta conversione multiplicant. Parva autem xenia transmisi, quae vobis parva non erunt, cum a vobis ex beati Petri apostoli fuerint benedictione [Col. 0073B] suscepta. Omnipotens itaque Deus in vobis gratiam suam, quam coepit, perficiat, atque vitam vestram et hic per multorum annorum curricula extendat, et post longa tempora in coelestis vos patriae congregatione suscipiat. Incolumem excellentiam vestram gratia superna custodiat, Domine fili. Data die decima Kalendarum Juliarum imperante domino nostro Mauricio Tiberio, piissimo augusto, anno nono decimo, post consulatus ejusdem domini anno octavo decimo, indictione quarta.

30. Venerabilem nihilominus reginam Bertam ipse praecellentissimus illustrator ecclesiarum gratifice laudat hac epistolari serie, tam pro regis conversione, quam propria erga beatum Augustinum suosque consortes procuratione, hortaturque haec famosa merita attentius augere (Lib. I, epist. 59). Qui post terrenam [Col. 0073C] potestatem coelestis regni gloriam cupit acquirere, ad faciendum lucrum creatori suo debet enixius laborare, ut de ea quae desiderat operationis suae gradibus possit ascendere, sicut vos fecisse gaudemus. Remeantes igitur dilectissimus filius noster Laurentius presbyter et Petrus monachus, qualis erga reverentissimum fratrem et coepiscopum nostrum Augustinum gloria vestra extiterit, quantaque illi solatia vel qualem charitatem impenderit, retulerunt, et omnipotentem Deum benediximus, qui conversionem gentis Anglorum mercedi vestrae dignatus est propitius reservare. Nam sicut per recordandae memoriae Helenam, matrem piissimi Constantini imperatoris, ad christianam fidem corda Romanorum accendit, ita et [Col. 0073D] per gloriae vestrae studium in Anglorum gente ejus misericordiam confidimus operari. Et quidem jamdudum gloriosi filii nostri, conjugis vestri, animos prudentiae vestrae bono, sicut revera Christianae, debuistis inflectere, ut pro regni et animae suae salute fidem quam colitis sequeretur; quatenus et de eo et per eum, de totius gentis conversione, digna vobis in coelestibus gaudiis retributio nasceretur. Nam postquam, sicut diximus, et recta fide gloria vestra munita, et litteris docta est, hoc vobis nec tardum nec debuit esse difficile. Et quoniam Deo volente aptum nunc tempus est, agite ut divina gratia cooperante cum augmento possitis quod neglectum est reparare. Itaque mentem gloriosi conjugis vestri in [Col. 0074A] dilectionem Christianae fidei adhortatione assidua roborate, vestra illi sollicitudo augmentum in Deo amoris infundat; atque ita animos ejus etiam pro subjectae sibi gentis plenissima conversione succendat, ut et magnum omnipotenti Deo devotionis vestrae studio sacrificium offeratis, et ea quae de vobis narrata sunt, et crescant, et vera esse modis omnibus approbentur. Quia bona vestra non solum jam apud Romanos, qui pro vita vestra fortius oraverunt, sed etiam per diversa loca et usque ad Constantinopolim ad serenissimum principem pervenerunt. Unde ut, sicut nobis de christianitatis vestrae solatiis laetitia facta est, ita quoque de perfecta operatione vestra angelis fiat gaudium in coelis; sic vos in adjutorium supradicti reverentissimi fratris et coepiscopi [Col. 0074B] nostri, et servorum Dei quos illuc misimus, in conversione gentis vestrae devote ac totis viribus exhibete; ut et hic feliciter cum glorioso filio nostro, conjuge vestro, regnetis, et post longa annorum tempora futurae quoque gaudia vitae, quae finem habere nescivit, capiatis. Oramus autem omnipotentem Deum, ut gloriae vestrae cor et ad operanda quae diximus gratiae suae succendat, et aeternae mercedis fructum vobis de placita sibi operatione concedat.

31. Hos mellifluos florigeri Gregorii favos, haec apostolicae et Romanae allactationis nutrimenta quam pia aviditate desideriosa Augustini flagrantia hauserit, pauper sensus nec capere nec expedire sufficit. In hac divina paternarum litterarum armatura jamdudum emeritus agonista Dei [Al., Deum] se oblectabat; [Col. 0074C] in hoc limpidissimo speculo, ante oculos elegantissimi regis sui, decorem et ornatus suos consulebat: in hac statera, quid vergeret, quid superaret de pretio suo, librabat. Cui cum sancta conscientia tot virtutum praeconiis responderet, omnia ad emolumentum gratiarum reponebat in sinum largitoris bonorum: nec verebatur ne suo triumpho obrueretur, qui non sibi, sed auctori suo innitebatur. Non labem timebat, quem timor Domini sanctus possederat, quem supra firmam petram fundatum nec gloria nec ignominia flectebat, qui non in se, sed in Domino stabat: nec Petrum praesumptione labilem, sed fide stabilem, Paulumque in infirmitatibus gloriantem ob Christi virtutem, aemulabatur ad claritatem interminabilem. Postremo quid jactare deberet, qui omnem typum jactantiae eliserat, [Col. 0074D] qui egestatem et vilitatem pro gloria appetebat, cujus architecturae fundamenta tanta humilitatis altitudine sunt depressa ac molibus suis solidata, ut dum turris ejus auro mundo et omni lapide pretioso constructa in coelum assurgeret omnium tempestatum ictus immota et illaesa rideret? Rex quoque Aethelbertus tantum apostolicis summi Gregorii resultabat exhortationibus, quantum se novit gratiarum debitorem in Christo redemptus, quod de aeterna perditione filius adoptionis Dei esset effectus. Quem nisi quia regia potentia dilatandi regni Christi summopere habebatur necessarius, credimus servire quam imperare maluisse monasticis institutionibus, atque coronae regni coronam praeponere Petri. Verum quod tunc non [Col. 0075A] permittebatur fieri officio apparet nunc fuisse animo. Sed et Bertae christianissimae reginae non est postponenda devotio, quam tantus papa similiter dignam censuit praemissae epistolae favore et apologetico. Nam erat janua luci pervia, per quam splendidus Domini paranymphus Augustinus, verum solem Christum regii animi infudit penetralibus.

32. Cum ergo hic Dei amicus claviger esset fidissimus cordis regii (ejus scilicet regis, cujus cor in manu Domini) diffusa charitate et dilatata mente extendens affectum in omnium salutem, egit apud ipsum obedientissimum principem, ut pontifices [Al., pontificum] Britonum ab ecclesiastica regula exorbitantes [Al., exorbitantium], ad suum convenirent colloquium: nam ab his Britannis patria haec ante [Col. 0075B] Anglos est antiquitus appellata, quae et ab olim Christo erat initiata. Anno quippe incarnati Verbi centesimo quinquagesimo sexto, Marco Antonio Vero ab Augusto quarto decimo cum fratre Aurelio Commodo regnante, rex horum Britonum [a 1Kb] Lucius sanctum Eleutherium tunc temporis papam per epistolam suppliciter expetiit et gratanter obtinuit, quatenus fideles doctores destinaret, qui se ac gentem suam in Christo regenerarent. Nec defecere Britanni a susceptae pietatis integritate, usque in tempestatem persecutionis Diocletiani et Maximiani, qua plures sunt passione coronati.

Sed et deinceps in fide dominica perseveravere, adeo ut nec haeresi cederent Pelagianae, sed per accersitos episcopos Gallorum, convictos perfidos et [Col. 0075C] hostes, profligarent a se. Verumtamen luxu, tandem et arrogantia corrupti, dum vitiis malunt subjici quam jugo Domini, gladio gentilium deleti, et paucis reliquis [Al., in paucis reliquiis] pene a tota patria propulsi, in silvestria et sterilia loca sunt coarctati. His ergo apostolicus legatus Domini Augustinus cupiens mederi, Anglosque et ipsos unam gentem unumque corpus efficere Christi, convocatis illustrioribus gentis, coepit insistere omni suadela paternae dulcedinis, omnibus visceribus charitatis, quatenus omnem Christo adversariam dissensionem abdicantes, Deum pacis admitterent, et una secum Deo filios adoptionis sibique cohaeredes coelestis regni acquirerent. Instabat etiam obnixis precibus et monitis ut dominicum [b 1Kb] Pascha communi totius orbis usu et [Col. 0075D] concordia suo tempore celebrarent, relicto scilicet errore, quo a quartadecima luna usque ad vigesimam haec festa usurpabant, quo ambitu octoginta quatuor anni calculantur; praeterea in multis aliis ab ecclesiastica regula deviantes, resipiscere postulantur. At Britanni quo mitius petuntur, eo ferocius renituntur: et cum suas observationes omnibus aliis praestantiores esse glossentur [Al., grassentur], nulla rationis modestia flectuntur. Autorisabant suas caeremonias, non solum a sancto Eleutherio papa primo institutore suo, ab ipsa pene infantia Ecclesiae [Col. 0076A] dictatas [Al., dicatas]; verum a sanctis patribus suis, Dei amicis et apostolorum sequacibus, hactenus observatas, quas non deberent mutare propter novos dogmatistas. Quid ad haec eruditissimi Augustini prudentia responderit, mens perspicax, non pertinax colligat: Sancti Patres vestri, si haec apostolica scita, quae ferimus, jam omni mundo suscepta, sanctiora esse comprobassent, ultro obedissent, et ignorantias suas atque irregulares observantias correxissent: alioquin non sancti, sed sanctitati rebelles apparerent. Et quidem apostoli Domini in primordio fidei hoc unum opus ubique exercebant, ut omnes gentes in Salvatorem mundi credere, et aeternam vitam in ipso sperare docerent. Sic non mortalibus armis, sed in omni patientia et signorum ac sanctorum operum [Col. 0076B] indiciis omnem mundi Christi subjecere vestigiis. Interea non poterant lunares cyclos publice tradere, ne coelestia promissa terrenis sollicitationibus offuscarent et evacuata cruce Christi inaniter cucurrissent. Pauci aut rari tunc de Pascha disputabant, maxime cum totius mundi rabies omnem animam Christo credentem puniret. At ubi subjugatis Christo regibus et tyrannis Ecclesia regnare coepit, tunc publice conciliis habitis de Pascha et de caeteris ecclesiasticis sacramentis decreta apostolica quaerebantur; et quae antea neglecta erant, vel diversis in locis diversis modis agebantur, quidquid ad unius fidei integritatem poscebatur, unius Ecclesiae incude informabatur. Huic ergo regulari christianitatis communicet unitati, quisquis a Christo non vult abscindi. His omnibus [Col. 0076C] Britanni repugnare magis quam acquiescere certant. Vix unquam crediderim praeconem Dei Augustinum a quoquam paganorum majori fatigatum verborum ambage: adeo nihil saevius est domestico hoste vel civili irrationabilitate: nam hoc est ad bestias pugnare, vel intestina bella ferre.

33. Sed assecla Domini, post Christum et apostolos doctus vincere patientia, omnia studet experiri, ut vel divino cedant examini, qui dominicae resistunt legationi. A Deo, inquit, pacis et veritatis, qui habitare facit unanimes in domo, doceri postulemus evidentis signi indicio, quorum sanctior sit sententia, quae in hac controversia tenenda sit linea. Quaerite in aliquo aegro vel debili veritatis experientiam, qui coram admissus probet in nomine Domini [Col. 0076D] curatoris sui assertionem veram. Hanc propositionem omnibus approbantibus, et ipsis rebellibus licet invitis, venit ad manum quidam ex Anglis, cujus oculis extincta erant gaudia lucis. Credo, Dei nutu inventus est angligena, ne Britonibus (si de suis esset) extuberarent supercilia. Horum ergo sacerdotibus primitus ingeritur caecus curandus, ut his deficientibus verus testis veritatis et verus clareret medicus. Omni itaque temeritate confusa, Augustinus humilis flectit genua; orans suum compertissimum auditorem et illustrissimum mundi illuminatorem, [Col. 0077A] ut caeco reddat lumina, quo in fide et spirituali gratia multorum illuminentur pectora. Tunc homini signo crucis imposito, cum hoc fidei verbo, In hoc signo ostendat Dominus rerum, cujus dogma sit verum, caecus reseratis palpebris illuminatur, et post longam noctem sereno die infunditur. Ab omni populo laus Domino acclamatur, et fidus testis Dei ac verax veri dogmatis assertor Augustinus celebratur; ipsi etiam Britones, tanta luce obruti, favent modo; et vera esse attestantur praedicamenta ejus, tanto signo declarata: sed se non posse sine suorum majorum consultu et assensu patrias leges abjicere. Hinc petitae et datae induciae, dum synodus iteraretur, et pluribus convenientibus quid sequendum esset tractaretur. Haec acta memorantur in loco ubi usque [Col. 0077B] hodie lingua Anglorum Augustineac, id est Robur Augustini, in confinio Wicciorum [a 1Kb] et occidentalium Saxonum appellatur, ubi contigua est maxima Britonum provincia.

34. Septem ergo Britonum pontifices, cum pluribus eruditissimis viris, maxima de nobilissimo ipsorum monasterio, quod [b 1Kb] Bancornhabarhe anglice appellatur, cui tunc abbas Dinoot praeerat, ad consilium ituri, quemdam, anachoretica vita apud ipsos insignem, virum sanctum ac prudentem, adeuntes et rei ordinem exponentes consulunt, an Augustini doctrinam sectando patrias observationes abdicarent. Quibus ille: Dei, inquit, famulum si cognovistis, sectamini. Nos vero, aiunt, unde recognoscemus? Tum ille: Audite, inquit, et discite a Domino praecipiente: [Col. 0077C] Tollite jugum meum super vos, et discite a me quia mitis sum et humilis corde (Matth. XI, 39). Ex miti ergo et humili corde cognoscibile vobis erit, Augustinum jugum Domini ferre, et ferentibus condescendere. Si vero ferociam vel contumaciam praetenderit, quomodo eum Dei hominem vel de Deo esse constabit? Illis autem hujus intelligentiae exemplum poscentibus: Sinite, ait, illum primitus synodum intrare, si vobis supervenientibus assurrexerit, ut Dei famulo reverenter obaudite; si vero residendo vos socio honore, cum sitis numerosiores, excipere contempserit, et ipse vobis contemptibilis sit.

35. His ad interitum suum armis praecincti, dum coram adveniunt, Augustinum in episcopali sella residentem, nec sibi prorsus assurgentem offendunt. [Col. 0077D] Tum vero ira, indignatio, despectus, repudium, lites, contentiones inhorruere, nec barbarus furor mitigari poterat ulla patris mansuetudine; nec solum patiebantur hunc audire, verum etiam omnia ejus praedicamenta refutare conati sunt et refellere. Quos [Col. 0078A] vir Domini omnibus modis adhuc certans lucrari, de multis, quibus adversabantur Ecclesiae universali, tria proposuit observanda, ut caetera tolerari possent contraria: videlicet ut pascha suo tempore sicut omnes Ecclesiae celebrarent, ut baptismi sacramenta ecclesiastico ordine peragerent, et Anglis una secum evangelizando fratres et concives regni Dei acquirerent. Adversarii vero omnia abjiciunt, nec solum se ejus mandatis vel precibus obtemperare nolle, sed nec episcopum eum habere velle asserunt. Qui enim, aiebant, advenientibus nobis dedignatus est assurgere, quanto magis nos opprimet si subdamur ditioni suae? Liquet ergo quam miti et humili corde jugum Christi tulerit ille Domini fidelis et prudens vicarius, qui assidebat; et quam dura cervice ac [Col. 0078B] tumido corde se jugo Domini rebellare prodiderint, qui astabant. Nec vero in sessione vel assurrectione, sed in mansuetudine ac dilectione fraterna cognoscitur homo Dei, cum et sedens clementissimus, et stans saevissimus possit reperiri: praeterea indecens haberetur sanctioni ecclesiasticae, ut tam feros et erroneos inflaret assurgendo, quos potius corrigeret increpando. Tandem vero dominicus armiger, super incorrigibiles vibrans gladium Domini, hanc sententiam promulgat spiritu et ore prophetali: Si, inquit, non acquiescitur monenti, credite interminanti, quia quos repudiatis habere pacificos fratres, habebitis saevissimos hostes; et quibus invidetis societatem regni Dei, ab hac vita et regno ipsis debellantibus eritis auferendi. Sic rebelles veritati, veriloquum [Col. 0078C] vatem tandem sunt experti. [c 1Kb] Postremo namque tempore, assumpto jam ad Dominum Augustino, armipotens Anglorum rex Aethelfridus, cum ingenti copia civitatem Legionum invadit quae, ab Anglis Lega Cestra, a Britonibus autem rectius Carlezion [d 1Kb] nuncupatur. Convenerat ibi grandis coetus Britannorum et sacerdotum et monachorum ad orandum contra regis impetum: de monasterio autem Bancor tantus erat numerus, ut in septem turmas distinctus, in nulla portione minus trecentis hominibus haberetur, qui omnes labore manuum victitabant; quorum summa ultra duo millia censebatur. Hi omnes, orationum et triduani jejunii armis contra hostem militabant; quos in tutiore loco compositos ubi rex vidit et causam perpendit: Proh! inquit, contra nos isti [Col. 0078D] inermi dextra, sed armata oratione pugnant, atque in nos Deum suum omni pugna acerbius exagitant; hanc perniciosiorem aciem primum miles disjice, et ad internecionem dele. His defensor erat cui nomen Broithmailus, qui hoste irruente fugiens, relictos [Col. 0079A] inermes, quos defensaret, gladiis exposuit. Ex oratoribus mille ducenti caesi, quinquaginta tantum fuga erepti referuntur; tum caeteras perfidae militiae copias justa victoris delevit immanitas. Sic ergo perversi senserunt in poena sua Augustinum, longe post triumphata sidera fuisse veridicum, cujus adhuc in corpore positi contempserant vaticinium; quod scilicet debellarentur ab Anglis hostibus, cum quibus in Christo pacem nollent fratribus.



CAPUT IV. Praedicatio et conversio per regnum. Varia miracula.

36. Ubi ergo ille veritatis vates haec mala implacabilibus praedixit Britonibus, ad Eboracam civitatem, ut omnium sollicitus, est profectus. Totum iter [Col. 0079B] ejus hoc satagebat quod mansio, ut ubique viam rectam et plebem perfectam pararet Domino. Ibat semper pedes absque vehiculo; patiens laborum, (qui) ut verus assecla sanctorum apostolorum, nihil secum tulerat in hac mundi via de cupiditate mundana. Liber et expeditus per mandatorum Dei semitas currebat ad coelestia, trahens secum sequacia agmina. Vallabant Aethereum ducem auxiliaria sanctorum fratrum collegia, cum credentium turba; et quo longius procedebat, eo ampliori sequentia, ut ignis vires acquirit eundo, crescebat. Quis enim non anhelanter concurreret ad tam pia consortia, nihil de mundo praeter hominum etiam persequentium salutem desiderantia, ad tam certa coelestium gaudiorum promissa? quibus fidem dabant et sanctae [Col. 0079C] conversationis exempla, et divina signorum gratia, et unanimitas pro veritate mori parata. Igitur circa fines Eboracas, juxta iter quo seminiverbius Domini tendebat, homo, toto corpore paralyticus, et ipsorum oculorum lumine destitutus ac mendicus, accubabat; qui ad strepitum praetereuntis populi viae auctorem percunctando edoctus, crebris in sanctum fertur clamoribus: Sancte, inquit, Augustine, famosae pietatis tuae largitate, huic homini, rerum et salutis indigo, succurre. Ad haec clementissimus pater, memor Domini caecum in Evangelio curantis, ad languidum accessit; et voce Dominici clavigeri Petri, quem ut patrimum (sic) institutorem tota devotione aemulabatur, dixit: Argentum et aurum non est mihi, quod autem habeo hoc tibi do; surge sanus in nomine [Col. 0079D] Domini Jesu Christi (Act. III, 6). Vix elocutus erat, et infirmus, qui se hactenus movere non poterat, tanta verbi potentia curatus exsiliit, simulque resilientibus oculorum palpebris clarum diem hausit; credensque gratifice in quem Augustinus docuit Salvatorem, cum pleno corporis vigore feliciorem animae suscepit salutem.

37. Sic praeco Domini, et in processione, et in Eboracensi civitate, et ubicunque devenit, quod doctrina intonabat, multiplicibus signorum coruscationibus confirmabat: gaudensque successu, sicut qui laetantur in messe, et sicut exsultant capta praeda [Col. 0080A] victores, copiosos populos Christo undique acquirebat; adeo scilicet, ut in illa natalis Domini die, omnium coelorum concentibus celebrata, plusquam decem millia Anglorum, absque parvulorum ac mulierum infinito numero, in fluvio qui [a 1Kb] Sirarios anglice dicitur, renascerentur sacri baptismatis lavacro, velut uno ecclesiae partu et utero. Qui ad imperium divini praeceptoris, tanquam ad vocem angeli de coelo clamantis, omnes pariter bini et bini, minacem fluminis profunditatem ac si solidum campum ingrediuntur; ibique in vera fide et confessione summae invicem Trinitatis, alter ab altero, aquam duce apostolico benedicente, baptizantur. O quanta solemnitas! quantum gaudium! quam jucundum spectaculum civium coelestium ac terrestrium! cum [Col. 0080B] capacissimi alvei sinus tantae multitudini non sufficere videretur, totque turmarum et agminum generatio quasi una proles unius parentis alvo effunderetur, tanta progenies in coelum de profundo gurgitis nasceretur! Quantis natorum luminibus tunc omnium nascentium dies et gloria illuxit nativitas Christi! quanta laetitia omnes angeli Dei, qui gaudent super uno poenitente, tunc exsultabant super tanto divinae messis germine, canentes in nato salvatore, Gloria Deo in altissimis, et in terra pax hominibus bonae voluntatis.

38. Cum quibus omnibus, id est supernis civibus, adeo beatissimus papa Gregorius congratulabatur in Spiritu sancto, ut de tam praeclaro fidelium numero, sancto Dei amico, pariter congratulaturo, epistolam [Col. 0080C] mitteret Alexandrino patriarchae Eulogio. Hoc etiam gaudium praeclaro exaggeratur miraculo; quod in tanta irruentium turbarum pressura, in tam diverso sexus et aetatum atque infirmorum discrimine, cum omnes per illud intransvadabile profundum transirent, nullus omnino periit, nullus se arctatum vel laesum planxit; sed omnes renatos in Christo, et ut greges tonsarum ascendentes de lavacro, manus Domini in ulteriorem ripam transmisit, ut omnes unum haberent et Christi et proprium in Christo natale. Parum dixi, nullum ibi laesum; omnes aegroti, sicut animarum, ita et corporum molestias in aqua deposuere; et cum salute utriusque hominis, ut populus Israel de Rubro mari vel de medio Jordanis cum coelesti tripudio candidati exercitus processere. Stat hactenus [Col. 0080D] in eodem loco ecclesia, in hujus praeclari baptistae Augustini honore et nomine condita ac dedicata, quae tantae salutis frequentes turbas curando celeberrima praestat indicia. Sed et de supradicta papae Gregorii ad Eulogium epistola haec subjicimus fidei gratia (Lib. VII, epist. 30).

39. Gratias omnipotenti Domino agimus quia impletum in vobis videmus esse quod scriptum est; ubi plurimae segetes, ibi manifesta fortitudo boum. Si enim bos fortis aratrum linguae in terra cordis audientium non traxisset, tanta fidelium seges minime surrexisset. Quoniam vero in bonis quae agitis scio [Col. 0081A] quod aliis congaudetis, vestrae vobis gratiae vicem reddo, et non dissimilia nuntio. Quia dum gens Anglorum, in mundi angulo posita, in cultu lignorum ac lapidum perfida nunc usque remaneret, ex vestrae mihi orationis adjutorio placuit, ut ad eam monasterii mei monachum, religiosum ac Deo dignum Augustinum, in praedicatione transmittere auctore Deo debuissem. Qui, data a me licentia, a [a 1Kb] Germaniarum episcopis episcopus factus, cum eorum quoque solatiis ad praedictam gentem in fine mundi perductus est. Et jam nunc de ejus salute et opere ad nos scripta pervenerunt, quia tantis miraculis, vel ipse, vel ii qui cum eo transmissi sunt, in eadem gente coruscant, ut apostolorum virtutes in signis quae exhibent imitari videantur. In solemnitate [Col. 0081B] autem dominicae Nativitatis quae hac [b 1Kb] prima indictione transacta est, plusquam decem millia Angli ab eodem nuntiata sunt fratre et coepiscopo nostro baptizati. Quod idcirco narravi, ut cognoscatis, quid in Alexandrino populo loquendo, et quid in mundi finibus agitis orando. Vestrae enim orationes sunt in eo loco ubi non estis; quorum operationes sanctae monstrantur in eo loco ubi estis. De his etiam quae Francorum episcopis scripsit idem papa mellifluus, haec pauca excipimus. Sicut ignis aura flante fit grandior, ita bonae mentis studia commendatione proficiunt. Qua igitur Redemptoris nostri gratia cooperante, tanta de Anglorum gente ad christianae fidei gratiam multitudo convertitur, ut reverentissimus frater et coepiscopus noster Augustinus, eos qui [Col. 0081C] secum sunt ad hoc opus exsequendum, per diversa loca asserat non posse sufficere; aliquantos ad eum monachos, cum dilectissimis et communibus filiis Laurentio presbytero et Mellito abbate, praevidimus transmittendos (Lib. IX, epist. 52). Et ideo fraternitas vestra eis charitatem, quam decet, exhibeat. Quae etiam regi Francorum Lothario, de sanctorum susceptione; quae reginae Brunichildae, de ipsorum ubique notis miraculis, gratificis scriptis suggesserit, quam dulce esset retexere, et avida manu tot margaritas et favos legere? Sed obtemperandum est vel desidiose vel fastidiose audienti, cum pleraque reperiantur in registro ipsius beatissimi papae Gregorii.

40. Igitur, ut superius iter repetamus, tandem [Col. 0081D] Evangelus Domini Augustinus, egrediens ab Eboraca cum sanctorum sociorum et assiduarum virtutum comitatu, obviam excepit quemdam leprosum, ulcerosa ac purulenta foeditate deformatum. Inclamitat miser miserabilibus questibus ultroneae salutis bajulum Augustinum. Quid dixi, inclamitat? cui pestifer morbus vocem ademerat, cui sibilus pro loquela, cui taratara pro clamore erat. Non indiguit indice curator benevolus, non multa prece opus habuit miserator compatientissimus; angustiam languidi sentiebat, quem videbat; et ut aerumnoso salutem operaretur, charitas Christi urgebat. Quid celerem [Col. 0082A] largitatem sermonum ambage moremur? Accessit supplex morbidus, eique prodigus benedictionis Pontifex benedixit; sicque Christi praesentia animatus dixit: In Domini Salvatoris nomine, mundare ab omni leprae tuae illuvie. Dixit et continuo omnis calamitas putidi humoris ut nubes aufugit; cutisque munda, absorpta prorsus immunditia, totum hominem vestivit. Non tam cito mundatus est Naaman Cyrus, quem antea septies lavari in Jordane jusserat curator Elisaeus. Verum Augustinus, in verbo ejus qui dixit in Evangelio, Mundare, velocitate praevaluit (Marc. I, 41). O beatam et locupletem in Christo apostolici praedicatoris pauperiem, omnibus terrae opibus ditiorem! O thesaurum opulentissimum, ubi non aurum avidis mortalibus, verum incomparabilis [Col. 0082B] auro gratuita animarum et corporum effunditur salus. An Cresi vel Darii infinitis opibus sospitas mercari posset languentibus? Attollitur ergo de tanto signo admirantis populi clamor in coelum, et undique concurritur ad baptismum vivificum.

41. Sic operatus Dominicus negotiator in itinere, in Occidentalem ab aquilonari plaga divertit; non tam viatoris quam venatoris aut aucupis morem gerens; non tam festinans ad propria, quam expetens dominica lucra; illic tendens retia, qua proveniret divina captura. Cumque provinciam, quae Dorsete appellatur, attigisset, et ubique ut angelus Domini reciperetur, simulque auditorum fide quos pasceret pasceretur, incidit in quamdam villam, velut in Tartaream Plutonis sedem. Ibi plebs impia, tenebris [Col. 0082C] suis excaecata, et divinam lucem exosa, non solum audire nequibat vivifica documenta, verum tota ludibriorum et opprobriorum tempestate in sanctos Dei debacchata, longe proturbat eos ab omni possessione sua; nec manu pepercisse creditur effraenis audacia. At Dei nuntius, juxta dominicum praeceptum et apostolorum exemplum, excusso etiam pulvere pedum in eos, dignam suis meritis sententiam (non maledicentis voto, qui omnium salutem optabat, sed divino judicio et Eliae typo) atrocibus injecit, quatenus sanctorum contemptores, tam in ipsis quam in omnibus posteris suis, debita poena redargueret, qui vitae mandata repulissent. Fama est, illos effulminandos, prominentes marinorum piscium caudas sanctis appendisse; et illis quidem gloriam sempiternam peperisse, in se vero ignominiam [Col. 0082D] perennem retorsisse, ut hoc dedecus degeneranti generi, non innocenti et generosae imputetur patriae.

42. Hic enim correptionis argumentum consequenter subnectendum videtur, quod in alia incredulorum gente ea tempestate salutifer Augustinus operatus recitatur. Ille quoque populus, inveterata profanitate daemonibus incorporatus, tenebrarum (amore) amicos lucis exosus, qui in infidelitate sua diceret Deo: Recede a nobis, scientiam viarum tuarum nolumus, pactum cum morte fecimus (Isa. XXVIII, [Col. 0083A] 15), angelicum doctorem, angelica conversatione et signorum fulminibus doctrinam veram probantem, non solum repudiabant, verum etiam aut gladiis excidere, aut ignibus vitae latores vivos exurere ardebant. Quidquid benignus praedicator credentibus pol icebatur, illi expuebant; quidquid prophetico typo comminabatur, illi subsannabant. Quid in tam desperabilibus tunc faciat illa Deo amabilis omnium salutem parturiens anima, quae se etiam pro talibus dare vellet in charitate perpetua? et quid tantae fidei impossibile et tam forti dilectione erit invincibile? Itaque confugiens ad inexhaustam Christi clementiam, orat ut illam ollam mundialis petulantiae ac diabolicae culturae, qualem propheta vidit a facie Aquilonis ferventem, in virga ferrea tanquam vas [Col. 0083B] figuli conterat; aut illam massam sua fornace in melius excoquat, et perditione dignos correptione redimat (Jerem. I). Protinus inusitato supplicio corripitur universa illa conspiratio perversorum, ut sola vexatio auditui det intellectum. Ardent omnes [a 1Kb] igni invisibili; non sicut quartanis febribus aut aliis morborum incendiis aestuantes, sed, mirum dictu et mirabile visu! exusta cute et crudescentibus carnibus, sanguinolenta vestigia et femora exesa ostendebantur. In tota vero illa furiosa plebe, ut nemo erat qui resipisceret, sic nemo erat qui evaderet. Aetas et sexus, senes et lactantes, parentes et liberi, una omnes poenae sententia plectebantur: ubique clamor, gemitus, et ululatus crudiatuum jactabatur. Tunc demum redeuntes praevaricatores [Col. 0083C] ad cor, intellexerunt quid illis coelestia promissa contemnentibus propheticus Augustinus sit comminatus. Qui simul conglobati, ad illum quem spreverant concurrunt, ad illum quem repulerant refugiunt; ejus vestigiis, cujus preces et monita riserant luctuosi succumbunt; lavacrum salutare, quod expugnaverant, efflagitant; mutatoque ardore poenali in ardorem fidei, omnes implorant se in Christo renasci. Haec mutatio dexterae excelsi; nec possunt jam esse increduli Augustino promittenti, quia in baptismo regenerarentur mentis et corporis saluti. Fit ergo ingens solemnitas coeligenis et terrigenis, ubi tot millia renatorum junguntur civibus supernis: utque hoc tripudium, detersa nube dolorem [F. dolorum], serenius effulgeat, ille putridas carnes devorans pestifer [Col. 0083D] ignis, omnibus aquis inextinguibilis, omnibus artibus immedicabilis, solo baptismate, Augustino interveniente, in universis ibi baptizatis extinguitur. Ab illa quoque die haec pestis, quae in aliis terris nonnunquam grassatur, Augustino patrocinante, a tota hac patria exterminatur. Poterant tunc illi Dei liberti gratifice clamare: Nisi Dominus nos liberasset per Augustinum, aut Augustinus per Dominum, quasi Sodoma vel Gomorrha fuissemus, aut Eliae ignibus cum quinquagenariis hostibus merito periissemus.

[Col. 0084A] 43. Ab hoc ergo similis furiae justaeque correptionis diverticulo, ut superiorem viam peragendam repetamus, sanctissimi Dei veredarii Augustinus ejusque socii a supramemoratis injuriatoribus suis quinque milliariis, per loca solitaria in terra deserta et inaquosa egressi, gravi siti et aestu sub divo conse lere defessi. Spes moribundis una salutis, in Deo et Augustini sui meritis. Ille, non tam pro se, quam pro fratribus aestuans, ad beneficum dominum suum, in omni petitione semper expertum, fecit cum omnibus orationis confugium. Oranti itaque Dominus Jesus, compatiens martyri suo (martyrem enim et sine passione facit animus paratus martyrio: hujusque martyrium erat, inter insecutores patiens et benigna conversatio) ineffabili clementia hic se ostendere [Col. 0084B] est dignatus, sicque eum familiari allocutione est consolatus: Confortare, mi bone serve et fidelis, et viriliter age, quia tecum sum Dominus Deus tuus, in omni tua effectione; et aures meae ad preces tuas, quatenus semper pro quibuscunque petieris, obtineas. Tibi enim janua patet aeternae vitae, ubi mecum gaudebis sine fine. Tanta Dominicae visionis et allocutionis charismata tota praecordiorum beatus Augustinus ebibens flagrantia, oblitus corporeae sitis, magis ac magis sitiebat gustatam dulcedinem, suisque lacrymis gratanter occurrentem, uberioribus fletibus prosequebatur abeuntem.

44. Adorans vero ibidem, sentiensque illi loco ubi steterunt pedes, Domini superna beneficia redundare; nec illam terram pati ariditatem, in qua apparuit [Col. 0084C] fons vitae, illico itineris baculum ibidem affixit. Nec mora, purissimus fons velut icta vena exsiliit, qui omnes ubertim refecit, et tam miraculo quam salute exhilaravit; atque exinde usque in perpetuum, in amnes et rivulos derivatus, haec loca habitabilia ac populosissima fecit. Ipse vero divinus pater, tam beatae contemplationis compos, ad aeternam tantae gratiae memoriam, locum a cernendo Deum Cernhel appellavit. Quod nomen ex latino hebraeoque confectum (nam ut prima syllaba a cernendo, visum, ita sequens, hel, Deum sonat) indelebiliter sibi inolevit. Ad hoc etiam ecclesia in nomine Domini Salvatoris, quod se ibidem revelare dignatus est, construitur et consecratur: ac deinde [b 1Kb] monasterium, jam olim in honore beati Petri apostoli aedificiis et rerum opulentia [Col. 0084D] sublimatum, conspicuo impraesentiarum coetu pollet monachorum. Fons autem ille sacer, Augustini administratoris nomine celebratur; non solum potantibus praebens aquae usum, sed etiam diversorum morborum credentibus remedium: unde nuper gesti miraculi hic damus indicium, quod ibi ac per ipsam provinciam late habetur celeberrimum.

45. Est Cerneliensi abbati eruditissimo presbyter parochianus, qui populo divina officia in ipso monasterio agere est solitus. Hunc languor ad extrema perductum, monachicum poscere compulit habitum. [Col. 0085A] Appositum est ejus capiti sacrae professionis indumentum, qui tunc demum ad hoc confugeret, cum mors instaret; hoc est, tunc Dei armaturam arriperet, cum hostis invaderet. Nox erat, et fessum aegrum somnus captabat. Astat trepido benignus Augustinus, ipso habitu et virga pontificali conspicuus. Nec vero diu tali remedia denegat, qui forte adhuc saeculari animo degebat; invitans illum ad bravii cumulum, qui gratis et ingratis administrat solem suum, et aversos saepe revocat beneficio magis quam supplicio. Refovet anxium pius consolator tali alloquio: Surge, ait, et ad fontem sancti Augustini accede, ibique quinquagesimum psalmum trino repetitu concine, et invocatione auxilii ipsius Augustini tertio in eodem fonte corpus tuum ablue: ita [Col. 0085B] optata vita et sanitate potiere. Ne qua vero praepediaris ambiguitate, ipsum scias tibi adesse et haec suadere, per quem debeas revalescere. Inter ista moribundus erigitur, raptoque baculo mirantibus cunctis egreditur. Videbatur tunc vigilibus suis, illum imminentis lethi praesagio ita oberrare: malunt tamen subsequi, et quo tendat observare, quam prohibere. Ille ad sacrum fontem veniens, tertio in ejus amne abluitur, tertio quinquagesimus psalmus cum implorato Augustini suffragio decantatur; et ante expletum precum holocaustum, aeger se miratur subita sanitate de interitu revocatum. Nempe quod antiquus fecerat septena lavatione in leproso, hoc noster Elisaeus, summae trinitatis confessor, exhibuit trina baptismatis forma morituro. Regressus ergo, jam non languidus, [Col. 0085C] sed totus sospes ad lectulum, suaviter requievit; et ipso lucis crepusculo monasterium subiit, populoque ex more matutinas decantavit. Stupor ingens et extasis abbatem et fratres ac plebem corripit, cum laetitia et gratiarum effusione; ut cujus exequias praestolabantur excipere, alacrem et incolumem viderent solitum officium exhibere. Ille etiam populo exposuit publica voce, qualiter per sanctum Augustinum sanatus sit tam propere.

46. Igitur angelicus Domini legatus Augustinus, ut iter ejus terminemus, post longa terrae spatia et ex magna parte pererratam Britanniam, post innumera virtutum et documentorum salutaria solatia, ad perpetuam sedem et mansionem suam Doroberniam, cum illo beatissimo sociorum comitatu, regreditur: [Col. 0085D] ubi ut omnium genitor et lucifer, ac solis sui desideratissimus recursus, omnium favore et gaudio excipitur.

47. Inter frequentantes tam potentem curatorem debilium turbas, advenit juvenis, genibus nitens pro pedibus, utpote gravi utrorumque pedum contractione tortuosus, simul etiam auditu et loquela defunctus; oculis tantum via patebat, sed viam informis gressus negabat; quae peteret videbat, sed qua peteret interventrix lingua defecerat: angustias suas mutus facebat; quod scire juvaret, surdus non audiebat; tot vitae officiis carentem, sive semivivum sive semimortuum dixerim, nota miserabilis est. Verum [Col. 0086A] miserator Augustinus hanc miseriam pia prece ab solvit, et in Trinitatis gratia triplicem calamitatem triplici curatione abegit. Diriguntur gres us, absolvitur lingua, reserantur aures, triformis aeger triformi sospitate gratulatur. It, currit, loquitur, audit inoffense, plane, clare. Verumtamen homo lubricus, tanta vanitate et insolentia, accepta incolumitate abusus est, ut vim fecisse Deo videatur Augustinus, qui tam indisciplinatum saluti donandum expetierit. Nam, ut caetera vitia levitatis et scurrilitatis ipsius taceamus, ad ecclesiam veniens, tanta garrulitate et lascivia plebem afficiebat, ut omnes sua improbitate scandalizaret; dum nec reverentiam sancto loco ageret, nec ullius increpationi acquiesceret. Sic intemperatum divina animadversio prioribus vinculis [Col. 0086B] gravius astrinxit, et ablata salute quae erat indomito ad perniciem, repetitis majori dolore induviis domuit: videlicet os stulti ebulliens stultit am, et aures intentas ad fabulas omnemque lasciviam, pedes quoque currentes ad praecipitium, aenea clave obstruxit et ad continentiam retorsit. Arctatus itaque acrioribus cruciatibus, ad coelestem medicum ab amicis et cognatis attrahitur; sanctique vestigiis inhaerens, quod obstructis verbis nequibat, diris suspiriis deplangit: lacrymans et ejulans veniam poscit, sospitatem indebitam praesumpta clementia repetit. Vulnerantur altius paterna viscera aliena miseria, et cum misericordiae judice luctatur misericordia, qua sola solet vinci miseratrix justitia. Inter reum et Deum obstat causidicus mediator: hinc puniendum [Col. 0086C] increpat, illinc salvandum intentat. Confunditur scelestus de culpa, corrigitur poenitentia, ut correctus induatur justitia, justificatus potiatur justi Salvatoris gratia. Sic interveniens Augustinus, praevaluit victoria, extorsit cum Jacob benedictionem, cum Moyse propitiationem, et raptam a Domino victor misero reportavit denuo sospitatem. Ille et gressibus et eloquio et auditione reformatus ad integrum, cessat ulterius aliena ope duci, cessat digitis loqui, desuescunt et alii quibus surdo satisfaciant signa doceri; sensu quoque sanior redditus, desinit a ventositate priori [quod utilius est corporea salute] patris scilicet Augustini eruditione, correptione, prece ac salvatione.



CAPUT V. Sanctus Livinus baptizatus et instructus. Sancti Augustini obitus et sepultura.
[Col. 0086D]

48. Jam vero inter tot virtutum insignia, quis digne efferat tanti doctoris praeconia, per quem non tantum efferatiores suave Christi jugum su cipiunt, verum etiam sancti et signipotentes viri, etiam angelico monitu, ad eum mirabili veniunt via erudiendi? Res est non capitulari arctitudine commendanda, sed plana et lucida sententia exponenda. Legimus in [a 1Kb] vita beatissimi pontificis et martyris Livini, fideli sanctorum sociorum suorum commendatione descripta, qualiter ipse dominicorum negotiorum dispensator fidelissimus Augustinus, ad religiosum [Col. 0087A] regem [a 1Kb] Scotiae Colomannum omnium saluti consulens venerit, et beatum Livinum tunc puerum cum sancto Monalchio pontifice baptizaverit, utque rex et regina regnique optimates illum a fonte susceperint. Tunc insuper baptizatum solaris splendoris columna coram omnibus alluxit, et in splendore aurea sole micantior dextra apparens ter puerum signo crucis benedixit, atque vox coelica in haec verba sonuit: Dilectus Deo et hominibus, cujus memoria in benedictione est. Hinc praeclarus Augustinus Dominum glorificavit, et cunctis glorificandi documentum dedit. Interea sanctis vitae incrementis adolescens ille, suus et aevo et merito filiolus, adeo dilectus erat regi et omnibus, ut miro affectu ac precibus eum retinere tentarent. Cui timenti retiacula [Col. 0087B] mundi et hoc super anxie fluctuanti, et angelus lucis affulsit, proprioque eum nomine salutans: Ave, inquit, frater Livine, desine tribulari, et audi quo debeas consolari. Vade hinc ad Anglorum pontificem Augustinum, et ab eo percipe totius sanctae institutionis documentum, per quem, Deo provehente, summam attingas virtutum. Ast Domini confessor festinans angelicis jussibus obtemperare, expetita regis dimissione et ruptis fautorum suorum retinaculis ceu telis araneae, cum tribus beatis discipulis Foilano, Helya et Kyliano [qui etiam describendis ipsius gestis probatissimi auctores claruere] ultro contendit ad mare, quo posset ad desideratissimum patrem Augustinum transnavigare. Sed occurrit angelus Domini in itinere, juvenili decore, splendida facie, gratiosus incessu, dulcis affamine: Confide, [Col. 0087C] ait, frater, quia Dominus me tibi misit ducem et custodem inseparabilem in omni via tua. Tu modo incunctanter sequere me: quia ad illum tui profectus doctorem quem petis, favente Domino, perducam te successibus prosperis. Agnoscens ergo prudens Livinus Spiritum veritatis haec sibi dicentem, prosequitur fiducialiter cum praefatis discipulis praecedentem, et illud mare magnum ac spatiosum siccis pariter transeunt vestigiis. Videbatur autem tam sacratissimo Livino quam beatis sociis suis, toto illo itinere, quo pedestri incessu vasti gurgitis fluctus ac si solidam aream calcabant, quod per prata vel campestria vireta, rosis ac liliis, omnique herbarum ac florum pulcherrima varietate vernantia, transirent. Ubi vero sidereus dux sequaces suos tuto littore [Col. 0087D] feliciter exposuit, cum indicibili jubare et ampla lucis coruscatione, ipsis intuentibus, coelos repetiit; ut hoc splendore videretur dicere: Huc me, filii lucis, spretis mundi tenebris, sequi properate. Quis itaque haec tam florida ac fulgida miracula gloriosi Augustini meritis dubitat vel ascribere vel communicare, ut Augustinum quaerentibus unda vireret, pontus floreret, fluctus vernaret; et ipse gurges sub pedibus evangelizatorem pacis petentium, se ut solidum campum exhiberet? Venit ergo cum praenominatis tribus sanctae Trinitatis confessoribus, desideriosus Livinius ad desiderabilem patrem Augustinum; [Col. 0088A] venit angelico ductu velut ad alterum angelum, de florido itinere ad florigerum paradisum, de via maris ad fontem mellifluum, de perniciosis opibus ad incorruptibilium divitiarum thesaurarium, cui de cubiculo veri regis infinitam opulentiam rerum et immarcescibilem pulchritudinem specierum depromat omnium. O quam festivum ortum est gaudium tam praecelso doctori sanctorum, ubi talem sibi divinitus destinatum excepit discipulum, quem Spiritu sancto praesciverat venturum, qui dignus erat magister aliorum? Sed generosa indoles Livini, a tam divinitus inspirato mavult discere humiliter, quod postea doceat fiducialiter. Audit illum, qui in coelo posuit os suum, angelico ore disputantem de infinita multitudine et gloriosa supernarum virtutum, [Col. 0088B] de praecellentissima apostolicae sublimitatis hierarchia, de innumerabili exercitu et triumphali martyrum palma, de candidissima confessorum ac virginum corona; omnem mundi poenam non esse condignam ad tanta praemia; nihil comparari, nihil appretiari posse ad illam pulchritudinem; ad illam dignitatem, ad illam indeficientem solemnitatem et gaudia, omni genere laborum, omni fragrantia virtutum, nunc esse currendum. Ad illud sempiternae beatitudinis bravium ducebat avidissimum aemulum per omnia floreta sacrarum Scripturarum; pandebat ei aeraria et cellaria Christi et Ecclesiae, in deliciis et oblectationibus dominicarum gazarum ac vitam spirantium aromatum, in sempiterna charitate et claritate sanctorum. His aliisque plurimis exhortationibus [Col. 0088C] dux inclytus dominicorum castrorum armabat athletam Christi fortissimum, accendebat ardentissimum: jamque secundum praeducis angeli pollilicitationem ad apostolicae conversationis evexit perfectionem, ut et palmam attingeret martyrialem. Itaque per quinquennium et menses tres secum detentum, sanctissimis exemplis ac instrumentis in omni sanctitate provectum, aevo tenerum, sed religiosa maturitate grandaevum, tandem consecrat sacerdotem Christo electissimum. Dat etiam liberalissimus [b 9Kb] catigeta in ipsa dilecti discipuli ordinatione dulcissimum pignus et memoriale perpetuae dilectionis suae, casulam videlicet purpuream, gloriosi martyrii praesagam, auro et gemmis instar meritorum praetextam: addit stolam et orarium, similiter aurea ac pretiosarum gemmarum sideribus [Col. 0088D] decorata insignia. Jamque imprecatus sibi omnia bona, et mutua orationum suffragia, non sine mutuis lacrymis, remittit eum regi ac genti suae desideratissimum eruditorem, cum praememoratis sanctis comitibus suis. Denique sicut apes mellifluum florem, et sicut cervi aquae fontem, sic Augustinum appetebant undique coelestia mellificantem.

49. Erat quidam veteranus, qui asserebat avum suum per sanctum Augustinum baptizatum fuisse, et hoc avum patri suo, patremque sibi tali modo retulisse. Cum essem, aiebat, adolescentulus, et vidissem ad illum novum et inauditum nostrae salutis [Col. 0089A] protodoctorem Augustinum, quasi ad quemdam angelum, concurrentia populorum agmina; ego, cui vanitas corona, cui gaudium stultitia, cui deliciae erant ridicula, mira sensus hebetudine deridebam omnia, velut phantasmata; omnesque errare praeter me meosque coerroneos magna credebam ineptia. Cum vero audissem illum omnia debilium ac moribundorum curare corpora, ampliori incredulus cachinnabam vesania. Concepi tandem dolositatem lasciviae meae, et ut uter ventosus veni illum quasi sycophantam videre, aut seminiverbium audire; ad hoc videlicet, ut aliquam stropham raperem ab ejus ore vel curatione, unde possem meis similibus risum movere. Cumque me pressanti turbae, ut insidiosus et latrunculus, immersissem, ejusque paternum ac [Col. 0089B] reverendum intuitum oculis notassem; protinus ingenti confusus terrore dirigui, ut videretur in eo divina quaedam animadversio impuritati meae indignari. At ille sancto Dei Spiritu plenus (ut claruit hactenus) invisum quasi notissimum respexit: missoque ministro, Illum, inquiens, adolescentem adduc mihi, me sibi de medio plebis praecepit adduci. Tum vero altius intendens quod sine indice innotuerim illi, tanto stupore contremui, ac si cum exerta machaera quaestorem ac punitorem vidissem sceleris mei. Continuo ad tanti vatis clementiam confugi, ac substractus sacros pedes astrinxi. Ibi omnem ventositatis tumorem quasi compuncta vesica emisi, omnes sordes fluxae levitatis evomui, totum me tam benigni patris praeceptis ac documentis dedi. Ille placide [Col. 0089C] increpatum et instructum paternis ulnis amplexus, credentem in Christum me baptizavit, atque in filios filiorum [a 1Kb] producta longaevitate benedixit. Haec et his plura praefatus vetulus, ab avo suo patri audita, et a patre sibi narrata, repraesentabat audientibus fidei assertione, quasi ab alio saeculo cognita. Intimabat autem a parentibus sibi insinuatam ipsius beati Augustini formam et personam patriciam, staturam proceram et arduam, adeo ut a scapulis populo superemineret, et Saulem proceritate, non atrocitate, exhiberet. Facies amabilis et reverenda, frons mediante coma suis columnis resultabat fenestrata. Signa vero et sanitates, quae in populo frequentantium coetuque debilium assiduabat, nullum enarrare nec enumerare posse astruebat. Memorabatur [Col. 0089D] jugiter pedestri incessu, saepius discalceatus provincias apostolica devotione lustrasse, et callos genuum fratris Domini Jacobi in plantis attraxisse: plures quoque sanctorum comitum ejus easdem virtutes vel imitari vel aequiparare solitos asserebat. Hinc itaque, cum charitas omnia probabilia credat, et cum ultro credimus quod amamus, quod vero non credimus odisse nos vel spernere probamus; perpendant filii dilectionis et non alieni, quod ea quae sancti gesserunt in vita, vel per scripta, vel per longaevos seniores, vel per famam (quae est lex historiae) a [Col. 0090A] generatione in generationem propagatam, Deo propalante ad notitiam Scripturarum sanctarum potuerint pervenire, quae et qualia non est injuria credere. Jam post flumina et feras repulsas gloriosi Augustini palmarium explicemus.

50. Jamdudum vero ille supernus incola, percussus illa, quae fortis est ut mors, superni amoris plaga, abhorrebat omnia terrena oblectamenta sicut vitae detrimenta; et mundanam gloriam sicut vincula, sicut ergastula, sicut supplicia; quae tamen cum ipsa morte dulce esset pro Salvatore pati omnia. Solo itaque corpore ligatus in terra, imo sola gignendorum et informandorum Deo filiorum paterna astrictus cura, de reliquo totus conversabatur in illa aeterna patria; tota mente, tota anima, jugi ac [Col. 0090B] violenta instantia captabat coelestia. Quae precum incensa, quae sanctorum desideriorum lamenta, quam inenarrabilia mittebat coelo suspiria! Quis, inquit, dabit mihi pennas sicut columbae, et volabo et requiescam? et, Quando veniam et apparebo ante faciem Dei mei? Concupivit et defecit anima mea in atria Domini. Sic irrequietis clamoribus praeoccupabat faciem Domini, et vim faciebat coelo, crebris pulsatibus rogans admitti, cupiens dissolvi et cum Christo esse. Tandem vero intelligens ex Spiritus sancti responso exauditum suum desiderium, ut veniat ad ipsum omnibus rectis corde desideratum; coepit parentalibus visceribus anxie pertimescere, ne post se lactea natae vel nascentis Ecclesiae infantia, orbata pastore, luporum dilapidaretur invasione. Hinc beatum [Col. 0090C] Laurentium, apostolicae sanctitatis virum, apostolicis signis praeclarum, suorumque comitum praecipuum, dicente sibi Domino in spiritu: Hunc mihi unge in sacerdotem electum, perspicaci animo cum superno instinctu intendit pro se ordinandum. Refert haec ad clerum, ad regem, ad populum: placet omnibus, favent omnes, simul benedicunt et expetunt. Rege itaque cum confluo populo immensum congratulante, ordinat cum omni solemni gaudio Laurentium sibi successorem: ut quondam apostolorum princeps Petrus Clementem, ob supradictam videlicet novellae informationis necessitatem: quod tamen exemplum nulli imposterum debet esse praesumendum. Nemo rite hoc fecit post Petrum, nemo incompetenter faciat post Augustinum. Nam unus Christus, una [Col. 0090D] Ecclesia, unus episcopus, nec dividitur unus et unitas. Consecratum ergo destinat ad omnia promptissimum, ut Paulus Timotheum, in opus ministerii, in aedificationem corporis Christi; ut discurrat, festinet, instet opportune, importune; arguat, obsecret, in omni patientia et doctrina. Ipse vero theoricus contemplator, ut mundi opprimentis perfuga, ut passer solitarius in tecto, gaudebat nimium, ruptis rerum retinaculis, pennis aeterni amoris ad Dominum evolare, in optima parte Mariae requiescere, soli Deo vacare, revelata facie gloriae Domini assistere, ejusque [Col. 0091A] perpetua pasci dulcedine. Tunc demum se vivere ac regnare, tunc primum se coepisse servire Deo credebat. Nunquam tamen defecit dominica lucra augere, in conveniendo populos in unum et ipsos reges ut serviant Domino: nusquam deerat, ubi divina res postulabat. Nunc, ut aquila, ad superna volabat; nunc, dominica poscente, pascua ima revisebat.

51. Quid longa tergiversatione exitum praesentis lucis dare formidat oratio? Tandem victoriosissimus athleta Domini, in omni sanctitate et meritorum perfectione excurso vitae stadio, pervenit ad bravium ac diu desiderata aeterni regni praemia. Jam pulsanti per aegritudinem Domino aperuit, cum inenarrabili tripudio et aromatico gratiarum sacrificio. Tum magnanimo paternae dilectionis affectu exhortabatur, tam regem [Col. 0091B] et principes, quam clerum et populum, servire Domino in timore; et profanatis daemonicorum sacrificiorum sordibus, in fide Christi divinitus sibi tradita immobiliter perseverare; et uni Deo vivo et vero, fide et amore perpetuo adhaerere; ejusque mandata, per inunctum pontificem ac dominicos ministros, diligenter observare. Venit ergo finis mundialium procellarum, et illuxit aurora aeternarum laetitiarum: et benedicto rege, et confirmata in Christo primitiva suae geniturae Ecclesia, relinquens omnibus perpetuae dilectionis pignora beataeque vitae documenta, inter sanctorum sociorum discipulorumque lacrymosa examina, stante beato Laurentio cum populi frequentia, deposita sarcina carnis assumitur in coelum, cum supernarum virtutum triumpho et gloria, cum inaestimabili [Col. 0091C] omnium occursu et receptu sempiternaque laetitia. O quanto solemnio adornatur et coronatur tunc omne coelum, videlicet ad tam praeclari civis adventum. Ambiunt aethereae turmae victorem palmigerum, invitant apostoli in suas sedes socium apostolicum, vallant purpurata castra martyrum martyrialem signiferum, amplectuntur insignem hierarcham splendentia agmina confessorum et venerabilis turba sacerdotum, cantant dulcibus hymnis candentes chori virginum ducem virgineum; utque usu mortali loquamur illa ineffabilia sacramenta supernorum concentuum, tunc illa magna Jerusalem magni regis civitas simul vidit populos et tribus suas, simul in Augustini triumpho personantes Domino gratias et laudes indefessas. Quos omnes nos infimi, licet tam indigni quam impares laudatores, [Col. 0091D] prosequamur ut possumus non exsequialibus planctibus, sed his triumphalibus cantibus: Regnas, Augustine, Augusti saeculi nomine et dignitate sublimior, qui auxisti rem Christi publicam, et Romanae Ecclesiae adjecisti Britanniam, melius quam Caesar Augustus Romanis opibus Alexandriam. Te reges et principes et senatus Anglorum, et turba gentium comitantur in coelum; te angeli et archangeli triumphantem deducunt, throni et dominationes excipiunt, te coronat Rex regum.

52. Pretiosissimam vero ejus corporis margaritam, in ipso apostolico et regali monasterio, quod ipse, Deo [Col. 0092A] auctore, condiderat praeelectissimus Laurentius, facta magnifica dedicatione, cum devotissimo rege Aethelberto et confluis Angliae populis, recondidit in aquilonali videlicet ejusdem sacrae aulae porticu, ubi in aeterna memoria coelestis regni depositum thesaurizavit.

53. Sed dum festinamus tam piam historiam finire, adhuc obstinate tenemur, et hujus Angelici loci gratiosa dulcedine et sanctorum charitatis infinito charismate, quod sedet saturos, saturet desideriosos, dulciter [Al., dulce est] recolere, qualiter illam porticum tot primorum eruditorum Britanniae, imo tot angelorum Dei coelestia impleverint mausolaea. In quibus gratanter est animadvertendum, quam generosa pignora universalis mater Roma ediderit, quae ipsi Britannico [Col. 0092B] Oceano patres et institutores existerent: quos dum unus amor uno cubiculo simul astringeret, singulos patronos sigillatim distinctos plures nationes propriis radiis praeclaros haberent. Horum praecellentissimus Augustinus, Laurentium ejus templi dedicatorem, sibi successorem (ut praemonstratum est) creavit; Mellitum Lundoniae, Justum Roffensi ecclesiae episcopos ordinavit; quos utque propter Christum exiliatus, tertius Mellitus, quartus Justus successor excepit. His [a 1Kb] Honorius et ipse Romanae informationis honor decorosus, annexus est quintus. Sextus Deus dedit ordine, sed primus flos gentis Anglicae, in Romanorum patrum transiit conscriptionem: cujus primitiis ex Anglia nihil gratius habuere Doroberniae Romana principia. Septimus quoque Theodorus, Romanae praecellentiae [Col. 0092C] subsecutor egregius, almo Augustino a dextro consepultus est latere, una tantum monasterialis alvi maceria interstite, quia nondum amplificata porticus omnes nequierat suscipere: qua postea dilatata, his sanctis consortibus adjungitur omnibus amandus saeculis Adrianus, ejusdem monasterii abbas clementissimus; qui ab apostolico Romae electissimus in archipraesulem Doroberniae, ipsum beatum Theodorum adduxit pro se, cum quo Anglos fecit docibiles Dei tam Graeca quam Latina eruditione. Item candidissimum ex Anglis lilium regia Christi virgo Mildretha, suo candore gratissime illustrat splendida tantorum patrum ornamenta. Horum igitur omnium auctor beatissimus papa Gregorius, habens altare medium velut patricium solium, ipsamque servans Deo dicatam porticum, [Col. 0092D] aeterna dilectione circumplectitur, non tam funera consepultorum, quam triclinia convivantium: ante omnes vero sibi astringit Augustinum, ut suae institutionis primicerium, suae parturitionis primogenitum, et vita et ordine primum. Caeteri quoque filii qui protoparentes ecclesiastici sunt Angliae, accumbunt sicut novellae olivarum in circuitu mensae suae. In authentica pro praeeminentissimi Augustini tumba epitaphium scriptum est hujuscemodi: Hic requiescit dominus Augustinus, Dorobernensis archiepiscopus primus, qui olim huc a beato Gregorio Romanae urbis pontifice directus, et a Deo operatione miraculorum [Col. 0093A] suffultus, Aethelbertum regem ac gentem illius ab idolorum cultu ad Christi fidem perduxit, et completis in pace diebus officii sui defunctus est, septimo Kalendas Junias, eodem rege regnante. De his quoque septem primis Anglicae ecclesiae columnis, Tarpeia de rupe Romae excisis, hi versus substituuntur:

Septem primates sunt Anglis et protopatres,
Septem rectores septemque per aethra triones;
Septem sunt stellae, has tenet unius area cellae;
Septem cisternae vitae, septemque lucernae;
Et septem palmae regni, septemque coronae.
Quin oculi septem, quibus hunc Christus videt orbem,
Ut currit mundus septem per saecla diebus.
Horum tituli, suo ordine super scripti, sunt hi:

Dux Augustinus praecellit in ordine primus
Lauriger et mundus, Laurenti sede secundus.
Tertius est gratus Mellitus, melligeratus.
Quartus adest Justus, dulces dans nomine gustus.
[Col. 0093B] Quintus Honorius, Ecclesiae vigor exstat honorque,
[Col. 0094A] Deusdedit est sextus, cui dat sua munera Christus.
Theodorus juxta fert sabbata septimus alma.
His septem ducibus viget Anglia, totque diebus.
Additur octavus monachorum dux Adrianus.
Anglorum stella Mildretha refert sua mella.
Octo patres Romae, reliqui comitantur honore
Ex Anglis nati, meritis horum sociati.
Hinc manat divis Evangelii via rivis:
Hi sunt [a 1Kb] Britwoaldus, Tatwinus, vosque Nothelme,
Et jam Berta, patres primos proceres imitantes,
Tot simul Ecclesiae cingunt frontem pietate.
De innumeris vero signis, quae in hoc requietionis suae dormitorio, vel ubivis gentium aut locorum, beatus Augustinus pro fide petentium exhibuit, aliquanta quae fidelium oculis probata fuit, sequens libellus enarrabit, Deo nos in veritate sua dirigente, qui per omnia saecula regnans, semper in sanctis se mirabilem ostendit. (Hunc libellum legere est apud [Col. 0094B] Bolland. tom. V Maii, pag. 862.)



SANCTI AUGUSTINI ANGLORUM APOSTOLI PERPAUCA MONUMENTA quae exstant.




[Col. 0093]
EPISTOLAE.

[Col. 0093C] Nemini dubium esse potest, sanctum Augustinum multas epistolas scripsisse; sed illae interciderunt omnes praeter unam partim insertam in beati Gregorii Magni epistola quae vulgo nota est sub nomine Responsionum. Hanc videsis, tomo LXXVII Patrologiae, sexagesimam quartam libri XI Epistolarum Gregorii . In eodem volumine videndae sunt aliae duae, scriptae ad S. Augustinum [Col. 0094C] ab eodem Pontifice (scilicet 28 et 65 ejusdem lib. XI), nec non aliquot aliae in quibus eximius Pater commendat apostolum ad episcopos et cleros in viam ejus occurrentes (lib. V, ep. 53; lib. VI, 7, 22, 53-59; lib. VIII, ep. 30; l. XI, epp. 29, 54-62, 66, 76 ).




[Col. 0093]
FUNDATIO ABBATIAE S. AUGUSTINI CANTUARIENSIS. (Monasticum Anglicanum.)

[Col. 0093D] Lux vera quae illuminat omnem hominem venientem in hunc mundum, etsi novo lucis suae radio totam illustret Ecclesiam, dum beatum Gregorium suae Ecclesiae summum praefecit pastorem et pontificem; specialius cum gentem visitavit Anglicam; cum eam de tenebris et umbra mortis dignatus est evocare ad lucis suae fidei notitiam. Gregorius namque in summum pontificem ordinatus, quarto Nonas Septembris sub anno Domini 592 verbum Dei quod ipse et in persona propria genti Anglorum praedicare disposuerat, divino admonitus instinctu, per suum alumnum Dei servum Augustinum explere curavit. Gregorius igitur, quinto ordinationis suae anno, videlicet sub [Col. 0094D] anno Domini 597 misit beatum Augustinum et alios cum eo quamplures monachos ac verbi Dei ministros quasi numero quadraginta genti Anglorum fidem praedicare catholicam, qui Dei ministri qualiter se gerebant in itinere versus Angliam qualiterque Angliam venientes in Thaneto applicuerunt; qualiterve a rege Athelberto suscepti fuerant qualiterque Cantuariam pervenerant, pertractare omitto; cum haec omnia in textu Vitae Augustini pertractentur. Augustinus igitur cum suis sociis, locum in civitate Cantuariae adeptus, vitam coepit imitari apostolicam. Interea rex Athelbertus servorum Dei vita mundissima delectatus, et promissis eorum suavissimis quae miraculorum [Col. 0095A] ostensione vera esse perspexerat, in fide roboratus catholica cum suis commilitonibus baptizatus est in die Pentecostes sub anno Domini 597. Rege itaque baptizato et in fide confirmato Augustinus ad civitatem Galliarum Arelatensem progreditur et ab ejusdem urbis episcopo Etherio in episcopum ordinatur, sub die XVI Kalendas Decembris, ordinatusque Augustinus Angliam rediit, et cum gloria et omni qua decuit solemnitate a rege et populo susceptus, atque in civitate Cantuariae sedem episcopalem adeptus, continuo Laurentium presbyterum, et Petrum monachum Romam misit, qui beato pontifici Gregorio referrent regem cum regno fidem Christi suscepisse, et se ipsi genti Anglorum episcopum fore ordinatum, simul et de iis quae necessaria videbantur quaestionibus ejus [Col. 0095B] consulta efflagitans. Quae si quis plenius scire desiderat, Bedam de gestis Anglorum legat, et ibi desiderata reperiet. Interea Augustino sedem episcopalem, ut supra diximus, in civitate Cantuariae adepto, recuperavit in ea ecclesiam, regio fultus auxilio, quam ibidem antiquo fidelium Romanorum opere factam esse didicerat, et eam in nomine sancti Salvatoris Dei et Domini nostri Jesu Christi consecravit; atque ibidem habitationem sibi statuit, et cunctis successoribus suis, quae usque in hodiernum diem vocatur Ecclesia Christi Cantuariensis totius Angliae nutrix et metropolis. Erat autem non longe ab ipsa civitate, ad orientalem, quasi medio itinere ad ecclesiam sancti Martini et muros civitatis situm, fanum, sive Idolum, in quo idem rex Athelbertus secundum ritum [Col. 0095C] gentis suae solebat orare, et una cum plebe sua, daemoniis magis quam Deo immolare: quod fanum, statim ut ab Etherio Arelatensi Augustinus episcopus ordinatus, ut subscribitur, Angliam est regressus, ab inquinamentis et sordibus gentilium purgavit, et simulacro quod in ea erat confracto, synagogam mutavit in ecclesiam, et eam in nomine sancti Pancratii martyris dedicavit; et haec est prima ecclesia ab Augustino dedicata. Exstat adhuc altare in porticu ejusdem ecclesiae australi in quo idem Augustinus solelebat celebrare, ubi prius steterat simulacrum regis. His itaque gestis, Augustinus praedictam sancti Pancratii ecclesiam, una cum terra adjacente, a rege obtinuit; in cujus fundo praedictus Athelbertus, hortatu beati Patris Augustini, ecclesiam in honore sanctorum apostolorum Petri et Pauli a fundamentis [Col. 0096A] construxit, et monachos inibi perpetuis temporibus deservituros in eadem ecclesia instituens donis variis et possessionibus dotavit eamdem, et in eadem ecclesia praefatus rex sibi et successoribus Cantuariorum regibus sepulturam elegit. In hac etiam ecclesia Augustinus se et suos successores, Cantuarienses pontifices, statuit sepeliri.

EDWARDUS, Dei gratia rex Angliae, etc., archiepiscopus, etc., salutem. Inspeximus chartam bonae memoriae Athelberti, quondam regis Angliae, in haec verba: In nomine Domini Jesu Christi. Omnem hominem qui secundum Deum vivit, et remunerari a Deo sperat et optat, oportet ut piis precibus consensum hilariter et ex animo praebeat, quoniam certum est tanto facilius ea quae ipse a Deo poposcerit consequi [Col. 0096B] posse, quanto et ipse libentius Deo aliquid concesserit. Quocirca ego Athelbertus, rex Kanciae cum consensu venerabilis archiepiscopi Augustini, ac principum meorum, do et concedo Deo in honore sancti Petri, aliquam partem terrae juris mei, quae jacet in oriente civitatis Doroberniae, ita duntaxat ut monasterium construatur, et res quae supra memoravi in potestate abbatis sint qui ibi fuerit ordinatus. Igitur adjuro et praecipio in nomine Domini Dei omnipotentis, qui est omnium rerum judex justus, ut praefata terra subscripta donatione sempiternaliter sit confirmata, ita ut nec mihi, nec alicui successorum meorum, regum aut principum, sive cujuslibet conditionis, dignitatibus et ecclesiasticis gradibus, de aliquid fraudare liceat.

[Col. 0096C] Si quis vero de hac donatione nostra aliquid minuerit aut irritum facere tentaverit, sit in praesenti separatus a sancta communione corporis et sanguinis Christi, et in die judicii, ob meritum malitiae suae a consortio sanctorum omnium segregatus. Circumcincta est haec terra his terminis: in oriente ecclesiae sancti Martini, in meridie via de Burgate, in occidente et in aquilone Drutingestrete. Acta in civitate Doroberniae, anno ab incarnatione Christi 605, indictione 6.  Ego Athelbertus, rex Kantiae, sana mente integroque consilio, donationem meam signo sanctae crucis propria manu roboravi confirmavique. Ego Augustinus gratia Dei archiepiscopus testis consentiens libenter subscripsi. Edbaldus, Hanngisilus, Angemundus, Referendarius, Hocta, Gracys, Tougyl, Penca, Geddi.




[Col. 0095]
PRIVILEGIUM ABBATIAE CANTUARIENSI A S. AUGUSTINO DATUM (Monasticon Anglicanum.) (C,G,S)*

[Col. 0095D] Augustinus, episcopus Doroberniae sedis famulus, quem superna inspirante clementia, beatissimus papa Gregorius Anglicae genti Deo acquirendae legatarium misit amministrum; omnibus successoribus suis episcopis, cunctisque Angliae regibus cum suis posteris atque omnibus Dei fidelibus et in fide et gratia pacem et salutem. Patet omnibus quod Deo amabilis rex Athelbertus, primus Anglorum regum [Col. 0096D] Christi regno sacratus, nostra instantia et sua prodiga benevolentia inter caeteras ecclesias quas fecit et episcopia, monasterium extra metropolim suam Doroberniam, in honore principum apostolorum Petri et Pauli regaliter condidit et regalibus opibus amplisque possessionibus ditavit, magnificavit, perpetuaque libertate, et omni jure regio cum omnibus rebus et judiciis, intus et foris illi pertinentibus, munivit, [Col. 0097A] suoque regio privilegio et superni judicii imprecatione, atque apostolica sancti papae Gregorii interminatione excommunicatoria, contra omnem injuriam confirmavit. Ego quoque ejusdem libertatis adjutor et patrocinator omnes successores meos archiepiscopos, omnesque ecclesiasticas vel saeculares potestates per Dominum Jesum Christum et apostolorum ejus reverentiam obtestor, atque apostolica memorati Patris nostri interminatione interdico, ne quisquam unquam ullum potentatum, aut dominatum, aut imperium in hoc dominicum vel apostolicum monasterium, vel terras, vel ecclesias ad illud pertinentes usurpare praesumat, nec ulla prorsus subjugationis aut servitutis, aut tributi conditione, vel in magno, vel in minimo, Dei ministros inquietet aut opprimat. Abbatem a suis fratribus electum [Col. 0097B] in eodem monasterio non ad suum famulatum, sed ad dominicum ministerium ordinet, nec sibi hunc obaudire sed Deo suadeat; nec vero sibi subjectum, sed fratrem, sed consortem, sed collegam, et coministrum in opus dominicum eum reputet. Non ibi missas quasi ad suae ditionis altare nec ordinationes vel benedictiones usurpative sine abbatis, vel fratrum petitione exerceat, nullum sibi jus consuetudinarium vel in vilissima re exigat quatenus pacis concordia unum sint in dominio utrinque, nec quisquam, quod absit, dominandi dissidio in judicium incidat diaboli, qui superbiae tyrannide corruit de coelo. Reges gentium (inquit Dominus) dominatur eorum, vos autem non sic. Cumque ab alienis non a filiis accipiantur [Col. 0098A] tributa, sic ipse Dominus concludit, ergo liberi sunt filii. Qua ergo irreverentia Patres ecclesiarum in filios regni Dei sibi vindicant dominationem, maxime autem in hanc Ecclesiam sanctorum thesaurarium, in cujus materno utero tot pontificum Doroberniae regumque ac principum corpora speramus alma refovenda sepulturae requie, ex auctoritate scilicet apostolica, et hinc ad aeternam gloriam resuscitanda. Tales supremi judicis amicos si quis offendere non metuens hujus privilegii statuta violaverit, vel violatorem imitando vim suam tenuerit, sciat se apostolico beati Petri gladio iper suum vicarium Gregorium puniendum nisi emendaverit. Haec ergo omnia, uti hic sunt, scripta, apostolica ipsius institutoris nostri Gregorii comprobatione et auctoritate servanda sancimus, suoque ore confirmamus, praesente glorioso [Col. 0098B] rege Athelberto cum filio suo Ethelbaldo, et collaudantibus cum ipso omnibus optimatibus regiis, atque ultro volentibus reverentissimis fratribus nostris a sancta Romae Ecclesiae huc mecum vel ad me in Evangelium Domini destinatis, scilicet Laurentio, quem nobis, Deo favente, successorem constituimus, et Mellito Lundoniae episcopo, et Justo Rofensi episcopo, et Petro vene abili ejusdem monasterii principum apostolorum abbate primo, cum caeteris in Domino adjutoribus meis obnixe postulantibus, simulque in eos qui haec fideliter servaverint benedictionem, aut in impoenitentes, quod nolumus, transgressores damnationem exercentibus.




ANNO DOMINI DCVII.
S. BONIFACIUS PAPA IV.




[Col. 0097]
NOTITIA BIOGRAPHICA IN S. BONIFACIUM PAPAM IV.
(Ex Libro Pontificali. Ed. Blanchini tom. IV.)
[Col. 0097]

[Col. 0097C] [a 5Kb] Bonifacius, natione Marsorum, de civitate Valeleria, ex parte Joanne medico, sedit annos sex, [Col. 0098C] menses octo, dies tredecim. Hujus temporibus [b 1Kb] famis, pestilentiae, et inundationes aquarum gravissimae [Col. 0099A] fuerunt. [c 12Kb] Eodem tempore petiit a Phocate principe templum, quod appellatur, [d 22Kb] Pantheon. In [Col. 0100A] quo fecit ecclesiam [e 1Kb] sanctae Mariae semper virginis, et omnium martyrum. In qua ecclesia princeps, [Col. 0101A] [f 1Kb] multa bona obtulit. Hic domum suam monasterium fecit, quod et ditavit. [g 2Kb] Qui defunctus sepultus est ad beatum Petrum apostolum die 25 mensis maii. [Col. 0102A] Hic fecit ordinationes duas per mensem Decemb, [h 1Kb] diaconos octo [i 1Kb] episcopos per diversa loca triginta quinque.




[Col. 0103]
BONIFACII PAPAE IV SCRIPTA.
(Mansi Conc. Nov. Collect. t. X, col. 503.)
(C,S)*



CONCILIUM ROMANUM SUB BONIFACIO IV.
[Col. 0103C]

In causa Anglicanae Ecclesiae celebratum Romae, anno 8 Phocatis imperatoris, indictione 13, et tertia die Kalendarum Martiarum, rem Anglicam promovente, et in eodem consedente Mellito primo episcopo Londinensi.

(Non reperiuntur istius concilii canones vel decretum [* 1Kb] , sed finitis quae scribit de Laurentio archiepiscopo Cantuariae, Beda sic progreditur, lib. II, cap. 4.)

His temporibus venit [a 1Kb] Mellitus Londoniae episcopus Romam, de necessariis Ecclesiae Anglorum causis cum apostolico papa Bonifacio tractaturus. Et cum idem papa reverendissimus cogeret synodum episcoporum Italiae, de vita monachorum et quiete ordinaturus, et ipse Mellitus inter eos assedit anno octavo imperii Phocatis principis; indictione decima [Col. 0104C] tertia, tertia die Kalendarum Martiarum, ut quaeque erant regulariter decreta sua quoque auctoritate subscribens confirmaret, ac in Britanniam rediens, secum Anglorum Ecclesiae mandata atque observanda deferret, una cum epistolis quas idem pontifex Deo dilecto archiepiscopo Laurentio, et clero universo, similiter et Edilberto regi atque genti Anglorum direxit. Hic est Bonifacius quartus a beato Gregorio Romanae urbis episcopo, etc.



[b 3Kb] DECRETUM SYNODI, Promulgatum in concilio Romano III. Kal. Martias anno Christi 610.

Quomodo liceat monachis cum sacerdotali officio ubiubi ministrare.

Sunt nonnulli fulti nullo dogmate, audacissime [Col. 0105A] quidem, zelo magis amaritudinis quam dilectione inflammati, asserentes monachos, quia mundo mortui sunt, et Deo vivunt, sacerdotalis officii potentia indignos, neque poenitentiam, neque Christianitatem largiri, neque absolvere posse per sacerdotali officio divinitus injunctam potestatem: sed omnino labuntur. Nam si ex hac causa veteres aemuli vera praedicarent, apostolicae compar sedis beatissimus Gregorius monachico cultu pollens ad summam nullatenus apicem conscenderet. Quoniam quidem haec ostiatim fungendi, ligandi, solvendique potestas a Deo summa conceditur. Augustinus quoque ejusdem sanctissimi Gregorii discipulus, Anglorum praedicator egregius, ac Pannoniensis Martinus beatissimus, cujus sanctitatis fama longe lateque diffusa totus personat [Col. 0105B] mundus; alii quoque jam plurimi sanctissimi pretiosissimo monachorum habitu fulgentes nequaquam annulo pontificali subartarentur, si quia monachi fuerunt praedictis uti prohiberentur. Neque enim Benedictus monachorum praeceptor almificus hujuscemodi rei aliquo modo fuit interdictor; sed eos saecularium negotiorum edixit expertes fore solummodo. Quod quidem apostolicis documentis, et omnium sanctorum Patrum institutis, non solum monachis, verum etiam canonicis maximopere imperatur. Nemo enim militans Deo implicat se negotiis saecularibus. Utrisque etiam praefatorum Patrum exemplis perspicacibus circumquaque ut mundo mortui sint evidentissima ratione praecipitur. Tantorum igitur Patrum instituti exemplis, quibus periculosissimum [Col. 0105C] est refragari, credimus a sacerdotibus monachis ligandi solvendique officium Deo imperante haud indigne administrari, si eos digne contigerit ad hoc ministerium sublimari. Quod incunctanter affirmat quisquis statum monachorum et habitum potentatum que evidenter considerat. Verbi gratia: angelus Graece, Latine nuntius dicitur. Sacerdotes igitur monachi atque canonici, qui quotidie sancta Dei praecepta annuntiant, angeli vocantur, ratione non incongrua. Sed unusquisque angelicus ordo quanto claritatem Dei vicinius contemplatur, tanto dignitate sublimior affirmatur. Nam uti cherubim, monachi sex alis velantur. Duae quidem in capitio quo caput tegitur [Col. 0106A] verisimilibus demonstratur assertionibus. Illud vero tunicae quod brachiis extenditur, alas duas esse dicimus: et illud tandem quo conditur corpus, sex alarum numerum certissime implere asseritur. Decertantes igitur monachicae professionis presbyteros sacerdotalis potentiae arcere officio, omnimodo praecipimus, ut ab hujuscemodi nefandis ausibus reprimantur in posterum, quia quanto quisque celsior, tanto potentior.



EPISTOLA EX EODEM CONCILIO DATA AD ATHELBERTUM, REGEM ANGLORUM.

Domino excellentissimo atque praecellentissimo regi Anglorum Athelberto Bonifacius episcopus servus servorum Dei.

[Col. 0106B] Dum Christianitatis vestrae integritas ita circa conditoris sui cultum excreverit, ut longe lateque resplendeat, et in omni mundo annuntiata, vestrae Deo dignae operationis augmenta referat; enormes largitori omnium bonorum Deo grates exsolvimus, qui vos de excelso prospexit, et in tanto virtutum culmine erexit. Quapropter, gloriose fili, quod ab apostolica sede per coepiscopum nostrum Mellitum postulastis, libenti animo concedimus: id est, ut vestra benignitas in monasterio in Dorovernensi civitate constituto, quod sanctus doctor vester Augustinus, beatae memoriae Gregorii discipulus, sancti Salvatoris nomini consecravit, cui ad praesens praeesse dignoscitur dilectissimus frater noster Laurentius, licenter per omnia monachorum regulariter viventium [Col. 0106C] habitationem statuat: apostolica auctoritate decernentes, ut ipsi vestrae salutis praedicatores monachi, monachorum gregem sibi associent, et eorum vitam sanctam tum moribus exornent. Quae omnia decreta si quis successorum vestrorum regum, sive episcoporum, clericorum, sive laicorum irrita facere tentaverit, a principe apostolorum Petro, et a cunctis successoribus suis anathematis vinculo subjaceat, quoadusque quod temerario ausu peregit, Deo placita satisfactione poeniteat, et hujus inquietudinis veram emendationem faciat. In Christo valeas, domine fili.




ANNO DOMINI DCX.
BULGARANUS COMES.




[Col. 0107]
NOTITIA HISTORICA IN BULGARANUM.
(Antonii Bibl. Hisp. vet., t. I, p. 368, n. 218.)
(C)

[Col. 0107A] Bulgaranus comes sub Gundemaro rege (biennium hic Gothis, usque ad annum 612 imperavit) Galliae Narbonensis praefectus, plures epistolas ad diversos direxit, quae ad nostram usque aetatem adhuc ineditae in quodam Ovetensis Ecclesiae Codice membranaceo ante quingentos annos jussu Pelagii episcopi ad usum Alphonsi Castellae ac legionis regis VI exarato; atque in alio Codice Complutensis sancti Ildephonsi collegii, Oventensi isto antiquiore, servatae sunt. Quibus quidem epistolis, quarum una ad regem, duae ad episcopum quemdam nomine Illustrem [(a) 10Kb] , aliae ad [Col. 0108A] alios scriptae leguntur (Bulgarani epistolarum apud nos habemus, ex Codice Ovetensi exscriptarum: quarum prima est ad episcopum quemdam Franciae; secunda ad eumdem, tertia ad episcopum nescio quem quarta et quinta ad Agapium episcopum; sexta, ad Gundemarum regem. Quas omnes, simul cum aliis diversorum, quas inter servamus, publici juris aliquando faciemus. Card de AGUIR. [(b) 12Kb] . Nonnulla illius temporis gesta, nec aliunde nota, manifestari, Ambrosius Morales, rei auctor, et oculatus testis, lib. XII, cap. 11 Historiae suae, nos docuit.




[Col. 0107]
BULGARANI COMITIS EPISTOLAE TRES [* 1Kb] , AD EPISCOPUM FRANCIAE DIRECTAE.
(Mariana, Istoria de Espana, ed. Val., t. III, append.)



EPISTOLA I.
[Col. 0107C]

. . . . Interea notescimus sanctitati vestrae ad nos opinione vulgata pervenisse Brunigildem virginem et Theudericum regem amarissima sub dispositione assueta diffundentes venena, in excidium unitae gentis contra gloriosum Theutibertum regem atrocissimum barbarorum excitasse dimicare regem. Quod si specialiter ita res agitur, quid necesse est, nisi ut ante arma bellica cunctus in hac parte precibus elaboret divinum populus implorando suffragium, unde petimus evidentiam rei nobis significari? Ut et nos participes effecti fidelium pari fidei flagrantia consurgentes, cum universis sacerdotibus, clero, cunctaque hujus provinciae Christianorum plebe, indictis [Col. 0108C] letaniis redemptorem omnium Dominum supplicationibus adeamus; ut invictam potentiae suae in defensione catholicorum praetendat dexteram, et aemulan tis perfidi hostis condignum meritis adsit intentionis interitum; atque jurgiorum auctores, vetusti serpentis machinatione nudatos in exemplum reserata clareat cunctis per circuitu justa nostri Domini ultione prostratos poscentes. Ut si scripta quae paulo ante glorioso Theutiberto regi directa, sicut polliciti estis, destinare procurastis: aut si missi vestri jam reversi sunt, vel quod reciperetis responsum, vel si usque hic placita deportantes, aut certe si ad praesentiam gloriosissimi domini mei Gundemari regii praeparaturi advenerint, certius sciamus Quomodo aut [Col. 0109A] tibi pecunia praeparetur, nos veraciter ut confidimus una cum beatitudine vestra sospitatem reciprocatis formare jubeatis affectibus.



EPISTOLA II.

. . . . Etsi universus axe sub aethereo limes terrarum Domino cernitur opifice constitutus, et omnium potestate pollentium ipsius mirabile constet ordinatione divisus, necesse est ut ejus evangelicam vocem custodientes, vel quaerere eos quos una in Christum fides consociat, vel diligere; et quamlibet a temporali dominatione segregemur imperii, congruet ut praeceptis principis non dissociemur aeterni. Unde beatitudinem vestram gratia coelesti diffusione florentem, et spirituali largitione exuberantem quam Domino propitiante intercurrente stylo effici volumus [Col. 0109B] charitate devinctum, his destinatis cum summo desiderio litteris; non solum inquirimus, sed et salutis cum debito necessariarum rerum alloquio impertimus. Quia non immerito praecipuum te pastorem suo Christus dedicavit ovili, ut cum velut sanguinis generositate mihi, beatissime Pater, praepolleas, ita de suarum innumeras ovium geras sollicitudinem animarum. Tali quippe in usu persistere quibus vel major vel minor cura in populis adhibenda committit: ut quantum divina efficiuntur in pensione sublimiores, tantum debent circa his quibus praeponuntur existere indesinenter pervigiles. Et quia latere beatitudinem vestram non arbitror quod filius vester dominus Theutibertus cum gente Gothorum a decidentibus velut olim existit colligata principibus, [Col. 0109C] nunc per peritorum allegatione pacem per legatis ejusdem gentis devovit roborare perpetuam. Ex quo aliquod gratiae merito pecuniae, numerum [Forte, Avarorum] gentis pollicitus est impertire Francorum. Unde jam me constat, memorato filio vestro domino Theutiberto per venerabilem fratrem vestrum dominum et in Christo mihi patrem verum episcopum destinasse scripta, per quas innotui quod jam pecunia a filio vestro domno meo Gundemaro rege directa. Hic mihi in Gallias esse dignoscitur, ut prudentes ex suo dirigat conspectu legatos: et ea quae ob charitatem gens Gothorum sperat universa, promittit tradentibus placita saltem contradamus hominibus. Obinde tuam sanctitatem debita humilitate deposco, ut quantum Dominum diligis Jesum, qui pacem praeteritis saeculis dereliquit futuris, hujus [Col. 0109D] confirmatione pro pacis tantum intendere digneris delectabiliter. Et si agnoscitis eam quam direximus ad domnum Theutibertum paginam pervenisse; aut si ea quae per legatis Gothorum sunt sub definitione inita, si manebunt veraciter allegata, vel quantum praedictus filius vester in Abatorum [Forte, Avarorum] bellica triumphatus est acie, vestris mereamur affectibus informari. Nam et nobis currenti est opinione plebis compertum, quod Brunigildes reginae et Theuderici regis ipsos Abates [Forte, Avares] ad bellandum domni Theutiberti convocatos et de suis sedibus transmigrare provinciam: quod enuntiare catholicorum infandum est auribus, ut Christiana sub religione personas revera procul a Domino constitutas, [Col. 0110A] in Christianorum provocarent desaevire. Nec credimus eos ab illis existere meliores, sed ita manifeste socios comprobamus qui de mundum debitis scelerum ministrat retamenta personas. Hoc igitur vestra sanctitas si evidenter agnovit, quod ex praedictorum regum consilio super orthodoxi principis regionem impia se fudit hostilitate caterva, per vestro nobis declarare jubeatis stylo, ut hac filii vestri gloriosi domini mei Gundemari regis ad ordinationem nostram pertinente provincia, indicta sacerdotes cum populo omnipotenti celebrent jejuniorum solemnia; ut accedentium injuste atque longe a domino corda virorum, siderea confringat virtute bellantium, et gente Christianae fidei dogma custodienti laudabilem coelesti pietate jubeatis conferre tropaeum . . . .



EPISTOLA III.
[Col. 0110B]

Dilectissimo atque in Christo reverendissimo Patri episcopo Bulgaranus.

. . . . Notum est Domino omnipotenti qui justum indicat servum, et injustum justa damnationis ultione perimet, quia ante hos dies, quod tuam non reor latuisse beatitudinem, chartas gloriosissimorum regum idemque filiorum vestrorum Brunigildes reginae et Theuderici regis, per eodem nobis fuere transmissas. Et ut eas ipso praeciperemus tradente, memoratorum series scriptorum denuntiavisse, qui eadem suorum scripta dominorum una cum suam ad nos usque suggestionem deduxi, et ut aditum ad nos perciperet commeandi supplex scribendo nostram ordinationem poscit. Nam nullo cum desiderio, neque [Col. 0110C] exquirere elegit nos, neque ab nullis indigimus intueri materiis; et quam neque si venisset pro responso dominorum suorum denuntiando annueramus: tantum quia minime properavit, nequissimus nam de homine vestrum illum cujus ad praesentiam filii vestri gloriosi domini Gundemari regis efflagitare videmini aditum, debet mens vestra in summo propositionis tabescere exordio, dum veritas vobis experto lumine fulgeat, et justitiam quam speculo interiori prospicitis, injusta verborum excusatione dissimuletis. Quis vestrae non prospiciat sanctitatis ingenium, et ea quae actibus exasperastis illicitis, blandis intenditis eloquiorum lenire tendiculis? Talem enim vestram, si veniam tribuitis, dissimulationem censemus. Quale si quisque debitor humano pudore sublato, proterviae incitamento, praerogativis [Col. 0110D] feneratorem pulset objectionibus et veritatem habeus pusilentus creditor tegat, quam calumniator loquendo penitus erubescat. Manet enim filio vestro glorioso domno meo Gundemaro regi cunctaeque genti Gothorum non exigua sed magna pecuniae repetitio, ut nobiles ejusdem gentis legatos vestra magnificentissime cum consolato veritatis gratia discurrentes ab vestro injuste principe capti. Geminata malitiae largitate dedecus omne relegationis perferant egestatis opprobrio. Pateat vero Totilanem et Gundrimirum viros illustres a serenissimo domino meo Gundemaro rege directos, in finibus vestris in locum Irapinas post illatam eorum despectionem inter praeceptione clausistis, et ad vos usque succedere [Col. 0111A] loculenter aditum denegastis. Ecce quae pars vestra commiserit vestris non sunt incognita mentibus; et tantum a vobis injuriae acerbitatem vehentibus insuper vestrorum ad praesentia inclyti domini mei legatorum, vestri simulando litteris, viam aperire conqueritis. Videat altissimus a coelesti solio princeps hanc causam; et divina partem ultione confodiat qui injuste parti alterius visus est conferre molestiam, et qui charitatem respuendo pacem excelsae potestatis violaverit captiose dilectam. Licet dum filiorum regum idemque vestrorum litteras accepissem, eorum protinus reformavi rescriptum quod si memorati gloriosi principes acceperunt, sive in vestra fuerit cognitione deductum, nullo denuntiante comperimus. Sed et vestrae itaque honorificentiae declaramus, [Col. 0111B] si remoto simulationis pacem typo servare desideratis, quae dominio maxima sors esse cognoscitur, et Christum diligenda concordes cum Gothis corde aptatis permanere devoto; non oportet ut ea tantum labiis fallentibus proferatis, sed pacem quam nobis servantibus ipsi prius irruere, perfectis demonstrandum operibus demonstretis. Dignum est vestri ut primum in sua dignitate Gothorum restituantur legati; et inter affinem sanguinis gentem servantem pacem, Domino adjuvante, vestrorum, si necesse [Col. 0112A] est, ad praesentiam gloriosi domini mei libertas maneat itineris legatorum. Nam de locis unde intimastis Jubiniano et Corneliano, quae in provincia Gothorum noscitur domna Brunigildes possedisse, ut suis post ejus jure aditum tribuamus hominibus; ordinandam miramur tuam sic nos hortare beatitudinem, ut loca quae pro stabilitate concordiae sanctae memoriae dominus noster Recharedus rex in jure memoratae contradidit domnae (ut) a partibus vestris scandalum nutrientibus foedus sit charitatis disruptum: et pars jura quae stimulum illicite suscitat, jura debeat gentis possidere Gothorum. Arbitror enim ut ea quae pars vestra injuste noscitur admisisse, si emendare malueritis, poterit gentem vestramque in charitate connexam, eadem suo jure domna Brunigildes [Col. 0112B] defendere loca. Te quippe, beatissime vir, dum hactenus benignis animis, et saecularibus evigilantem studiis, nimisque formidare omnipotentem meminimus? Quomodo cures si tantis temporibus charitas utriusque illaesa agentis es Deo dicatus antistes a principibus, ut quae pax olim a prioribus gentium utrarum gentibus colligata, nunc maneat dissoluta, dum vestro debuit ex consilio in perpetuum existere roborata?




ANNO DOMINI DCX.
PAULUS EMERITANUS, DIACONUS.




[Col. 0111]
NOTITIA HISTORICA IN PAULUM EMERITANUM.
(Antonii Bibl. Hisp. Vet. t. I, p. 373, n 211.)

[Col. 0111C] Hujus temporis Paulus ille est Emeritensis diaconus, qui de Vita et miraculis Patrum Emeritensium librum nobis reliquit. Hunc a multis desideratum primus edidit Barnabas Moreno de Vargas Emeritensis urbis decurio, qui ejusdem quoque historiam conscripsit, Matriti anno 1631 in-4o. Deinde iterum D. Thomas Tamaius de Vargas, vir clarissimus, ad veteres cum Gothicae tum Latinae scripturae membranas collatum, ac propriis notis illustratum, Antuerpiae apud Joannem Meursium 1638 in-4o. Octo scilicet exempla is ad manus habuit, quatuor Gothicis litteris, totidem Latinis exarata. Ambrosius Morales in scholiis ad sancti Eulogii Toletani episcopi et martyris caput primum libri II Memorialis sanctorum, alterius quoque ejusdem operis meminit. [Col. 0111D] Paulus hic Emeritensis (Act. Hisp. illust. tom IV, p. 282) diaconus, cum Emeritensis Ecclesiae et antistitum ejus historiam scripsisset, tum etiam de aliis sanctis viris quaedam adjunxit, exstat etiam ejusdem confessio catholica [(a) 1Kb] . Quae duo opera mss. non [Col. 0112C] parum antiqua in S. Ecclesiae Toletanae bibliotheca habentur, eadem multo vetustiora in nonnullis aliis bibliothecis conspeximus. Laudant Pauli hanc historiam, cum idem Morales aliis locis (In Prolegom. tom. II, sub titulo Las ayudas que tuvo, et lib. XI, c. 72), tum alii, tam nostri quam exteri scriptores (Baronius ad ann. 589 tomo VII. Mariana lib. V, cap. 13. Padilla cent. VII, cap. 17, pluresque alii, quos Tamaius collegit in principio Notarum). Inter quos Hieronymus Romanus Augustinianus de Republica christiana agens lib. I, cap. 15, in suis Mundi rebuspublicis, quoddam hujus operis exemplum ms. se redemisse ait, et veluti ex Orci faucibus eripuisse a quodam bibliopola Complutensi, dum perdere id jam vellet; atque cum aliis libris Toletanae Ecclesiae [Col. 0112D] donasse. Eaque eo videtur proposito ab auctore formata, ut exemplis rerum domi, hoc est in urbe Emeritensi mirabiliter patratarum fidem eorum confirmaret, quae de Italiae suae miraculis sanctus Gregorius libris IV Dialogorum collegerat. Quos [Col. 0113A] libros non alium habuisse auctorem praeter alia argumenta (de Dialogorum S. Greg. lib. V, Labbaeus de Script. tomo I, pag. 391; Mabillon., praefat. ad Acta SS. Benedict.,  2, tomo I), non Isidorus tantum in libello de Scriptoribus ecclesiasticis, sed et in [Col. 0114A] prologo Paulus noster, ejus sancti pontificis aequalis, egregie comprobant. Late agit de aliquot Emeritensium pontificum, praesertim Pauli, Fidelis et Massonae, rebus gestis.




[Col. 0113]
AD EXTERUM RES HISPANAS AMANTEM.

Hispaniam nostram cunctis saeculis ingeniorum altricem non, opinor, tam caudex erit, qui ignoret; non tam invidus, qui contra contestatam et inconcussam tot monumentorum fidem inficiari audeat. Mitto antiquissimos, qui apud Strabonem (Geog. III) inter Hispaniae populos sapientia putabantur excellere, et litterarum studiis utebantur, et venerandae vetustatis volumina habebant, poemata, leges quoque versibus conscriptas e sex annorum millibus, ut aiunt. Caeteri enim Hispani usum habebant litterarum non uno quidem genere, nec una illis lingua. Mirum certe in iis, quibus semper

. . . . . . . . . . . Omnis in armis
Lucis causa sita, et damnatum vivere paci;
teste Italico (Punic. III), Hispano vate. Pacatis quippe et togatis artibus florere inter sagorum usum et armorum strepitum a natura inditum, non exemplo comparatum est. Mitto etiam illam felicissimam scriptorum Hispanorum segetem, quae ab Augustaeo aevo ad Neronianum ipsos

Romanos rerum dominos, gentemque togatam,
cum facundissimos oratores, et clarissimos vates illis Hispania pepererit ut Latinus Pacatus Panegyr. ad Theodosium Aug. nostrum ait, omnigenae eloquentiae professione admirata est. Unde semper cum ingeniorum principe Augustino (VIII de Civit., c. 11) Hispanos sapientes possumus appellare. Illorum etsi multa praeclara ingenii monumenta fatorum livore perierint, pleraque tamen propitiante bono ipsorum genio cum feliciori cujuscunque gentis hac de re proventu, fatente invidia, possunt comparari. Ex iis praeter tot millia, quae in pretio apud omnes et fructu sunt, non pauca in antiquissimis rarioris notae bibliothecis hactenus delitescunt, quae ab eruditis cognita et laudata, majus de se aliis excitarunt desiderium. Aliquot G. Loaisa, A. Morales, J. Mariana, aliique doctrina et auctoritate praestantes viri communis juris reip. causa fecerunt. Aliquot etiam ego cum tineis adhuc et blattis incredibili rei litterariae damno rixantia, e tenebris eruta, ad vetustissimas membranas composita, et notis illustrata, editioni parata habeo. Quorum quidem catalogum hic libenter merito texerem, ni piceatas et tagaces quorumdam ardelionum manus timerem, quos Harpyiarum more in modestiorum sibique dissimillimorum scrinia involantes

Convectare juvat praedas et vivere rapto;
Quippe quibus,

   . . . . . . . foedissima ventris
Proluvies, uncaeque manus. . . . . . (Virg. III Aeneid.)


. . . . . . . Rostra apta rapinis,
. . . . . . . Unguibus hamus inest. (Ovid. VI Fast.)

Verum enimvero Carnam sive Cardineam nympham Kal. lun. suillo lardo veteri ritu (Ovid. VI Fast.) placabo, ut vel hos Fidentinos (Martial. I, epig. 30, 54, 73), Autolycos (Homer. Iliad. , Odyss. , et Ovid. 40 Met.), Gleptas (Plaut. Trucul.) Aesopi graculos (Horat. ad Pison.) et

Bonorum malas carminum lavernas (Auson. ad Th.)
averruncet, aut saltem praesentem audacissimis

Imponat plagiariis pudorem. (Mart. I, ep. 53.)
Certe, etsi innocuae librorum licentiae

Tristius haud illis monstrum, nec saevior ulla
Pestis et ira deum Stygiis sese extulit undis; (Virg. Aen. III.)
Naturae tamen melioris beneficio ita comparatum habemus, ut quoties haec

Turba sonans praedam pedibus circumvolat uncis,
et alienas, et utcunque harpagatas effrontissimo

Polluit ore dapes; . . . . . . .
extemplo indicio suo ipsa editionis foeditas et erratorum seges

. . . . . . . Traducit manifesto [a 1Kb] carmina furto.
Experimento apud nos heri et nudiustertius didicimus; hodie etiam timemus. Verum dum illi ementitae et emendicatae famae larva circumferuntur, nos veris in remp. litterariam et in patriam meritis, de utraque (uti hactenus ei fortasse an non inutiliter fecimus) optime mereri non desinemus.




[Col. 0113]
EXEMPLARIA PAULI AB EDITORE COLLECTA.

[Col. 0113] 1. Ex ecclesiae Toletanae bibliotheca litteris Gothicis exaratum.

2. Gothicum ex bibl. Regia Hieronymiana apud Scotiacum. Existimo olim fuisse ex Carazedano S. Valerii monasterio. Vidit etiam Amb. Morales [Col. 0114] vir cl. et de Hisp. optime meritus, nostri regii muneris ascecla. Plura hic sunt Pauli exemplaria Latinis litteris exscripta, quae non otii nostri fuit illa omnia conferre.

3. Ex Bibl. illust. D. Joannis Bertrami a Guevara [Col. 0115] archiep. Compostellani, supremi Italici consilii praesidis; dono accepi ab illust. D. Ferdinando de Vera et Vargas archiepiscopo episcopo Cuscensi, regio consiliario, magno magni avunculi nepote. Latinis litteris transcriptum a viro docto, ut apparebat, ipso in limine indicabatur.

4. Etiam Latinis litteris scriptum ex bibl. viri nobilis D. Joan. de Fonseca et Figueroa amici, heu! olim nostri; in seren. Ferdinandi Hisp. Infantis, cardinalis Toletani bibliothecam postea translatum. Quod quidem ex Bertramiano, cum iisdem mendis scateret, transcriptum crediderim.

5. Etiam Latinum, ab Alvaro Gomecio a castro Eulaliensi viro cl. Franciscus Pisa Toletanus Th. D. mihi, dum viveret, amicissimus habuit.

[Col. 0116] 6. Latinum, Antonii Covarruviae regii consiliarii, et Toletanae Ecclesiae et Academiae scholarchae, illustris. Didaci Hispaniarum praesidis fratris vir cl. cognati mei, omnium emendatissimum.

7. Gothicum, manu illust. Garsiae Loaisa archiep. Toletani in aliquot locis interpolatum. Habui a Petro Salazar de Mendoza, canonico Toletano, cujus obitum nuper omnes boni nobile que luxerunt.

8. Gothicum aliud, quo usus fuit magnum Hispaniae decus, Joan. Mariana S. J., amicorum meorum princeps. Habent hodie illius socii, apud quos Toleti tumulatus. Sed nullo pii cineres ornantur monumento, nullo distinguntur titulo. Nec opus, cum viro illi incomparabili coelum praemium fuerit, orbis sepulcrum, fama inscriptio.




[Col. 0115]
[a 2Kb] PAULI EMERITANI [b 1Kb] DIACONI [c 10Kb] DE VITA PATRUM EMERITENSIUM. (C)



[d 2Kb] Praefatio.

Virorum orthodoxorum, maximeque catholicorum, prorsus [e 41Kb] , vera nullus esse ambigat miracula, quae [f 1Kb] , sanctissimus egregiusque vates Romanae praesul urbis Gregorius, inflammatus paracliti charismate Spiritus, [Col. 0117] Dialogorum in libris veridico edidit [g 1Kb] , praenotationis stylo; quae olim scilicet omnipotens Deus servulis pro suis bene sibi placitis, propter honorem nominis sui patrare dignatus est; ne quaelibet ob hoc dubitanti quispiam aestuet animo, quod priscis jam temporibus gesta esse videantur, et fortassis fidem plenam minime accommodet, et praefatum sacratissimum virum, vas electionis (Act. IX, 15), [h 1Kb] sacrarium Spiritus sancti, aliqua vanis et nebulosis verbis fuscasse opinetur; dum [i 77Kb] , luce clarius evangelicae auctoritatis voce cunctis manifestetur Dominum semper operasse et hactenus operari (Joan. V, 17). Quamobrem, ut omnium legentium vel audientium fides majori credulitatis robore firmetur, ea modernis temporibus in [j 13Kb] Emeritensi urbe fuisse narramus; quae non relatu aliorum agnovimus, neque fictis fabulis didicimus; sed [k 90Kb] , quae ipsi eo referente auribus nostris audivimus, quem e corpore mirabiliter egressum, et ad aetherea regna pervenisse non dubitamus.



OPUSCULUM INCIPIT IN NOMINE DOMINI.
[Col. 0117]


CAPUT PRIMUM. Augustus puer, minister ecclesiae S. Eulaliae Emeritensis, moriturus per visionem ducitur ad tribunal gloriae.
[Col. 0117D]

[a 2Kb] Puerulus quidam non grandi adhuc aetate, et, ut [Col. 0118D] plenius dicam, ephebus, nomine Augustus, insons, simplex, litterarumque inscius, dum caeteris coaevis ac sodalibus suis puerulis, fideli mente in domo egregiae virginis Eulaliae sui servitii ministerium, [Col. 0119A] quod ei a [a 1Kb] praeposito cellae, venerabili viro, fuerat delegatum, perageret; repente hunc contigit aegrotasse: cumque ad [b 1Kb] eum visitandum, ut moris est, multi ambularent, crebriusque ipse pergerem, en accidit nocte quadam explicitis vigiliarum solemniis (nam in eadem sancta Ecclesia mos est, ut hiemis tempore seorsum [c 2Kb] , Matutinum officium, facto intervallo modico admittente Domino celebretur) quo igitur temporis intervallo, cum ad videndum eum perrexissem; ingressusque cellam, in qua ipse recubabat, cunctos, qui aderant, ita reperi sopore depressos, ut nullus eorum ad miracula fuisset expergefactus. Introivi, lumen vero quod ibi accensum erat exstinctum inveni; qui protinus omnes ante eum jacentes consurgere monui, et lumen quod [Col. 0119B] exstinctum fuerat, denuo accendere imperavi: adhibitoque mox lumine, praefatum Augustum, quemadmodum se haberet, sciscitatus sum. At ille inquit: Equidem quantum ad praesentis pertinet vitae spem, fateor ita jam omnes corporis mei artus resolutos, ut nihil virium omnino remanserit; quantum vero pertinet ad spem vitae aeternae, non solum spem habere me gaudeo, verum etiam ipsum vitae aeternae auctorem Dominum Jesum Christum cum angelorum catervis, atque omnium sanctorum innumerabiles multitudines, me vidisse confiteor. Dumque haec quae vidisset audissem, statim in stuporem versus vehementer contremui, atque ut mihi cuncta quae viderat sigillatim narraret, [d 2Kb] deprecavi. Ad haec, inquit ille: Testor Dominum coeli et terrae, me tibi phantasticam [Col. 0119C] visionem nullam referre; sed, ut magis credas, fateor etiam tibi me hac nocte minime dormiisse. Et dum haec dixisset, ita exorsus est: Fui in loco amoeno, ubi erant multi odoriferi flores, herbae viridissimae, rosae et lilia, et coronae ex gemmis et auro [Col. 0120A] multae, vela holoserica innumerabilia, et aer tenuis flabrari frigore flatu suo cuncta refrigerans: ibi etiam vidi sedes innumerabiles positas ad dextram laevamque, in medio vero multum sublimior posita praeminebat; ibi namque astabant pueri innumerabiles, omnes ornati, et pulchri praeparantes mensas, et convivium eximium, non de qualibet pecude, sed tantum de altilibus omnis parabatur ferculorum copia, et omnia quae parabantur erant candida instar nivis, et praestolabantur adventum sui regis. Tum deinde ego indignus (operae pretium mihi arbitratus fore, tantae rei miraculum, si plenius referente illo audirem) aio ad eum: Dic mihi, obsecro, dum istud, quod narras parabatur, tu quid faciebas? Ille vero respondit: Omnium pedes osculabar, et illi dicebant: [Col. 0120B] Benedictus Deus, qui te bene adduxit. Dum haec vero dicerent, et omne ministerium praepararent, subito advenit ingens multitudo candidatorum, omnes auro et lapidibus pretiosis ornati, et coronis rutilantibus redimiti; et una acies ipsius multitudinis ad dextram, alia vero ad laevam partem gradiebatur: in medio autem eorum veniebat vir splendidissimus, nimiumque pulcherrimus, forma decorus, aspectu gloriosus, statura procerior cunctis, lucidior sole, candidior nive; cumque pervenissent ad praeparatas sedes, sedit pulchrior ille vir in eminentiori loco; caeteri procidentes adorantesque eum, resederunt in sedibus suis. Statim denique benedixit omnes; at illi adoraverunt semel, et iterum, ac tertio; deinde ferculorum praeparatio apposita est illi. Dum coepissent epulari, dixit ille speciosus vir [Col. 0120C] qui sedebat excelsior, ad eos qui circum astabant: Aliquis hic rusticus est? Illi vero responderunt: Adest, Domine. Tum demum ille: Praesentetur conspectui meo. Ego autem stabam a longe, et intuebar, [Col. 0121A] et conspiciebam; dumque praesentatus fuissem ejus obtutibus, coepi vehementer contremere; ille vero dixit mihi: Noli timere, fili, transi post scapulam meam, et hic sta; et adjecit: Noli timere; scito quia protector tuus ero, nunquam tibi aliquid deerit, ego te semper pascam, ego te semper vestiam, ego te omni tempore protegam, et nunquam derelinquam. Illico namque de eodem convivio escam poculunque, quale nunquam videram, mihi tribuere jussit, quod suscipiens omni cum jucunditate percepi; et vere fateor, manere ita ab illius gratia refectum, ut deinceps aliud nihil praeter illum desiderem cibum. Igitur explicito convivio ait mihi: Ambulet ista multitudo aliam viam, tu mecum profecturus eris, ut tibi ostendam, [a 1Kb] vivariolum meum, quem habeo. [Col. 0121B] Rursumque convivio jam consummato processere omnes, et adoravere eum; idem benedicens eos rex, permisit abire. Illis vero abeuntibus trahebant ad tribunal ejus nescio quos homines vociferantes, magnis qui ululatibus ejulabant; quorum dum voces audisset, ait: Trahite foras malos servos; non sunt digni videre faciem meam. Quod cum dixisset, tam celeriter nimirum abstracti sunt, ut eos plenius non potuissem videre, neque cognoscere. Rursus etiam sciscitans dixi: Quaeso, fili, ut mihi dicas, si aliquem agnovisti ibidem de his qui mihi in hoc saeculo cogniti fuere, et jam de hac luce migravere? Ad haec ille ait: Homines quos ibi vidi longe erant ab his omnibus quos videmus modo, nam alia forma et alio habitu decorati sunt omnes. Deinde subjungit: [Col. 0121C] Postquam vero traxere illos homines foras, surrexit ille caeteris pulchrior Dominus de sua sede, apprehendensque manum meam, eduxit me in hortum amoenissimum, ubi erat rivus, in quo erat aqua vitrei coloris, et secus rivum ipsum silva aromatum, et flores multi fragrantes, redolentesque diversis suavitatis odoribus; et sic juxta rivum ipsum venientes pervenimus usque ad locum quem nunc in strato jacens video. Haec mihi memoratus puer multis coram positus retulit. Quamobrem ego indignus, et omnium [Col. 0122A] peccatorum primus, Levita Christi, quemadmodum narravit, scribere malui, verbis licet aliis, sensibus tamen ipsis. Post haec vero cuncta quae audieram, sanctissimo viro Domino, et [b 1Kb] abbati meo nuntiare procuravi; quibus ille agnitis (ut ei semper moris est visceribus pietate repletis) quantocius ad eumdem Augustum properavit, atque inhianter, quae dudum narraverat, ejus ex ore cupiens audire, quidnam vidisset, sciscitatus est. Atque idem Augustus, quae prius dixerat nihilominus repetens, ejus sanctis auribus intimavit. Demum almo ac beatissimo viro cuidam Levitae, universisque fratribus se percontantibus, quae paulo ante dixerat, repetebat: nam mox [c 2Kb] coepit animus ejus flagrare desiderio percipiendae poenitentiae: qua confestim accepta, dum ego [Col. 0122B] abiissem, atque ad basilicam S. Mariae semper virginis (quae quinque millibus ab urbe Emeritensi distat) gratia orationis properassem, quam etiam basilicam vulgus S. Quintilinam hactenus vocitat, inde regressus jam vesperascente die, eum defunctum reperi; et quoniam jam vespere erat, minime ea die sepultus est. Sequenti vero nocte, dum ipsum corpusculum inhumatum in [d 207Kb] cellula, qua defunctus fuerat, jaceret intempesta nocte idem Augustus alium puerulum aequaevum suum nomine Quintiliarem a foris praemagna voce vocavit. Cujus voce audita et cognita, quidam puer simplex et verax nomine Veranianus illico surrexit, egressusque foras ipsum Augustum in alba stantem videre meruit; sed pavore perterritus, propius ad illum accedere [Col. 0122C] non praesumpsit: cujus faciem niveo candore se vidisse cum juramento testatus est; alio vero die corpusculum ejus ex more in basilica sanctissimae virginis dominae meae Eulaliae sepulturae est mancipatum.



CAPUT II. Monachus Caulinianensis apud Emeritam monasterii morti vicinus, ex ebrio et fure ad Dominum conversus.

Fuerunt plerique idonei viri ante non satis plurimos annos clementia divina in [e 1Kb] provincia Lusitaniae, qui clementer ferunt gestum Salvatoris nostri miraculum. [Col. 0123A] Dum in monasterio, cui [a 3Kb] Cauliana vocabulum est, quod Emerita urbe haud procul situm ferme millibus octo distat, reverendissimus vir piae memoriae [b 1Kb] Renovatus abbas praeesset, post quae etiam Emeritensi urbi pontifex exstitit mirificus, atque sagaci sollicitudine utpote vir perspicax, et nimium acris ingenii, multumque in omni disciplina ac timore Domini strenuissimus, cunctos illic commorantes monachos sedulo per bonam conversationem et sancti operis exempla ad supernam patriam provocaret, cunctusque grex pastorem praeeuntem arctis semitis callibusque prosequerentur coelicis; lupus vorax unam ei toto adnixu conatus est ore mordaci laniare oviculam; ita duntaxat ut omni coetu sanctae congregationis in Domini laudibus persistente, atque [Col. 0123B] regulari tramite in timore Domini degente, quidam monachus ab eorum discrepans sanctissimis moribus gastrimargiae et ebrietati inaestimabiliter incumbens, se semetipsum contra dedit: deinde ad majorem declinans intentum, furari quaeque potuisset reperire coepit; quem dum praedictus vir saepius blande moneret, nec facile coercere valeret, iterum iterumque verborum objurgare increpationibus studuit: sed eum nec sic ab illecebrosa edacitatis delectatione, atque furti rapacitatisque intentione cassavit; hunc flagris verberare, parcimoniis afficere, ergastulisque tradi praecepit; sed ille nihilominus pristinis perdurans piaculis, non solum quid a flagitiis minime cessabat, sed diebus quotidianis semetipsum pollicens [Col. 0124A] antris Averni tartareis mancipare, magis magisque festinabat. Cumque eum videret tantopere pessimae intentionis pergere viam, ut nec tot viribus increpatus, nec toties verberatus emendari voluisset, tactus dolore cordis intrinsecus, dimisit eum abire secundum desideria cordis ejus (Jud. XVI), ac praecepit his qui praeerant promptuariis monasterii, ut quacunque hora vellet ingredi, quaecunque in cellariis optima, quaecunque dulcia reperiret, eum usque ad vomitum nullus edere aut bibere prohiberet, etiamsi aliquid asportare, et abscindere ex more vellet, liberam potestatem haberet, ut plenius dignosceretur postquam gulae aut ventri satisfecisset, quidnam postmodum esset acturus. Ille vero juxta praeceptum claustra reserata aperiens, opulentissimi [Col. 0124B] (ut fertur) monasterii cellaria clam opima penetravit, custodibus tamen eminus circumquaque obsitus, callida dissimulatione cernentibus, ignorante illo, ac praestolantibus quidnam ageret: quaeque dulcia et suavia esu potuque reperisset, eo usque passim vorabat bibebatque, quousque mente perdita vix ambulare valebat; posthaec fercula diversa furtim subripiens etiam vascula vinaria, quae usitato nomine [c 9Kb] guillones, aut [d 21Kb] flascones appellant, auferebat, et in horto contiguo monasterii inter arbusta frondosa, aut arundineta condensa in loco abditissimo occultabat. Tum deinde cibo jam nimio crapulatus, temulantiaque poculorum satiatus, sibimet ad cubitum sternebat, et apponens quae furaverat, [Col. 0125A] quamvis jam non delectaretur, et nimium onusto ventre ructaret, tamen adhuc edere et bibere cupiebat; sed dum gravato perquam alvo langueret [Anne lingeret?] potius quam manducaret, illico occurrente somnio obdormiebat; tum deinde venientes canes quaeque portaverat comedebant: custodes itaque e regione intuentes vascula quae detulerat, dormiente illo ad cellaria revocabant; dumque haec multa per temporum spatia peragerentur, et nullus eum aliquando jam emendari crederet, hoc exemplo Pastor et Salvator bonus (Joan. X, 11) de ore leonis eum abstraxit. Accidit namque, ut die quadam, more solito, primo diluculo de cellario temulentus exiret; quem ut viderunt ebrium pueri parvuli (qui sub paedagogorum disciplina in scholis litteris studebant) [Col. 0125B] hac protinus voce exclamaverunt: Considera judicium terribile Domini; considera tremendi examinis metuendam sententiam; considera formidandam atque horrendam ejus judicii ultricem severitatem; considera etiam annos aetatis tuae, et sic tandem mores commuta in melius, et vel uno die ante mortem tuam corrige vitam tuam, quia nobis infantibus quae tu agis non licet agere, quanto magis tibi qui jam aetate plenus esse cerneris. Cumque hoc audiret, pudore nimio coopertus erubuit, statimque compunctus est, et ejulatu magno flens cum lacrymis elevans oculos suos ad coelum dixit: Domine Jesu Christe, salvator animarum, qui non vis mortem peccatoris, sed ut revertatur ab iniquitate et vivat (Ezech. XVIII, 24; XXXIII, 11), te precor, ut corrigas [Col. 0125C] me, et auferas istud ignominiosum opprobrium de facie mea; aut certe, si tibi placet, jam tolle me de hac miserabili vita, ut amplius improperium faciei meae non audiam. Quem statim divina pietas exaudire non distulit; sed de praesenti in eodem loco dolore percutiens, vi febrium aestuare fecit. Nimirum dexterae Excelsi immutatio (Psal. LXXVI, 11) in tantum eum commutavit in melius, ut abhorrens omnes carnales delicias, flagranti animo poenitentiae remedium mox appeteret, corporis videlicet cruorisque [Col. 0126A] dominici sacramentum desideraret: sed dum antefatus almus Pater putaret eum phrenetica aut improba mente id flagitare, poenitentiam plenariam dare distulit, sed tantumdem ei viaticam gratiam impertivit, ac tribus diebus totidemque noctibus lacrymis et confessione mirifica satisfecit. Tertio post haec die demigratus e corpore, et valefaciens cunctis fratribus, sic ait: Cognoscite quod omnia delicta mihi dimissa sunt, et ecce prae foribus sanctissimi apostoli Petrus et Paulus, necnon et beatissimus Laurentius archidiaconus et martyr cum innumerabili turba candidatorum me exspectant, cum quibus ad Dominum pergere debeam, et haec dicens migravit e corpore. Post quindecim vero aut eo amplius annos [a 1Kb] memorabilis amnis Anas nimium excrescens ripasque [Col. 0126B] alvei sui supergradiens, fluenta liquoris late aspersit, et ruinas aedium per villulas vicinas littori suo multas fecit; similiter et Caulinianensis monasterii cellas evertit; quas dum monachi restaurare voluissent, contigit, ut dum fundamenta construunt, in cellula qua supra dictus jacebat ipsum sepulcrum aperirent; sed mox inde nectareus odor erupit, ipse vero integer et incorruptus repertus est, ac si hora eadem fuisset humatus, ut nec vestimenta ejus, nec capilli ex aliqua parte cernerentur fuisse corrupti.



CAPUT III. Nunctus abbas Africanus Emeritam veniens a sceleratis est occisus; qui mox a daemone sunt correpti.

[Col. 0126C] Dum novella narrare studemus, prisca majorum gesta omiseramus. Narrant itaque plurimi ante multa jam curricula annorum [b 1Kb] temporibus Leovigildi Wisogothorum regis ab [c 2Kb] Africanis regionibus in provinciam Lusitaniam [d 1Kb] Nunctum nostrum advenisse abbatem, qui cum aliquandiu ibidem degisset, devotionis gratia ad basilicam sanctissimae virginis Eulaliae (in qua ejus sacratissimum corpusculum requiescit) desideranter accessit: sed, ut fertur, per omnia aspectum mulierum, velut vipereum vitabat [Col. 0127A] norsum, non quia aspernabatur sexum, sed ex contemplata specie tentationis metuebat incurrere vitium; ita etenim ut quocunque loco pergebat, unum monachum ante se, et alterum post se eminus gradi praecipiebat, ne eum per quamcunque occasionem mulier videret. Qui, ut supra diximus, cum ad basilicam sanctae Eulaliae virginis et martyris venisset, reverendissimum virum Redemptum diaconum, qui ibi praeerat, multis precibus exoravit, ut quando ad orationem nocturno tempore in ecclesiam de cella procederet, ita custodias poneret, ut eum nulla penitus femina videret; sed dum aliquot dies in eadem sancta ecclesia moras fecisset, quaedam nobilissima et sanctissima vidua, nomine Eusebia, omni desiderio eum videre cupiebat, sed ille nullatenus se ab ea [Col. 0127B] videri patiebatur; dum vero saepius eum diversi rogarent, ut eam videre dignaretur, et ille nullo modo consentiret; at illa coassumpto consilio supradictum Redemptum diaconum deprecabatur, ut explicitis matutinis laudibus, dum ille de ecclesia ad cellulam reverteretur, illa stante in abditissimo loco, circa eumdem sanctissimum virum lumen cereorum clarissimum fieri praeciperet, ut saitem a longe eum videre mereretur; quod factum. At ubi ignorante illo femineus contigit aspectus, ita cum gemitu magno sese in terram prostravit, ac si magni lapidis ictu graviter fuisset percussus, mox ipsi Redempto diacono dicere coepit: Indulgeat tibi Dominus, frater; quid est quod fecisti? Post haec denique statim egressus inde, ad eremi loca paucis cum fratribus [Col. 0127C] pervenit, ibique sibi vilissimum construxit habitaculum: sed cum crebris illic virtutibus coruscaret, recurrente opinione ad auditum Leovigildi principis pervenit, [a 1Kb] qui quamlibet esset Arianus, tamen ut se ejus precibus Domino commendaret, eidem viro auctoritate conscripta, de quodam praecipuo loco fisci direxit, ut alimenta aut indumenta exinde cum suis fratribus haberet, quod vir Dei omnino accipere recusavit; sed dum ille renueret, et is, qui a rege directus ad eum venerat, diceret: Oblationem filii tui despicere non debes, tandem ipso compellente, suscepit. Post aliquot vero dies homines habitantes in eodem loco coeperunt ad invicem dicere: Eamus, et videamus, qualis iste est Dominus noster, cui dati [Col. 0128A] sumus: cumque fuissent et vidissent eum veste sordidum, habituque deformem, contemnentes eum dixerunt mutuo: Melius est nobis mori, quam tali domino servire. Ac deinde post aliquot dies, cum vir Dei sanctus in silvas paucis ovibus depascendis pervenisset, reperientes eum solum [b 1Kb] fractis cervicibus crudeliter necaverunt: post non vero longum temporis intervallum ipsi homicidae comprehensi, et Leovigildo regi sunt praesentati cum vinculis, cui dictum est ipsos esse qui servum Dei interemissent; ille autem quamvis non rectae fidei esset, recte tamen promulgavit sententiam dicens: Absolvite eos a vinculis, et sinite abire; et si vere servum Dei occiderunt, sine nostra ultione ulciscatur Dominus mortem servi sui: at ubi dictum est istud, et illi absoluti [Col. 0128B] sunt, statim eos daemones corripuerunt, et per plures dies afflixerunt, quousque crudeli morte animas e corporibus excusserunt.



CAPUT IV. Paulus medicus natione Graecus fit episcopus Emeritensis: mulierem ex partu laborantem sanat.

Omittentes [c 1Kb] phaleratas verborum pompas, et praetermittentes [d 1Kb] garrulas facundiae spumas, nunc etiam ea, quae omnibus modis vera sunt, simpliciter veraciterque narramus; nam si ea quae luce clariora esse noscuntur obscuris sermonibus involvere voluerimus, audientium animos non instruimus, sed fatigamus, quia, cum multorum imperitorum minus intelligit sensus, fatigatur auditus; et ideo, sicut superius [e 1Kb] polliciti sumus, simpliciter sanctorum [Col. 0128C] Patrum olim gesta miracula, sicuti relatu multorum ad nos perlata sunt, intimamus. Referunt multi sanctum virum [f 1Kb] nomine Paulum, natione Graecum, [g 1Kb] arte medicum, de Orientis partibus in Emeritensem urbem advenisse, qui cum ibi multo tempore degeret, sanctitate et virtutibus multis polleret, et humilitate atque benignitate cunctos superaret, a Domino collatum est, ut praedictae civitatis mereretur pontificatum. At ubi eligente Domino ordinatus est episcopus, omnes statim Deus conturbationum procellas quae eamdem Ecclesiam tempore praedecessoris ejus conturbaverant, abstulit, et nimiam tranquillitatem ejus precibus condonavit. Qui dum pacifice ac benigne, favente Deo, cunctis civibus suis [Col. 0129A] praeesset, et cunctorum effectibus dulcifluum sacri pectoris sui exhiberet affectum, contigit cujusdam primarii civitatis ex genere senatorum nobilissimi viri aegrotasse matronam, quae et ipsa illustri stemmate progenita nobilem trahebat prosapiam; quae cum nuper nupta in utero accepisset, ipse infantulus in ventre collisus est, cui cum multi medici diversa adhiberent, et nullum remedium medelae sentiret, sed in gravi discrimine posita quotidie morti propinquaret; supradictus illustris ejus vir, eo quod illi nihil charius esset conjuge, quam noviter conjugii gratia sortitus fuerat, contemptis universis medicis spe recuperandae salutis ad eumdem sanctissimum virum cucurrit, et provolutus pedibus ejus cum lacrymis exotavit, ut quia Dei servus erat, orationibus suis [Col. 0129B] Dominum pro ejus matronae salute precaretur, aut certe quia medicus esset, non duceret indignum manu sua aegroto gratiam praebere medendi; sed vir Dei protinus respondit, dicens: Mihi quod hortaris facere non licet, qui, etsi sacerdos indignus Domini sum, et sacrificium manibus meis offero Domino, et ideo quod dicis, non possum implere; ne postmodum pollutas sacris altaribus manus inferam, et divinae potestatis mox furorem incurram. Et adjecit: Ibimus, inquit, in nomine Domini, visitabimus eam, et dabimus medicos Ecclesiae, qui illi adhibeant medicinam, et in quantum scimus, ostendemus qualiter cura faciat; nos tamen facere manu propria minime possumus: ille vero sciens quia nullius alterius medici cura valeret, et quia jam [Col. 0129C] uxor sua pene mortua esset, coepit cum fletu magno enixe flagitare, ut nullum illuc dirigeret, sed ipse per se iret, et quod sciebat, manu propria impenderet: sed dum ille non annueret, neque penitus consentiret, universi fratres coram positi, et ipsi eum cum lacrymis rogaverunt, ut iret; at ille ait: Novi quod multae miserationis sit Dominus (Psal. L, 5), et credo, dum fuero, quod infirma pristinam recuperet salutem, et mihi statim concedet veniam propter meam praesumptionem: sed homines malos hanc mihi causam objicere in postmodum omnino non dubito; cui cum omnes fratres sui responderent: Nullus e nobis propterea aliquid dicturus est, sed perge, domine, et omni celeritate [a 2Kb] age illud, quod mercedi tuae proficiet. Tandem eorum precibus compulsus [Col. 0129D] proficisci pollicitus est, ita duntaxat, ut prius Domini exquireret voluntatem, ne temere incedens facile ageret, pro quo difficile, mulctatus Dei judicio, ad veniam rediret; illico namque basilicam sanctissimae virginis Eulaliae petiit, ibique prostratus pavimento [Col. 0130A] per totum diem incubuit, atque in oratione indefessus perseverans, sequentem continuavit et noctem; qui mox inibi oraculo divino commonitus est, statimque consurgens ad mulieris aegrae domum incunctanter perrexit, et festinus properavit, orationem fudit, manus in nomine Domini super infirmam imposuit: in spe Dei mira subtilitate incisionem subtilissimam subtili cum ferramento fecit, atque ipsum infantulum jam putridum membratim, compendiatim abstraxit, mulierem pene mortuam, ac semivivam, adnitente Deo, viro suo confestim incolumem reddidit, cui et praecepit ut ultra virum non cognosceret, quocunque enim tempore coitum virilem agnovisset, mox ei deteriora adfutura essent discrimina: sed illi nihilominus pedibus ejus provoluti gratias retulerunt, [Col. 0130B] et omnia quae vir Dei praeceperat in omnibus se esse servaturos promiserunt, imprecantes Dominum, ut si non custodirent, pejora illis postmodum advenirent. Facta namque est eo modo illa inaestimabilis laetitia, immensumque gaudium, atque universi in Dei laudibus acclamantes, orantes tripudiantesque dicebant: Quod vere misisset Dominus angelum suum, qui illis misertus fuisset. Tum deinde fecerunt de rebus suis talem conscriptionem, ut de praesenti sanctus vir medietatem ex omnibus quae habebant acciperet, alia vero medietas post eorum obitum integra et intemerata ad ejus pertineret ditionem. Tanta namque illis inerat copia rerum, ut nullus senatorum in provincia Lusitaniae illis reperiretur locupletior: quod ille prorsus recusavit, ac renuit, noluitque accipere: [Col. 0130C] sed illis obsecrantibus nimiumque importune offerentibus, et sic tandem coactus est suscipere; quod accipiens non tam propriis usibus quantum egentium praecepit deservire necessitatibus. Illi autem a quibus ei oblatum est, perseverantes cum timore Dei in castitate: post non multo temporis intervallo ad supernam patriam vocatione divina adsciti sunt. Quibus defunctis omne eorum patrimonium sanctissimus Paulus episcopus promeruit, et qui peregrinus nihil habens advenerat, factus est cunctis potentibus potentior in tantum, ut omnis facultas Ecclesiae ad comparationem bonorum illius pro nihilo putaretur.



CAPUT V. Fidelis natione Graecus, filius sororis Pauli episcopi Emeritensis, vivente avunculo subrogatur in episcopatu.
[Col. 0130D]

Denique cum plurimos per annos felici tempore sua cum plebe frueretur et jucunde Deo vivens, plenus semper virtutibus floreret, accidit die quadam, [Col. 0131A] de regione, qua ipse oriundus exstiterat negotiatores Graecos in navibus de Orientibus advenisse, atque Hispaniae littora contigisse; cumque in Emeritensem civitatem pervenissent, ex more episcopo praebuerunt occursum; qui cum ab eo benigne fuissent recepti, ac de atrio ejus egredientes in domo in qua hospitabantur fuissent regressi; sequente die ad eum munusculum miserunt pro gratiarum actione, deferente puero, nomine Fideli, qui cum eis causa mercedis recipiendae de regione eorum conductus advenerat: cumque ejus fuisset praesentatus aspectibus, et quae grato animo directa detulerat vir sanctus gratanter suscepisset, eum coepit sigillatim sciscitari quo vocaretur nomine, de qua provincia, vel de qua civitate esset; cum ergo illi nomen suum et civitatem suam [Col. 0131B] nominaret, videns adolescentem bonae indolis, cuncta eum per ordinem interrogavit, et nomina parentum requisivit; at ille consequenter secundum interrogationem, patriam, civitatem, vicum, nomina parentum simpliciter manifestavit; haec eo dicente cognovit nomen sororis suae, qui statim exsiliens de sede sua in conspectu omnium amplexibus ejus incubuit, commota quippe fuerant super illum viscera ejus, atque irruens super collum ejus, et diutissime exosculans, prae gaudio ubertim flevit, statim supranominatos negotiatores accersiri praecepit, quibus ait: Puerum mihi istum concedite, et quidquid vultis a me postulate. At illi responderunt: Hoc facere nequaquam possumus, quia ingenuus homo est, et a parentibus pro nostro solatio conductum accepimus, sine isto ad [Col. 0131C] parentes suos nullatenus remeare possumus, nec faciem eorum ultra videndi habebimus licentiam, si hunc in tam longinquam provinciam dimiserimus. E contra ille ait: Compertum vobis sit quia, si istum mihi non dimittitis, vos in patriam vestram minime revertetis, sed accipite a me pecuniam copiosam, et abite secure pergentes cum pace. Haec illi audientes, nec amplius tantae potestati obsistere valentes, aiunt ad eum: Dic nobis, domine, quid causae est, ut hominem tibi incognitum tanto amore diligere digneris? Ille vero, proximum suum esse, sibique affinitate valde vicinum; et addit: Abite in nomine Domini absque aliqua haesitatione, renuntiantes sorori meae, quia filium ejus ob consolationem captivitatis meae penes me retinui; qui diversa per eos mittens munera sorori, ipsisque nautis multa largitus est dona, ac sic ditati ejus muneribus, ingressi sunt in [Col. 0131D] patriam suam cum gaudio magno. Quibus redeuntibus statim praefatum adolescentem [a 1Kb] tondere praecepit, ac Deo omnipotenti serviturum obtulit, et veluti alterum Samuelem in templo Domini diebus ac noctibus [Col. 0132A] strenue erudivit, ita ut infra paucorum curricula annorum omne officium ecclesiasticum, omnemque bibliothecam Scripturarum divinarum perfectissime docuerit; deinde vero per singulos gradus eum perducens, diaconum ordinavit; qui mox effectus habitaculum Spiritus sancti, omnibus virtutibus ita est irradiatus, ut sanctitate, charitate, patientia, et humilitate universum transcenderet clerum, sic nimirum Deo et hominibus securum, affabilemque praebuit, ut unum illum putarent homines ex numero angelorum. Interea dum plurimis annis Deo irreprehensibiliter deserviret, et supra nominato nutritori suo dulci obsequio in omnibus obediret, ac senectutem ejus absque aliqua offensione suaviter oblectaret: idem supra nominatus beatissimus Pater, exactis jam multis [Col. 0132B] curriculis annorum, atque aetate decrepita in senium vergens hunc sibi successorem elegit, moxque etiam in loco suo se vivente ordinavit, et omnium bonorum suorum haeredem instituit; ita etiam testamentaria sanctione decernens, etsi eum clerus Emeritensis habere vellet pontificem, omnes res quas illi contulerat post obitum suum supradictae ecclesiae derelinqueret; sin alias, haberet liberum arbitrium quidquid voluerit de praefatis rebus discernere, vel judicare: hoc sane decretum vir sanctus, revelante sibi Spiritu sancto promulgavit, prophetiae gratia praescius non defuturas eidem viro multorum obsistere invidias hominum improborum, qui eum canino more circumquaque in postmodum oblatrarent, atque invidiae faucibus [Al., facibus] successum mordaciter laniaret. [Col. 0132C] Interim dum, auspice Domino, constituisset eum antistitem, ita ei astare et deservire cupiebat sicut diaconatus tempore ministrare consueverat, ita ut exuens sibi [b 9Kb] casulam, more ministri, coram eo assistens, servitium omne persolveret; quem ille id agere prohibuit; et ut jam deinceps auctoritatem pontificatus sui constanter tenere admonuit, atque, ut fratrum suorum potius curam ageret, imperavit: ipse vero sanctissimus senex mox derelinquens atrium, et omnia privilegia honoris sui sese ad basilicam sanctae Eulaliae in cellulam vilissimam contulit. Qui, dum aliquando ibidem positus a saeculi hujus procellis absolutus, et in multa quiete constitutus in cilicio et cinere cubans, pro totius mundi piaculis Dominum precaretur, migravit e corpore.



CAPUT VI. Fidelis episcopus possessiones suas relinquit ecclesiae S. Eulaliae, clericos a ruinae periculo liberat.
[Col. 0132D]

Post cujus discessum quidam pestiferi homines juxta id quod vir Dei praedixerat, contra beatissimum [c 1Kb] Fidelem episcopum verbis malignis mussitare coeperunt, [Col. 0133A] ut eum de loco quo constitutus fuerat per quamcunque occasionem pellerent: quod cum ille perpendisset, etsi una cum rebus suis ab eorum insectatione separare voluisset; comperto ab illis, quod si ille sublatis de jure Ecclesiae praediis suis se ab eis separaret, illis omnino nihil remaneret: plus inviti quam sponte pedibus suis se prostraverunt, quibus ille non usquequaque repugnans, praebuit assensum, ut, et curam regiminis gereret, et in postmodum omne patrimonium suum Ecclesiae derelinqueret. Quod ita factum est, ut eo tempore tantum Ecclesia locupletata est ipsa, ut illa in Hispaniae finibus nulla esset opulentior; ac ita, Domino cooperante confirmata est in eum cunctorum pura et sincera dilectio in tantum, ut omnes uno eodemque [Col. 0133B] animo, ardore immensae charitatis flagrantes, erga eum immenso amore sancti ignis aestuarent, ut unum cor et labium cum eo effecti, nullo penitus modo ab alterna dilectione discidio intercurrente discreparent; quoniam tanti vatis memoravimus nomen, operaepretium nobis videretur esse perspicuum de ejus multis, quibus crebro effulsit, virtutibus quamdam exiguam particulam memoriae tradere. Quoniam igitur Dominico die, dum in atrium cum multis filiis ecclesiae tenderet, ut mos est, [a 1Kb] archidiaconus cum clero in albis ab ecclesia venientes coram eo astiterunt; moxque, ille consurgens, diaconibus ex more thuribula gerentibus, atque ante eum praecedentibus cum universis qui aderant, ad ecclesiam perrexit, qualiter, Deo adjuvante, Missarum solemnia celebrarent: [Col. 0133C] at ubi universi cum eo de atrio paululum fere decem graduum processerunt, illico ab imis fundamentis omnis repente amplissimi atrii fabrica ruit, et nem inem ibi oppressit, Deo jubente [Anne juvante?]; ex qua re pensandum est, cujus meriti iste vir fuerit, qui ita apud Deum suis precibus obtinuerit, ut prius non daretur antiquo hosti potestas tantae fabricae perpetrare ruinam, quam ipse cunctos foris eductos integro numero, Deo miserante, salvaret: sed ut in tanto periculo nullus periret, hoc maxime meritis sanctissimae virginis Eulaliae fuisse praestitum nullus ambigat; cum vero sollicite requirens invenisset quia nemo periret, in nullo penitus animum suum conturbavit, sed magis gratias Deo egit, eique sacrificium laetus obtulit, diemque ipsum jucunde in Domino [Col. 0133D] cum omnibus suis potitus [Anne partitus?] est. Post vero multum temporis intervallum sedis dirutae fabricam restauravit, ac pulchrius Deo opitulante patravit: [Col. 0134A] ita nimirum [b 1Kb] ipsius aedificii spatia longe lateque altioribus columinibus erigens, pretiosaque atrii columnarum ornatibus suspendens, ac pavimentum omne, vel parietes cunctos nitidis marmoribus vestiens, miranda desuper tecta contexuit; tum deinde in mirum dispositionis modum basilicam beatissimae virginis Eulaliae instaurans in melius in ipso sacratissimo templo celsa turrium fastigia sublimi produxit in arce. Hic namque vir beatus in hoc corpore positus crebro cum sanctorum catervis in choro ecclesiae stans, et psallens visus fuisse perhibetur, et alia multa narrantur quae scribere propter prolixitatem sui, ne fastidium legentibus praebeant, deseruimus.



CAPUT VII. Fidelis episcopus visus interesse sanctorum choris.

[Col. 0134B] Die quodam puerum familiarem suum ad locum, cui Capsiana vocabulum est, quod ab Emerita urbe millibus sexdecim distat, direxit, ac praecepit ei sub omni festinatione reverti: qui cum fuisset, et eodem die reverti non occurrisset, ibidem mansit; cui in ipso noctis initio jam dormienti visum fuit gallos cantasse, statimque expergefactus, caballum suum ascendit, atque festinus properans, ante medium noctis ad portam ipsius civitatis, quae appellatur Porta pontis, pervenit; qui cum ibidem diutissime residens cerneret quia ante horam opportunam consurrexisset, et quia quamvis clamasset vociferanter, nullus ei portam aperiret; visum est ei, ut caballo suo paululum herbam daret, quousque aliquis forsitan portam reseraret. Et ecce subito intempestae [Col. 0134C] noctis hora elevans oculos suos vidit eminus globum igneum ab ecclesia [c 1Kb] S. Fausti, quae ab urbe fere milliario distat, procedentem, atque ad basilicam S. [d 1Kb] Leocritiae pervenientem, qui dum tacitus contemplaretur quidnam esset, nec mora, et ecce multitudo sanctorum, quibus illud lumen praeibat, venientes per pontem ad portam usque pervenerunt, cum quibus etiam gradiebatur sancti simus Fidelis episcopus: at ubi ventum est ad portam, videns supradictus puer aucta candidatorum agmina, ipsum etiam S. Fidelem chlamyde nivea indutum, in medio eorum properantem cernens obstupuit, et exterritus atque tremebundus prae timore factus est velut mortuus: ille vero claustra portarum divinitus reseravit, moxque ingressi sunt civitatem; quibus ingressis, [Col. 0134D] ille consurgens atque volens post eos ingredi, sed nullatenus potuit, quia portam ita clausam, sicut antea invenit: qui cum primo diluculo aperta [Col. 0135A] pervenisset ad atrium, protinus eum vir sanctus interrogavit, quali hora de praedicto loco egressus fuisset? Qui illi, et horam in qua surrexerat, et moram quam ad portam fecerat, enarravit; quem cum vir Dei interrogavit, si aliquid vidisset? ille, vidisse se fateretur; hunc admonuit, et quousque ipse sanctus vir in corpore esset, nulli referret, ne ei ad immane periculum pertineret. Alia quoque vice similiter eum quidam religiosus cum multitudine sanctorum quadam nocte de ecclesia sanctae Eulaliae egredientem, et per basilicam Martyrum euntem vidit, sed incaute agens, multis statim indicavit; postremo ad virum Dei veniens, et ei quod viderat, retulit, cui ille ait: Hoc ut vidisti jam alicubi dixisti, aut non? qui statim respondens, simpliciter professus est se dixisse; [Col. 0135B] ad haec ille inquit: Indulgeat tibi Dominus, frater, non recte fecisti, scio igitur quia tibi in futuro judicio non reputabitur ad culpam: interim vade, communica, et da nobis osculum; valefac omnibus, quia iturus es tamen, et domui tuae sub omni festinatione dispone, et si desideras remedium poenitentiae percipe. Qui mox accepta poenitentia dispositaque domo sua, valefaciens cunctis, sequenti nocte migravit e corpore.



CAPUT VIII. Fidelis episcopus visione admonitus bonis in pauperes distributis migrat ad Dominum.

Cuidam viro religioso iterum intendere ad officium ecclesiasticum recurrenti quadam nocte dum in lectulo suo intempestae noctis silentio sopore depressus [Col. 0135C] jaceret, visum est, [a 2Kb] quod signum ad matutinum dedisset; qui statim consurgens omni festinatione ad Ecclesiam, ne ei tempus sacrificii praeteriret, occurrit, cursuque rapidissimo properans, anhelabundus illuc pervenit: at [b 2Kb] ubi ingressus est ecclesiam sanctae Mariae, quae Sancta Hierusalem nunc usque vocatur, audivit voces mirae modulationis canentium, inspiciensque ad chorum, vidit stantem multitudinem sanctorum; qui nimio pavore concussus atque in tremorem versus sese in angulum basilicae silenter contulit, atque tacite contemplans, sollicite auscultans, audivit consueto ordine omne ab eis ejus officium [Col. 0136A] esse completum; quo expleto paulo adhuc ante gallorum cantum cum laudibus pervenerunt ad ecclesiam S. Mariae ad basiliculam S. Joannis, in qua baptisterium est, quae nimium contigua antefatae basilicae pariete tantum interposito utraque uno tecti tegmine conteguntur, explicitisque laudibus coeperunt ad invicem dicere: Ecce continuo hora est, ut signum dari debeat; ob hoc prius necesse est, ut id pro quo destinati sumus, ordinemus: cumque hoc dixissent, apparuerunt in conspectu eorum Aethiopes tetri nimiumque terribiles, quorum statura videbatur esse gigantea, nigredo perquam teterrima, ita ut ex ipso eorum toto intuitu nimiumque atro vultu palam cernenti daretur intelligi ipsos proculdubio tartareos esse ministros; quique etiam romphaeas acutissimas [Col. 0136B] suis gestabant in manibus, quibus mox sancti dixerunt: Sub omni celeritate pergentes ad atrium, ingredimini cellam, in qua sanctus Fidelis episcopus jacet, et percutite eum vulnere gravi in corpore, ut anima ejus quantocius egrediens e corporali catena nobiscum ad Dominum nostrum Jesum Christum, et ad praeparatam sibi possit pervenire coronam. Qui illico jussui [Al. jussi] obtemperantes, ambulaverunt; sed eum minime percutientes reversi sunt, dicentes: In cellam ejus minime ingredi possumus, quia non dormit, sed in terra prostratus jacet et orat; insuper tanto thymiamatis suavissimo odore cella ipsa redolet, ut nitor tantae fragrantiae incensi qui ab eo oblatus est Domino nos illuc penitus intrare non sinat. Quibus denuo praeceperunt, dicentes: Ite, et [Col. 0136C] percutite eum, quia jussio Domini est adimplenda. Qui cum fuissent, nec intrare potuissent, revertentes iterum dixerunt: Vacat oratio quando venit vocatio: sed ite et implete praeceptum Domini, quod semel datum est nequaquam transcendi potest. At ubi tertio fuerunt, permittente Deo, ingressi sunt, tam forti scilicet manu crudeli eum percusserunt, ut vocem quam emisit cum dolore gravi simulque, et gemitu, is qui in ecclesia stabat religiosus clare audivit. Facto vero diluculo ad sanctum episcopum accessit, et cuncta quae viderat quaeque etiam audierat ei intimavit, cui ille ait: Scio, fili mi, scio, et me nullo [Col. 0137A] modo latet; cumque hoc dixisset, et imminenti aegritudine artubus jam fatiscentibus se totum dissolvi repente sensisset, ab basilicam sanctissimae virginis Eulaliae se deferri praecepit, sua ibidem imprimis multis lacrymarum satisfactionibus deflevit delicta, deinde multis captivis et egenis multam largitus est stipem; ad ultimum redditis chirographis multorum debita relaxavit. Sed dum omnibus reddidisset, cautio cujusdam viduae remanserat, quae necdum fuerat reddita, quam ille exspectaret ut ei redderet, sed quemadmodum muliercula, prae turbae densitate, qua circumseptus erat, ut accederet non habebat: quae cum per singulos dies veniret, et locum minime reperiret, et nimium moestificata mente anxiaretur nihil agens, moerore afflicta ad suum hospitium [Col. 0137B] remearet, ei quadam nocte sanctissimus Cyprianus et Laurentius in visu astiterunt, dicentes: Nosti, quare locum non invenis? at illa respondit: Nescio. Et dic, inquiunt, quare per reliquas basilicas fratrum nostrorum caeterorum martyrum frequenter concurris, ad nos vero venire contemnis. Quae statim surgens ad eorum basilicas concurrit, orationem cum lacrymis fudit, pro negligentia retroacti temporis veniam imploravit, atque inde ad basilicam S. Eulaliae rediit, mira celeritate locum reperit, chirographum suum absque difficultate recepit, Deo et sancto ejus miras gratias retulit, pro quo non solum locum paratum invenire meruit ingrediendi, verum etiam ita sanctis Dei disponentibus gestum est, ut quando ingressa est, sanctus episcopus cautionem ipsam manu [Col. 0137C] propria tenens, praestolaretur cui reformare deberet; atque ita factum est, ut illo benigne reddente, atque illa cum gaudio, quae diu desideraverat, recipiente, paulo post vir sanctus praecedentibus sanctorum coetibus, exspectantibusque angelicis choris ad aetherea regna tripudiando migraret, coelestibusque phalangis consertus cum exsultatione perpetua perpetim conglobari in sidereis mansionibus, Jesu Domino percipiente, meruerit; corpusculum vero ejus juxta corpus sanctissimi praedecessoris sui uno eodemque sarcophago traditum, velut in uno lectulo, honorifice est tumulatum.



CAPUT IX. Massona natione Gothus, nutritus in ecclesia sanctae Eulaliae, succedit Fideli in episcopatu: xenodochium et monasteria aedificat.
[Col. 0137D]

Huic praefato almo viro ad supernam patriam transmigranti providentia divinae pietatis subrogatur non impar omnium virtutum gloriae vir orthodoxus, cui nomen erat Massona [a 1Kb] , scilicet beatus beato, et [Col. 0138A] sanctus sancto, pius pio, bonus benigno, atque cunctis charismatibus refulgens, rutilanti immensis virtutibus sacerdotali ordine [b 1Kb] Massona successit Fideli: praedecessore suo nimirum astrigeris civibus conserto in coelis successoris mansit dulcedo, ejusque insigne meritum cunctorum civium moerorem lenivit in terris, ut omnibus pro obitu sancti pontificis moeror non solum discuteretur, verum etiam instar priscorum Patrum Eliae quemdam (sic) et Elisei (IV Reg. II, 15) duplicata Paracleti Spiritus gratia palam cunctis cernentibus S. Fidelis antistitis in Massonam sanctum episcopum requievisse videretur, et plebs sublevato pastore non usquequaque taederet afflicta languore, sed geminato gaudio congauderet, divina tribuente miseratione, dum et illum pro sui solute praemisit [Col. 0138B] ad coelos, et istum eximiae virtutis virum suscepit gratulanter in terris. Denique sanctus Massona antistes, [c 1Kb] nobili ortus in hoc saeculo origine, sed vitae meritis exstitit multo nobilior; genere quidem Gothus, sed mente promptissima, erga Dominum perquam devotus, atque viriliter Altissimi virtute praecinctus, moribus sanctis ornatus, habituque magni decoris pulchrificatus, charitatis humilitatisque ab ineunte aetate refulgenti stola circumamictus, balteo fidei firmiter circumcinetus, prudentia scilicet et justitia insigniter circumseptus, dilectione summi Dei et proximi mirifice decoratus, dilectus namque Deo et hominibus erat, et gloria mirabilis, amator fratrum, multum orans pro populo, cujus nomen multis coruscando miraculis per omnem terram pertransivit. [Col. 0138C] Hujus itaque temporibus morborum pestem inediaeque inopiam ab urbe Emeritensi et omni Lusitania ejus precibus Dominus procul abegit, meritisque sacrosanctae Eulaliae virginis longius pepulit, tantamque salutem et omnium copiam deliciarum cuncto populo impertire dignatus est, ut nullus unquam, quamvis inops, aliquid habere videretur, aut qualibet necessitate fatigaretur, sed quemadmodum opulenti, ita et inopes omnibus bonis abundarent, et quodammodo instar coelestis gaudii in terris tanti pontificis merito congauderent; omnibus inerat gaudium, cunctisque aderat pax, nulli aberat felicitas, in omnium corda florebat perfecta charitas, in omnium sensu pollebat jucunda tranquillitas, ita nimirum, ut devicto antiquissimo hoste, ac superato veternoso [Col. 0138D] dracone, nemo moerore consternatus, nemo angustia afflictus, nemo quolibet terrore perculsus, vel quolibet zelo aut invidia tactus callidi anguis virulentis stimulis quateretur; sed perfecta charitate repleti cuncti, Deo admittente, pii Patris gratia jucundantes, [Col. 0139A] imperterriti, sine metu vel tormidine omnium in Dei laudibus persistebant constanter, non solum autem in omnium fidelium arcanis ejus flagrabat immensa charitas, sed etiam omnium Judaeorum vel Gentilium mentes miro dulcedinis suae affectu ad Christi gratiam pertrahebat. Quantus igitur qualisque fuerit, inertia linguae nostrae ad singula explicare non valet; sed quamvis maxima taceamus, extrema saltem e maximis memoremus. Denique supradictus vir [a 1Kb] priusquam ordinaretur episcopus in basilica sanctissimae virginis Eulaliae fertur cum summa diligentia advixisse, et ibidem multis annis Deo irreprehensibiliter deserviisse: postquam vero inspirante Deo in hominum ore, oculis et animo residens, sublatus inde, constitutus est episcopus, statim in [Col. 0139B] exordio episcopatus sui monasteria multa fundavit, praediis magnis locupletavit, basilicas plures miro opere construxit, et multas ibidem Deo animas consecravit; deinde xenodochium fabricavit magnisque patrimoniis ditavit, constitutisque ministris vel medicis peregrinorum, et aegrotantium usibus deservire praecepit; taleque praeceptum dedit, ut cunctae urbis ambitum medici indesinenter percurrentes, quemcunque servum seu liberum, Christianum seu Judaeum reperissent aegrotum, ulnis suis gestantes ad xenodochium deferrent, straminibus quoque lectulis itidem praeparatis, eumdem infirmum ibidem superponentes, cibos delicatos et nitidos eousque praeparantes, quousque cum Deo aegroto ipsi salutem pristinam reformarent; et quamlibet a praediis xenodochium collatis [Col. 0139C] multis deliciarum copia pararetur, adhuc viro sancto parum esse videbatur; sed his omnibus beneficiis adjiciens majora, praecepit medicis, ut sagaci sollicitudine gererent curam, ut de omnibus eximiis ab universis sanctuariis ex omni patrimonio Ecclesiae in atrium illatis medietatem acciperent, et iisdem infirmis deferrent. Si quis enim de civibus urbis, aut rusticis de ruralibus ad atrium ob necessitatem accessisset, liquorem olei, vini, vel mellis a dispensantibus poposcisset, et [b 1Kb] vas parvulum, in quo levaret, exhibuisset; et cum vir sanctus, ut erat semper obtutu gratus, jucundi vultus, mox ipsum vasculum confringi, et ut majus deferret, praecipiebat. In eleemosynis vero pauperum quantum largus exstiterit, soli Deo reservatum est nosse; tamen et de hoc ipso [Col. 0139D] quamdam particulam enarremus. Tanta illi cura erat pro omnium aerumnis miserorum, ut ad basilicam sanctissimae virginis Eulaliae diacono, viro venerabili, [c 1Kb] Redempto nomine, qui praeerat, duo millia solidos dederit, e quibus, mox ut aliquis urgenti necessitate advenerit facta cautione [al. quaestione], quantos vellet absque aliqua mora vel difficultate acciperet, suisque angustiis consuleret: nec hoc silendum reor, quam largifluus in muneribus exstiterit, quippe qui alienae rei abstinentior, suae largior, nec accipiendi, sed dandi magnanimitate, praepollebat, avidior dandae [Col. 0140A] rei quam appetendae, potiorem dandi quam accipiendi didicerat fortunam, multa largiebatur, nihilque auferebat, sed ultro cunctis concedebat, donabat multa, largiebatur plurima, ditabat universos beneficiis, et munificentia magnus habebatur; omnes ab illo augebantur, donis ac divitiis locupletabantur, et non tantum fratribus et amicis, quantum et servis ipsis Ecclesiae se muneribus largum, ultra quam credi potest, praebebat; ita nimirum temporibus ejus ditati sunt, ut in die sanctissimo Paschae cum ad ecclesiam procederet, plurimi pueri chlamides olosericas induentes coram eo, quasi coram rege incederent; et quod his temporibus nullus poterat nullusque praesumebat, hujusmodi indumentis amicti ante eum debitum deferentes obsequium, pergerent; sed merito [Col. 0140B] ei ab omnipotenti Domino fuit tanti meriti donum collatum, cujus cor, in tanta opulentia et gloria transitoriae prosperitatis gaudio, nunquam fuit turgidum nec inflatum; nimirum humilis animus ejus supra solidam petram fundatus immaculabilis conscientiae cogitatione sincera calliditatisque ignara, in prosperis humilis, in adversis existebat fortissimus, nec prosperitate erigebatur, nec adversitate frangebatur, nullo detrimento aut augmento constantia ejus mutabatur; constans erat in cunctis, et adversus omnia promptissime paratus, patiens nimium, et robore firmissimus, in cunctis adversis constans, in omnibus angustiis imperterritus perseverabat, vultum nec gaudio, nec moerore commutabat; unus vultus semper ejus, una hilaritate decoratus cunctis occurrebat: [Col. 0140C] semper idem, cujus vultus nec unquam rerum varietate mutabatur; non illum cunctis inimica elatio virtutibus extulit, sed in omnibus humilitatem sinceram sincere consecravit sacratissimo cordis affectu; cumque talibus divino favore virtutibus polleret, fama bonorum opinione concrescente affulsit; et opera luminis a vero lumine condonata, multis in regionibus coruscavit.



CAPUT X. Leovigildus rex Wisigothorum Arianus studet avertere Massonam episcopum Emeritensem a fide catholica.

Unde accidit ut haec opinio saevissimi atque crudelissimi Wisigothorum Leovigildi regis penetraret auditum, et suae invidiae draco immanissimus bonis operibus semper aemulus, stimulis acrioribus irritatum, [Col. 0140D] ejusdem principis animum virus vipereum satiaret, et poculum venenatum ejus in visceribus transfunderet: cujus poculi lethalis haustu, protinus consilio armatus, diabolica stimulante invidia, supradicto sanctissimo viro legatis intercurrentibus iterum iterumque mandavit ut, relicta fide catholica, ad Arianam haeresim cum universitate plebis commissae diverteret: cumque vir Deo dicatus constantissime responderet, et bis terque regredientibus nuntiis, regi mandaret nunquam se veram fidem relinquere, quam semel agnovisset, ipsi nuper Ariano regi exprobravit, [Col. 0141A] ut debuit, ejusque ad se perfidiam dignis increpationibus repulit; ad se itaque reversis nuntiis coepit supradictus rex diversis suasionibus et praemiorum promissionibus ejus animum illicere, si forsitan per quamcunque occasionem posset ad suae superstitionis voluntatem incurvare: ille vero suasiones ejus callidas contempsit; dona et praemia, veluti purgamenta, repulit; [a 1Kb] fidem catholicam viriliter prorsus vindicavit; nec tamen contra perfidiam tacere maluit, ne tacendo forsitan consentire videretur, sed totis nixibus ejus vesaniae repugnans, clangore veritatis personuit. Cumque se ille cerneret casso labore deficere, raptus in furorem, coepit eum multis pulsare terroribus, opinans minis posse concutere quem blandimentis superare nequivisset; sed [Col. 0141B] vir sanctus nec terroribus frangitur, nec blandimentis suadetur: sed forti congressione adversus atrocissimum tyrannum dimicans, pro defensione justitiae persistebat invictus.



CAPUT XI. [b 1Kb] Sunna pseudoepiscopus Emeritensis Arianus disputatione publica victus a Massona.

Comperto dehinc crudelissimus tyrannus quod nec minis, nec muneribus, viri Dei animum a recta fide ad sui perfidiam apostatare posset, ut erat totus vas irae (Rom. IV, 22) fumesque vitiorum, ac frutex damnationis, cujus obsidebat pectus truculentior haeresis, et captivum in sua ditione tenebat callidissimus serpens (Gen. XXXVII, 6), amara pro dulcibus, pro lenibus aspera obtulit civibus, pro salute medicamenta [Col. 0141C] mortifera; quemdam scilicet virum pestiferum, Arianae haereseos pravitatem per omnia vindicantem, cui nomen erat Sunna, pro seditiosis simultatibus excitandis, et pro conturbatione sancti viri, vel totius populi, in eadem civitate episcopum Arianae partis instituit; virum denique pravi dogmatis fautorem, hominem funestum, vultu teterrimum, cujus erat frons torva, truces oculi, aspectus odibilis, motus horrendus, eratque mente sinister, moribus pravus, lingua mordax, verbis obscenus, forinsecus turgidus, intrinsecus vacuus, extrorsus elatus, introrsus inanis, foris inflatus, interius cunctis virtutibus evacuatus; utrobique deformis, de bonis indignus, de pessimis opulentus, delictis obnoxius, perpetuae morti nimis ultroneus: hic jam supradictus [Col. 0141D] perfidiae auctor dum in urbem Emeritensem adveniens, quasdam basilicas cum omnibus earum privilegiis praecipiente rege sublatas, ausu temerario de potestate proprii pontificis sibimet aggrediens usurparet, addictus praedonis funesti arctioribus vinculis, satiatusque de ejus lethalibus poculis, coepit contra Dei famulum rabidos allatrare sermones, et verbis strepentibus comminantes spurcissimas evomere voces. [Col. 0142A] Sed servum Dei probatissimum, nec comminatio furciferi fregit, nec turbulenta ira pestiferi mollivit, nec tempestas insanientis perditi deflexit, sed instar fortissimi muri immobilis (Prov. XVIII, 11) contra omnes procellas pro sanctae fidei defensione permansit: cumque toto adnixu Dei famulum vel omnes fideles jam dictus infidelis exquisitis martyriis exturbare vellet, nec posset, fretus favore regio, basilicam sanctissimae virginis Eulaliae passim aggredi nitebatur, ut ea sublata de proprii episcopi potestate Arianae haeresi dedicaret; cui cum sanctus Massona episcopus, vel universus cum eo populus acriter obsisteret, ac vehementer oppugnaret; supradictus pseudoepiscopus Sunna antefato principi multa in accusationem sancti viri scripsit, eique suggessit ut [Col. 0142B] ipsa sacra basilica, quam adire inhiaverat, a catholicorum potestate sublata, ditioni suae regio imperio traderetur; ad haec illum talem fertur pronuntiasse sententiam: Ut residentibus in atrio Ecclesiae judicibus utriusque episcopi ab eisdem assumpti adessent, ipsisque coram positis utriusque partis defensione conflictu disputationis altercarentur, alternisque adversum se congressionibus dimicantes, de sacrarum Scripturarum voluminibus, quaeque ab eis essent dicta prolatis testimoniis astruerent vel roborarent; et cujus pars triumphum bravii obtineret, ipse nihilominus ecclesiam sanctae Eulaliae sibimet vindicaret. At ubi hujusmodi decretum increscente rumore in auribus almi viri Massonae personuit, illico basilicam sanctae Eulaliae virginis properus petiit, [Col. 0142C] tribusque diebus totidemque noctibus in parcimoniis et fletibus perseverans, ante altare sub quo venerabile corpusculum sacrae Martyris situm est, pavimento prostratus incubuit; tertio demum die ad atrium quod est fundatum intra moenia ipsius urbis repedavit, tantaque cum alacritate et mentis constantia ingressus est, ut nulli fidelium ambiguum videretur, illum in ejus pergere adjutorium, qui dixit: Nolite praecogitare quid loquamini, dabitur enim vobis in illa hora quid loquamini, non enim vos estis loquentes, sed Spiritus sanctus (Matth. X, 19, 20); cumque pervenisset in urbem, ingressusque atrium consedisset, vultus sui jucunditate cunctorum fidelium moestitiam abstulit, ac ne in aliquo de ejus victoria haesitarent, admonuit; ipsumque nefandum Arianum episcopum, [Col. 0142D] simulque judices diutissimum est praestolatus; tandem Arianus episcopus una cum judicibus, septus catervis populi turgidusque fastu superbiae ingressus est. Tum deinde residentibus episcopis, resederunt et judices, illi maxime qui erant fautores Arianae partis et impiissimi regis cumque resedissent, sanctus Massona episcopus, ut erat summae gravitatis summaeque prudentiae, diu multumque oculos coelo [Col. 0143A] intentos silentio tenuit, cumque sileret, [a 1Kb] haereticorum Sunna episcopus prius loqui exorsus est, coepitque nefandi oris strepentia aspera, scabra, et obscena summo cum fragore producere verba. Cui cum vir Dei patienter, leniter, suaviterque responderet, atque ille contra procacioribus verbis, utpote per os draconis insibilaret, coeperunt utrique inter se verborum ingens habere certamen, sed nulla ratione potuit moles carnea sapientiae Dei sanctoque Spiritui, qui per os servi sui Massonae episcopi loquebatur, resistere. Quid multa? omni ratione convictus superatusque conticuit, ac pudore nimio coopertus erubuit, et non tantum ille quantum mediatores perversi qui ejus partibus importune nitebantur ferre adminiculum, et non solum confusi erubuerunt, verum etiam [Col. 0143B] audientes inexistimabilis doctrinae loquelam mellifluo sermone de ejus ore procedentem, mente consternati, atque in stupore nimio conversi, cum multa admiratione quem expugnare ante venerant collaudabant; nam tantam gratiam in suis labiis eo die Dominus conferre dignatus est, ut nunquam eum quisquam viderit prius tam claro eloquio facundum, et licet semper docuerit ore facundo, tunc tamen prae caeteris diebus eloquentior exstitit, tunc enim viderunt recti, et laetati sunt, et omnis iniquitas obturavit os suum (Psalm. CVI, 42); quoniam obstruxit Dominus os loquentium iniqua (Psalm. LXII, 12). Cuncti ergo fideles vehementer admirati sunt, quia quamvis virum hunc antea novissent eloquentissimum, nusquam tamen tam scholastico sermone, tam nitido, tamque [Col. 0143C] dulcifluo eloquio reminiscebantur fuisse locutum. Tunc protinus omnes orthodoxi omnesque catholici, prostratis superatisque hostibus, in laudibus acclamaverunt, dicentes: Quis similis tui in diis, Domine? quis similis tibi? et non est secundum opera tua (Psalm. LXXXV, 6; LXX, 19; LXXXII, 2). Deinde ad basilicam gloriosae virginis Eulaliae, una cum victore antistite Massona unanimiter perrexerunt, in Dei nimirum laudibus exsultantes venerunt, immensisque fragoribus jubilantes sacratissimum ejus templum introierunt, infinitas gratias Deo omnipotenti retulere, qui sanctae suae virginis precibus in sublime erexerat famulos, et ad nihilum suos redegerat inimicos.



CAPUT XII. Massona Toletum a rege vocatur, recusans dare tunicam sanctae Eulaliae, in exsilium missus, equum ferocem domat.
[Col. 0143D]

Igitur supradictus haereticus Sunna, quamlibet omni ratione et veritate fuerit convictus, pertinaciter in fidem pristinam perduravit, nec poterat liberis gressibus ad portum properare salutis, cujus cor lapideum instar Pharaonis antiquus, permittente Deo, [Col. 0144A] induraverat hostis. Post haec superatum se in omnibus videns, coepit magis magisque mente effera adversus famulum Dei criminationes et objecta commercia callidis machinari dispositionibus, atque contra militem Christi omni genere septus telorum, seipsum potius expugnaturus advehi, ipsumque beatissimum virum Massonam episcopum in auribus principis Leovigildi Ariani clam multis criminibus accusare; nihil sane calliditas adversantis praevaluit, nihil viro Dei calamitosa nequitia nocuit, quem gratia Redemptoris spiritualibus armis armavit. Tandem spiritus nequam compulit saepe nominatum Arianum regem, ut sanctum virum a propria sede moveret, suisque obtutibus praesentare juberet: ociusque ministri compares criminis ejus, praeceptionis dictum [Col. 0144B] implentes, atque ad Emeritensem urbem venientes, virum beatum sub omni celeritate [b 1Kb] ad urbem Toletanam, in qua rex erat, properare compellunt: hinc cum subito sanctissimus vir, Massona episcopus, e gremio raptus Ecclesiae tolleretur, et indemnis quasi reus ad exsilium duceretur, omnium civium Emeritensium vox ejulatu magno cum intolerabilibus lacrymis perstrepebat, tanti patroni abrogari sibi remedia, immensis gemitibus, immensisque ululatibus proclamabant, his nimirum vocibus clamitantes: Cur ovile tuum, pie deseris Pater? cur gregem periturum relinquis? neque luporum nos in faucibus mittas, ne oves tuae, hactenus nectareis floribus refectae, mortalibus dentibus a mordacibus lanientur lupis? nimis procurante pontifice, tunc ille motus [Col. 0144C] tot fletibus, ut semper in Domino pietatis visceribus influebat, lacrymasse perhibetur; deinde plurimis eos alloquens verbis, mira subtilitate consolari dignatus est; post haec valefaciens cunctis, comitante sibi suffragio divino, profectus est tranquilla mente, constanti animo, hilari vultu, ut semper solitus erat. Cumque pervenisset ad civitatem Toletanam, et atrocissimi tyranni conspectibus astitisset, plurimis eum rex lacessens conviciis, multisque terroribus pulsans, ad haeresim Arianam omni adnixu pravae intentionis pertrahere cupiebat: sed cum vir Dei omnes sibi illatas contumelias libenter toleraret, coepit tamen adversus ea, quae rabidus canis oblatrabat, cum omni mansuetudine incunctanter respondere, et omissis propriis contumeliis, pro injuriis catholicae fidei condolens, [Col. 0144D] ipsi tyranno audaciter resistere, cujus constantia magis magisque permotus insanissimus rex, multo magis coepit rabido ore rabidioribus adversus Dei famulum infremere latratibus; deinde, ut tunicam sanctissimae virginis Eulaliae praesentaret, quam in basilicam Arianae pravitatis ibidem in Toleto habere deberet, coepit minis terroribusque impellere. Ad haec vir Dei respondit: Compertum tibi est, quia cor [Col. 0145A] meum sordibus Arianae superstitionis nunquam maculabo; tam perverso dogmate mentem meam nunquam inquinabo; tunicam dominae meae Eulaliae sacrilegis haereticorum manibus polluendam, vel etiam summis digitis contrectandam nunquam tradam, nec a te reperta quocunque tempore possideri potest. Haec profanus tyrannus audiens in furorem insaniae versus festinanter, celeriter ad Emeritensem urbem misit, qui ubique ipsam sanctam tunicam sollicite requirerent, et tam in thesauro S. Eulaliae quam in thesauro ecclesiae senioris, quae vocatur Sancta Hierusalem, sagaciter scrutantes eo usque perquirerent, quousque eam repertam ad eum deferrent; quo cum venissent, et ubique strenue requisissent, minime repererunt, ac sic vacui ad regem suum redierunt. [Col. 0145B] Quod cum ei nuntiarent, acrius infrendere cum dentium stridore contra virum Dei diabolus coepit; cumque ejus obtutibus sisteretur, ait ad eum: Dic ubi est quod requiro? aut si non dixeris, cognosce te gravius afficiendum esse injuriis, et post in regionem longinquam in exsilium proficisci, ubi multis aerumnis affectus omnibusque necessitatibus intolerabiliter cruciatus, crudeli morte deficias. Ad haec vir Dei tale fertur dedisse responsum: Exsilium mihi minaris, compertum tibi sit quia minas tuas non pertimesco, exsilium nullatenus pavesco, et ideo obsecro te, ut si nosti regionem aliquam ubi Deus non est, ibi me exsilio tradi jubeas. Cui ille ait: Et in quo loco Deus non est, [a 52Kb] biotenate [Fort. biodonate]? Et vir Dei respondit: Si nosti quod in omni loco Deus est, [Col. 0145C] cur mihi exsilium minaris? nam ubicunque me direxeris, novi quia nunquam pietas Dei me derelinquet, sed et hoc certum habeo quia quantum tu in me crudelius fueris debacchatus, tanto magis me misericordia ejus subsequetur, et consolabitur clementia ejus. Ob cujus constantiam majori supplicio pessimae mentis suae insanissimus tyrannus interius afflictus, felle et amaritudine nimia permotus, ad eum ait: Aut praesenta mihi ipsam tunicam, quam fraudulenter subripuisti, aut si non praesentaveris, diversis [Col. 0146A] suppliciis faciam [b 1Kb] divaricari membra tua. Cui miles Dei ita imperterritus respondit: Jam dixi tibi semel et iterum, quia minas tuas non formidabo, sed si quid valet mens tua perversa, amplius adversus me excogitet; ego tamen nec te pertimesco, nec metu territus id quod requiris praesentabo; sed hoc scito, quia tunicam ipsam igne combussi, pulveresque ex ea feci, et in liquorem aquae permixtos bibi; et tactu manus tuae (contrectans stomachum dicebat) evidenter cognosce, quia in pulveres redactam illam bibi, et [c 1Kb] ecce hic intus in ventre meo est, nunquam tibi illam reddidero. Hoc autem ideo dicebat, quia nullo sciente sibi eam in stomacho plicatam infra sua indumenta linteis involutam praecinxerat, et ita Deo solo conscio gestabat; nam sic caecavit Deus [Col. 0146B] oculos ipsius regis, et omnium assistentium, ut nullus intelligeret quemadmodum vir Dei ista prosequeretur. Dum haec et his similia loquerentur, et esset multa coeli serenitas, majestas divina coelitus fragore magno repente intonuit, ita ut tremebundus de throno suo Leovigildus rex in terram cum pavore magno procideret. Tum vir Dei cum exsultatione magna ait: Si rex es? ecce Regem quem timeri oportet, nam non talis qualis tu est. Tunc deinde spiritus nequam extemplo noxialibus verbis os sacrilegum tyranni conviciis semper armatum reseravit; et istam protinus impietatis suae sententiam oblatravit [Al., oblateravit]: Massonam moribus nostris semper contra nos infestum, et fidei nostrae inimicum, religionique contrarium, ocius [d 2Kb] a conspectibus nostris subtractum [Col. 0146C] exsilio relegari jubemus. Cumque hujuscemodi inimicus impiissimus rex malam sane sententiam contra insontem dedisset, totius ministri compares criminis eum a conspectibus ejus abstraxerunt, [e 1Kb] equumque ferocem ei ad sedendum praecipiente rege paraverunt, qui eum ita praecipitaret, ut cadens fractis cervicibus crudeliter interiret; tantae scilicet ferocitatis equus erat, quod nullus sessor (pro eo quod jam multos per praeceps corruere fecerat) ascendere praesumebat. Cumque viro Dei, ut in eo [Col. 0147A] ascenderet, pararetur, rex crudelissimus per fenestram eminus palatii respiciens, exspectabat ut ei vir sanctus de equo casurus ingens spectaculum praeberet; statimque [a 1Kb] in nomine Domini edito vexillo crucis, sanctissimus sacerdos ascendit equum ferocem quem ei Dominus velut agnum mansuetissimum reddidit; coepit namque cum omni mansuetudine et cautela itineris sui pergere viam, qui paulo ante immenso flatu et fremitu incessanti totius corporis motu, quasi despiciendo alium ferre, recusabat. Cumque hoc miraculum omnes cernerent, obstupescentes, valde admirati sunt, nam et ipse rex magna concussus [Al., conversus] est admiratione; sed quid caeco prodesse poterat jubar splendidissimum solis, cujus arcana omni opere offuscaverat saevissimus hostis?



CAPUT XIII. Nepopis pseudoepiscopus Arianus Emeritae substitutus; Massona vero in monasterio per triennium exsul miraculis claret.
[Col. 0147B]

Igitur sanctus vir Dei, antistes Massona tribus tantum de suis comitantibus pueris ad locum [b 1Kb] destinatum pervenit, cum quibus eum mox homines punituri, qui a Rege missi fuerant, exsilio in monasterio relegaverunt; cujus relegatio fuit summa sublimitas, contumelia perspicua sanctitas, peregrinatio immensa felicitas. Post haec subrogatur ei pseudosacerdos [c 1Kb] Nepopis nomine, ac in locum viri Dei in Emeritensem urbem substituitur; homo namque profanus, servus sane diaboli, angelus Satanae, praenuntius antichristi, et hic alienae civitatis erat episcopus: [Col. 0147C] sed quoniam vir Dei crescebat virtutibus copiosis, e contra ille foedabatur actibus nefandis. Cum jam per annos tres et eo amplius beatam vitam beatus degeret vir Massona, multisque ibi praepolleret virtutibus, omnia quae ibidem suis usibus suorumque famulorum, habere poterat necessaria, pauperibus erogavit, cumque pene nihil remansisset quod largiri deberet, quaedam vidua paupercula, quae multis obsita aerumnis ad eum stipem flagitans advenit; cum vero vir Dei, qui jam omnia in opus simile consumpserat, magnopere inquireret quid ei impertiret, quia minime [Col. 0148A] reperiret; coepit pueros qui cum eo erant deposcere ut si aliquis eorum aliquid haberet, ei fideliter praesentaret, quod jam dictae mulierculae tribueret; e quibus unus nomine Sagatus, qui praeerat caeteris, respondit dicens: Habeo quidem [d 2Kb] unum solidum, sed, si dedero, nihil omnino, unde nobis vel bestiunculae nostrae in postmodum emamus, habebimus. Quem vir Domini sine aliqua haesitatione, ut integrum daret nihilque sibi ex eo reservaret, praecepit, non ambigens sibi Dominum adfuturum, qui illi omnia bona protinus subministraret: quod cum jussioni ejus obtemperans mulieri ipsum solidum dedisset, post pusillum praedictus Sagatus ad eamdem mulierem cucurrit, eamque deprecatus est ut quia non erat unde sibi victum emeret, et de ipso quod [Col. 0148B] fenerabatur, saltem vel unum tremissem redderet, unde suae necessitati consuleret: quem [Fort. quae] statim unum absque moestitia reddidit, duos vero secum jucunda mente portavit: nec mora, et ecce subito ante fores monasterii reperti sunt ducenti asini onusti stantes, qui missi cum alimoniis diversis ad eumdem virum a diversis viris catholicis fuerant; quod cum viro Dei fuisset nuntiatum, et ab his qui venerant esset oblatum, omnipotenti Deo immensas referens gratias, illico praecepit accersiri Sagatum; qui cum venisset, ait ad eum vir Dei: Quantam dedisti mulieri eleemosynam poscenti? At ille respondit: Secundum imperium tuum, solidum, quem habui, integrum dedi, sed quia urgebat necessitas, unum ab ea tremissem postea accepi. Et vir Domini [Col. 0148C] dixit: Indulgeat tibi Dominus, frater, quia ambiguus exstitisti, et de miseratione Domini desperasti; insuper et in multos pauperes peccasti; [e 1Kb] duos tremisses dedisti, ecce duo millia solidos, et ducentos asinos oneratos multis alimentis accepisti; nam et si tertium tremissem non abstulisses, proculdubio trecentos asinos onustos accepisses: qui deinde gratias agens, atque gratiam benedictionis suae pro gratiarum actione reddens, cunctos qui ei requisierant, sacris elogiis simul et epistolis similiter refecit: ille vero confestim pene cuncta quae illi directa fuerant pauperibus erogavit.



CAPUT XIV. Leovigildus rex percussus a sancta Eulalia Massonam restituit ecclesiae Emeritensi.
[Col. 0149A]

Post aliquot vero dies cum in basilicam ipsius monasterii gratia orationis intrasset, subito super altare ejusdem sanctae basilicae sacratissima virgo Eulalia in columbae specie nivei candoris apparuit, eumque blande alloquens (utpote piissima domina), fidelissimum dignata est consolari servum; deinde ait ad eum: Ecce jam tempus est ut, ad tuam regrediens civitatem, pristinum mihi debeas exhibere servitium; et haec dicens alacri volatu ab oculis suis evanuit. Vir itaque Dei, licet tantae visionis tantaeque consolationis gratia exsultaret, flere nimium coepit, quod quietem paupertatis et peregrinationis suae [Col. 0149B] amittens, ad turbines et procellas mundiales reverteretur, non illi quippe ambiguum erat id quod audierat confestim e se adimplendum; tunc deinde nulla intercurrente mora, [a 1Kb] praefata gloriosa virgo injurias servi sui severissima vindicavit ultione. Denique nocte quadam recubanti in strato suo impio Leovigildo tyranno astitit, eique flagris diu multumque utraque latera verberavit, dicens: Redde mihi servum meum, nam, si moram feceris, scito te acrioribus suppliciis cruciandum: ita nimirum flagellatus est miser, ut expergefactus cum fletu magno cunctis sibi assistentibus tot illatos ostendit livores, et idcirco clamitans se fuisse flagellatum, quod sanctissimo episcopo injurias irrogasset; nam quis ei verbera intulerit, nomen, habitum, vultusque venustatem [Col. 0149C] sigillatim pandit; et omnia magnis cum ejulatibus manifestissime propalavit; illico namque veritus ne [b 1Kb] graviori supplicio mulctaretur, ut erat in omnibus rebus simulator pessimus, ac dissimulator facillimus, pietate simulata praecepit ut vir Dei, qui frustra fuerat a civitate sua remotus, rursus ad suam accederet regendam Ecclesiam, qui dum ea, quae insanus rex postulabat, minus annueret sanctissimus vir Massona, seseque permansurum ubi relegatus fuerat assereret; iterumque oblatis precibus poposcit, ut ad suam dignaretur redire civitatem: pietas quippe summi Dei statim sincerum pectus emollivit, ac benevolentia copiosa viam suo famulo aperuit ut regrederetur. Cum vero Deo jam opitulante regrederetur, precibus muneribusque eum propitium crudelissimus [Col. 0149D] rex nitebatur efficere, quem dudum fraudis relegaverat damnatione: ille autem munera respuit, dona abnuit; facinus perpetratum animo clementi laxavit, et juxta sententiam [c 1Kb] Domini culpas debentium non retinuit, sed dimisit.



CAPUT XV. Fugiente Nepopi pseudoepiscopo, Massona res Ecclesiae recuperat.
[Col. 0150A]

Dehinc cum maximo comitatu de loco quo relegatus fuerat ad Emeritensem urbem reversus est; cujus dum regressum Nepopis, qui eidem fuerat subrogatus, audivisset, terrore divino subito exterritus ad propriam urbem, in qua antea fuerat episcopus, fugere nitebatur, prius tamen quam abiret, argentum copiosum, et ornamenta insignia, et quaeque meliora vidit in Emeritensi ecclesia, plaustris plurimis oneratis per homines Emeritensis Ecclesiae clam nocturno tempore ad suam civitatem fraudulenter immisit; ipse videlicet Nepopis infeliciter ab omni clero vel populo pulsus ab Emerita ad civitatem [Col. 0150B] suam festinus porrexit, ac ne eum vir Dei Massona in sua Ecclesia inveniret, et cum omni ignominia pelleret, quantocius egredi festinavit. Cumque prior ipse cum paucis sociis fugeret, post ipsum cuncti ad eum pertinentes urbe ignominiose egressi, dispersi conturbatique, ac per diversa palantes ad propriam tendebant civitatem. Cumque haec agerentur, nutu Dei meritisque sanctae Eulaliae contigit eodem die subito sanctum Massonam cum infinita multitudine per ipsam viam egredi ad Emeritam civitatem per quam plaustra rebus ejus onusta properabant; cui dum in ipso itinere haud procul ab urbe obviassent, vir sanctus sciscitari praecepit cujus essent homines vel plaustra. At illi cognoscentes proprium Dominum, gaudio magno repleti responderunt: Servi tui sumus, [Col. 0150C] domine. Quos ille denuo, quid in plaustris ferrent interrogavit; illi autem dixerunt: Res sanctae Ecclesiae et tuas, quas hostilis praedo Nepopis praedavit, portavit, et ipsi infelices in captivitatem pergimus separati a rebus, et filiis, nostrisque uxoribus, a patria, in qua nati sumus, expulsi. Quod cum vir Domini audivisset, magno gaudio repletus ait: Gratias tibi, Domine Jesu bone, refero, quia magna est multitudo dulcedinis tuae, qui tantam in omnibus pro tuis, licet indignis, servis curam gerere dignatus es; et ut nos ab omnibus malis ereptos prospere reduceres, et res tuas ditioni inimicorum minime traderes. Et haec dicens, cunctos ad civitatem suam revocare praecepit, ac sic eum immenso gaudio gaudentibus cunctis ad urbem pervenit, et sicut quispiam sitiens [Col. 0150D] in ardore [d 6Kb] caumatis fluenta fontium concupiscit, sic ille ad basilicam sanctae Eulaliae animo ferventi frequentique spiritu, adnitente Deo, pervenire meruit, cumque ibidem toto mentis affectu desiderii [.....]st[.....] accumulasset effectum, exsultans in Domino exsultantibus [Col. 0151A] universis urbem ingressus est. Ita nimirum Ecclesia Emeritensis exsultans cum summa jucunditate suum gubernatorem recepit: gaudebat enim quod reperisset aegrotus medelam, solatium quod invenisset oppressus, alimentum quod non deesset egeno. Quid multa? reddita sunt a Domino Emeritensi ecclesiae copiosa suffragia; nam calamitatum penurias, et crebras pestilentiae clades, insolentesque totius urbis procellas sancti viri praesentia, Domino miserante, suspendit, quos indubie remoto pastore causa ejus absentiae oppressit.



CAPUT XVI. Leovigildo regi in haeresi mortuo Reccaredus filius catholicus successit.

[Col. 0151B] Igitur cum non praeesset, sed obesset, magis perderet quam regeret Leovigildus Hispaniam, nec quidpiam de flagitiis vel facinoribus remaneret quod non proprium sibi defenderet, deserens usquequaque Deum, imo derelictus ipse a Deo, [a 1Kb] regnum simul cum vita infeliciter perdidit, gravissimoque morbo Dei judicio correptus, vitam foedissimam amisit, et mortem sibi perpetuam acquisivit, crudeliterque e corpore ejus anima resoluta, perpetuis poenis detenta perenniter Erebi mancipata tartaris non immerito relegata tenetur, picibus arsura semper bullientibus undis. [b 1Kb] Post cujus crudelissimam mortem venerabilis vir Reccaredus princeps filius ejus, jure administrationem regni adeptus est, meritoque ad culmen sibi debitum principatus evectus est, praecipuis meritis [Col. 0151C] legitime solemniterque regale culmen, tribuente Deo, promeruit; vir denique orthodoxus, et per [Col. 0152A] omnia catholicus, qui non patrem perfidum, sed Christum Dominum sequens ab Ariana haereseos pravitate conversus est, totamque Wisigothorum gentem mira praedicatione ad veram fidem perduxit: erat enim religionis divinae assertor, rectae gloriae praedicator et defensor, omnimodis catholicam fidem [c 3Kb] sanctamque Trinitatem coaeternam et unius virtutis et substantiae praedicans, atque in personarum proprietate distinguens, in natura unum Deum affirmans, Patrem ingenitum dicens, Filium ex Patre genitum astruens, Spiritum vero sanctum ex utroque procedere credens. His videlicet virtutibus ornatus coepit omnes quos charos Deo sentiebat diligere, horrere omnino et exsecrari omnes quos Deo cognoscebat odibiles, atque haereticorum nefandae impietatis condemnare [Col. 0152B] errorem; quod dum instanter fieret, et multa catholicae Ecclesiae favente Deo tranquillitas redderetur, et Arianae calamitatis error ab omnibus pene mentibus discuteretur, et cunctis simultatibus pulsis urbs Emerita una cum [d 1Kb] sancto Massona episcopo pro tantae tranquillitatis gratia congauderet, et Domino indesinenter gratias referret; rursus antiquus hostis invidia assueta incitatus, rediviva Dei famulo per suos ministros intulit praelia.



CAPUT XVII. Sunnae pseudoepiscopi fraude cum a Witterico comite Massona gladio peteretur, miraculo liberatus.

Sunna namque Gothicus episcopus, cujus supra memoriam fecimus, irritatus a diabolo, quosdam [Col. 0152C] Gothos nobiles genere opibusque ditissimos, e quibus etiam nonnulli [e 1Kb] in quibusdam civitatibus comites [Col. 0153A] a rege fuerant constituti, consilio diabolico persuasit, eosque de catholicorum agmine ac gremio catholicae Ecclesiae cum innumerabili multitudine populi separavit, et [a 1Kb] contra famulum Dei Massonam episcopum fraudulenta consilia, qualiter eum interficerent, commentarit. Tunc deinde ad eum pueros suos misit, et quasi ex affectu charitatis ad domum suam pro eisdem venire rogavit, ut ibidem virum Dei crudelissima morte perimeret; qui cum venissent, eique suggessissent, mox vir Dei spiritu Dei repletus, consilium eorum intellexit, et statim ait: Ego illuc abire modo minime possum, quia est, quod pro utilitatibus catholicae Ecclesiae disponere debeam; at si me desiderat videre, huc in atrium Ecclesiae veniat, et quemadmodum vult, ita me videbit: ii [Col. 0153B] vero qui missi fuerant redeuntes ea quae audierunt renuntiaverunt, cumque haec audivisset, supradictos comites, cum quibus sanctum virum interficere disponebat, ad domum suam protinus ascivit, eisque ut ad atrium una cum eo pergerent dixit; ita tamen cum eis prius definivit, ut dum atrium introirent, unus ex illis, cui [b 1Kb] Wittericus nomen erat, [c 1Kb] qui etiam post rex Gothorum fuit exempto gladio in beatissimum virum uno ictu transverberaret, ut secundo opus non esset. Cum autem hujusmodi consilio jam dictum Wittericum informasset, ad atrium sancti episcopi uno animo eademque sententia omnes simul perrexerunt; qui cum venissent et illico ingredi voluissent, prohibiti sunt, et ut paulisper pro foribus exspectarent admoniti sunt, quoadusque sanctus Massona ad [d 1Kb] Claudium virum clarissimum, [Col. 0153C] ducem Emeritensis civitatis mitteret, ut eo praesente se mutuis alternisque cernerent aspectibus. Idem vero Claudius nobili genere ortus, Romanis fuit parentibus progenitus; existebat prorsus fide catholicus, et religionis vinculis fortiter astrictus, in praeliis strenuus, in timore Dei valde promptissimus, in bellica studia eruditus, in causis (Fort. ausis) bellicis nihilominus exercitatus; cumque eidem nuntiatum fuisset, quia domus ejus valde contigua erat [Col. 0154A] atrio, mox cum ingenti multitudine perspicaciter properans adfuit, idemque cum vir illustris Claudius atrium introisset, protinus et illi, qui supra memorati sunt, cum ingentibus catervis populi introierunt, ac deinde salutato viro ex more resederunt; cumque diu, multumque residentes ad invicem loquerentur, idem jam dictus Wittericus, juvenis fortissimus, stans post scapulam egregii viri Claudii ducis, ut pote juvenior adhuc aetate, reddens obsequium seniori, imo nutritori suo; gladium quo accinctus erat toto nisu e vagina sua educere maluit, ut sanctum Massonam simulque et Claudium (secundum quod definitum fuerat) trucidaret; sed nutu Dei ita gladius in vagina astrictus est, ut putaretur clavis ferreis cum ea fuisse confixum, cumque diu multumque ensem educere voluisset, et [Col. 0154B] omnino non valuisset, coeperunt auctores hujus pravi consilii tacite admirari cur Wittericus quod fuerat pollicitus minime adimpleret, eumque subtiliter oculis intuentes magis magisque hortabantur ut tantum nefas et tam immane piaculum incunctanter patrare deberet [An auderet?] et praedictos viros gladio animadverti nullatenus formidaret; ad quorum itaque crudelissimam exhortationem iterum atque iterum [e 1Kb] spatham suam e vagina totis viribus educere voluit, sed nunquam potuit; cumque hoc supradictus juvenis cerneret, sensit divino munere gladium fuisse astrictum, ut quem semper suis usibus aptum habebat, tunc minime educere potuisset, et hic in stuporem nimium conversus expalluit; auctores vero hujus nefandi sceleris, ut viderunt [f 1Kb] concinnationes sui nequissimi consilii divino judicio fuisse frustratas, illico surrexerunt, [Col. 0154C] ac valefacientes ad domos suas cum amaritudine redierunt.



CAPUT XVIII. Iterum Massona liberatur ab insidiis Sunnae ope Claudii ducis Emeritensis; Sunna pertinax et exsul obiit in Mauritania; Vacrila socius criminis fit mancipium Ecclesiae.

Illisque reversis Wittericus cum eis minime abiit, [Col. 0155A] sed statim tremebundus ad pedes viri sanctissimi Massonae episcopi corruit, omneque consilium prodidit, et quemadmodum eum percutere voluerat, nec gladium educere valuerat, sinceriter enarravit; post haec cum lacrymis ait: Confiteor peccatum meum, quia tota intentione hoc malum perpetrare volui, sed non me permisit Deus; et adjecit: nam et aliud adversus te disposuerunt consilium, ut quia dum in atrium modo non praevaluerunt, saltem in diem sacratissimum Paschae praevaleant: hanc vero dispositionem habent, ut cum ex more Paschae Missam celebraveritis in ecclesia seniore, post missam (juxta quod mos est) ad basilicam S. Eulaliae psallendo cum omni populo catholico processeritis, homines eorum ad portam civitatis cum multis plaustris [Col. 0155B] onustis gladiis, et vectibus dissimulata calliditate, quasi frumenta deferant, statuti sunt, cumque vos inermes simpliciter processeritis, omnis eorum repleta super vos irruat multitudo, arreptisque gladiis vel fustibus omnes pariter viros ac mulieres, senes et parvulos, crudeli morte interimant. Ego vero infelix, qui me in tantum facinus miscui, a te piissimo domino indulgentiam peto, et ut mihi tuis precibus veniam Dominus tribuat precor; omnia eorum quae novi fideliter suggero, et purissime manifesto, et ecce in manibus vestris sum, facite in me quod bonum est, et rectum videtur in oculis vestris; ac ne forsitan me [a 1Kb] tua sanctitas fallacem aut illusorem existimet, non me permittas egredi, sed in custodia [Col. 0155C] qua jubeas trade, donec omnia strenue perquiras, aut certissime cognoscas, et, si me mentientem aliter repereris, nolo vivere. Cum haec vir Domini Massona, qui semper virtute pietatis enituit, audisset, eum ut nihil omnino metueret blande admonuit; gratias omnipotenti Deo egit, qui servos suos de tantis periculis liberavit, ac deinde ad Claudium ducem misit, eique omnia intimavit. Quod cum ille audivisset, praecepit ut causa paululum silentio tegeretur, si forsitan cognoscentes proditum fuisse eorum consilium, fugam arriperent, sed dum sagaciter investigavit, manifestissime reperit fuisse verum quod fuerat nuntiatum. Cumque ea quae exposuerant comites supradicti Ariani praebuissent, ex more in occursum disposita circumquaque multitudo [Col. 0155D] in insidiis, repente super eos dux irruit Claudius, et alii ex eis capti sunt, alii vero qui gladiis operari voluerunt, gladio statim perierunt; tunc deinde ad domum [b 1Kb] Sunnonis Ariani episcopi cum ingenti multitudine dux Claudius perrexit, ipsumque haereticum [Col. 0156A] similiter episcopum nihil horum opinantem comprehendit, eumque ardue custodiendum S. Massonae episcopo delegavit, similique modo universos collegas ejus custodiae mancipavit, Wittericum vero, qui nefandorum consilium manifestavit, liberum abire praecepit; et omnia igitur quae fuerant gesta orthodoxo principi Reccaredo Claudius dux intimavit, atque ut porrecta confestim decreti sententia ei praeciperet quid de hostibus Domini Jesu Christi fieri deberet, suggessit. Rex vero hujusmodi suggestionem accipiens, talem dedit sententiam: Ut cuncti, omnibus patrimoniis vel honoribus privati, exsilio multis vinculis ferreis constricti legarentur; Sunnam vero pseudoepiscopum exhortarentur converti ad fidem catholicam: et, si converteretur, tunc [Col. 0156B] demum ei praeciperet ut poenitentiam ageret, et satisfactione lacrymarum sua delicta defleret, ut acta poenitudine, cum eum jam agnoscerent perfectum esse catholicum, eum postmodum in quacunque alia civitate ordinarent episcopum. Cumque ei crebro dicerent ut poenitentiam tantis pro piaculis ageret, et furorem Domini, quem delinquendo excitaverat, deflendo mitigaret; quod agere noluit; sed pristinam non omittens tyrannidem, haec respondit: Ego quid sit poenitentia ignoro, ob hoc compertum sit vobis, quia poenitentiam nescio, et catholicus nunquam ero, sed eo ritu quo vixi vivam, aut pro religione in qua nunc ab ineunte aetate mea permansi libentissime moriar. Cujus dum mentem obstinatam pertinacemque in malis cernerent, hunc protinus de finibus [Col. 0156C] Hispaniae, ne alios pestifero morbo macularet, cum summo dedecore infeliciter pepulerunt, atque eum modicam supra naviculam ignominiose imposuerunt, eique comminantes praeceperunt, ut in quemcunque locum vel regionem transmeare vellet, liberum haberet arbitrium, quocunque vero tempore in Hispania fuisset repertus, graviori se cognosceret mulctandum sententia. Tunc deinde navigans Mauritaniae regionis contingit littus, atque in eadem provincia aliquandiu commoratus, multos perfidia impii dogmatis maculavit; deinde protinus Averno mulctatus judicio, crudeli exitu vitam finivit. Basilicas vero, quibus S. Massona dudum injuste caruerat, juste cum omnibus privilegiis recipere meruit, et omne patrimonium supradicti haeretici concedente [c 1Kb] clementissimo [Col. 0156D] principe Reccaredo adeptus est: caeteros vero scelestos (quos supra memoravimus) juxta praeceptum regis exsilio relegarunt: e quibus unus vocitabatur [d 1Kb] Vacrila, de eorum manibus evadens ad basilicam S. Eulaliae ob remedium percipiendum confugit. Quod [Col. 0157A] dum principi Reccaredo supradictus Claudius intimasset, hoc dixisse fertur: Inimicus summi Dei, miror, cum qua facie atria ejus sancta ingredi praesumpserit, ut quem hactenus insaniendo frustra persecutus est, nunc ad eum causa percipiendi remedii confugium facit; sed quia multae miserationis novimus esse Deum, et nullum despicere, quamvis delinquentem ad se convertentem ambigimus; ob hoc itaque decernimus, ut ipse Vacrila cum uxore, filiis, et omni patrimonio suo perpetim sanctissimae virgini Eulaliae deserviat, nam et hoc praesenti decreto sancimus, et sicut ultimi pueri ante equum dominorum suorum absque aliquo vehiculi juvamine ambulare soliti sunt, ita ante [a 1Kb] caballum domini qui praeest cellae sanctae Eulaliae ambulare debeat, et omne [Col. 0157B] servitium quod infimum consueverat peragere mancipium, coram eo deposito cothurno vel fastu cum omni humilitate exhibeat. Accepta igitur sanctus Massona auctoritate eum illico de basilica egredi, et ad suum conspectum venire praecepit, et ut semper visceribus pietatis affluebat, eum blande, ne aliquid jam deinceps formidaret, admonuit, sed, ut jussioni principis obtemperaret, causa obedientiae de ecclesia S. Eulaliae usque ad atrium, quod est fundatum infra muros civitatis ante caballum diaconi Redempti pergeret, ordinavit; arreptoque baculo supradicti diaconi manibus gestans ad atrium pervenisset, statim eum liberum abire permisit cum uxore et filiis, et omnibus praediis suis, hoc solum illi praecipiens, ut omnibus modis [b 117Kb] catholicam fidem integram immaculatamque [Col. 0157C] custodiret cunctis diebus vitae suae.



CAPUT XIX Narbonensis tumultus, Arianorum ab episcopo Athaloco excitatus, compressus est opera Reccaredi regis.
[Col. 0158A]

Ea igitur tempestate apud Galliarum eximiam urbem Narbonam hujuscemodi contra fidem catholicam diabolus excitavit seditionem, cujus causae seriem enarrare perquam longum est; nam si hoc per ordinem persequi voluerimus, tragoediam magis quam historiam texere videbimur, sed breviter summatimque exiguam particulam enarremus. Duo denique comites, inclyti licet opibus et nobiles genere, profani tamen mentibus et ignobiles moribus [c 1Kb] Granista videlicet et Wildigernus, cum [d 1Kb] Ariano episcopo nomine Athaloco, vel [e 2Kb] alii plures compares errorum suorum, graviorem in eamdem regionem fecerunt [Col. 0158B] turbationem; nam resultantes adversus fidem catholicam infinitam multitudinem Francorum in Galliis introduxerunt, quatenus vi pravitatem Arianae partis vindicarent, et si fieri potuisset, regnum viro catholico Reccaredo praeriperent; interim per idem tempus innumerabilem clericorum, religiosorum, et omnium [Al. hominum] catholicorum interficientes multitudinem, immensam fecerunt stragem; quorum scilicet Salvator noster Jesus Christus animas auro obryzo puriores, omnique lapide pretioso pretiosiores, velut holocaustomata suscipiens, catervis martyrum in coelesti sacrario collocavit. Post haec igitur nulla mora interveniente sublimis atque omnipotens Deus hostibus suis superno brachio repugnans precibus excellentissimi Reccaredi principis sanguinem [Col. 0158C] innocuum ulciscens, [f 3Kb] romphaeali judicio protinus [Col. 0159A] de inimicis mirificam fecit ultionem: denique prostratis consternatisque universis fidei catholicae inimicis [a 1Kb] sanctus Massona episcopus cum omni plebe sua psalmodiae canticum exorsus [b 1Kb] mysticas laudes Domino cecinit, ad aulam almae virginis Eulaliae omni cum plebe laudantes, hymnizantesque venerunt; ac deinde Paschalem solemnitatem omnes cum eo cives jucundissime celebrantes more priscorum per plateas fragore magno jubilantes in gloriam Domini clamaverunt, dicentes: Cantemus Domino, gloriose enim magnificatus est; et iterum: Dextera tua, Domine, glorificata est, in virtute dexterae manus tuae confregit inimicos: et prae multitudine majestatis tuae contrivisti adversarios (Exod. XV, 1, 6, 7). Post haec remotis ab omni parte tempestatibus copiosam Dominus populo catholico largiri dignatus est pacem.



CAPUT XX. Massona valde senex factis eleemosynis moritur, Eleutherio archidiacono ex praedictione viri sancti praemortuo.
[Col. 0159B]

Sanctus itaque Massona dum multis curriculis annorum adminiculante divino suffragio Emeritensem regeret Ecclesiam, fessusque jam nimia senectute in febrim correptus est, coepitque viribus totius corporis repente destitui; tunc deinde convocans archidiaconum suum nomine Eleutherium, ait illi: Cognosce, fili, quod tempus meae resolutionis instat (II Tim. IV, 6): et ideo obsecro te, atque admoneo, ut jam modo ita curam sanctae Ecclesiae, totiusque sanctae congregationis sollicite geras, ut me in omnibus securum reddas, et mihi liceat in loco secreto moeroris, animi mea, priusquam abeam, defleam [Col. 0159C] delicta. His auditis, jam dictus archidiaconus ejus non infirmitati et senectuti compassus est, non se desolari tanti Patris solatio doluit, sed potius per ejus obitum gaudio magno gavisus est, cor suum laetitia transitoriae potestatis inflavit; ita nimirum ut cum magno comitatu puerorum superbus equo vehente huc illucque properaret: post aliquantis autem diebus accidit, ut sanctus Massona episcopus [c 1Kb] puerulis, qui ei fidele exhibebant servitium, libertatis chartulas conscriberet, et per confirmandas [Col. 0160A] eorum libertates aliquam particulam pecuniolae tribueret, aut certe exiguas possessiunculas conferret: at ubi archidiacono jam dicto nuntiatum est, illico atrium petiit, quemadmodum sanctus episcopus haberet sciscitavit; cui cum dictum est, quia invalescente languore morti jam jamque propinquaret, statim supradictos puerulos accersivit, et quid illis fuisset veraciter a sancto episcopo illatum requisivit; cui cum illi veraciter dixissent, excitatus in furia coepit eis minans turbulenter praetendere terrores, et dicere: Videte quod accepistis, bene conservate, nam si omnia mihi intemerata, cum requisiero, non praesentaveritis, scitote vos gravissimis suppliciis fore excruciandos; et his dictis cum furore ad domum suam reversus est. Tunc deinde supradicti pueri, cellam in qua sanctissimus vir Massona [Col. 0160B] episcopus aeger in lectulo recubabat, ingressi, amarissime coram eo flere coeperunt, dicentes: Misericordiam in nos indignos pro tua pietate fecisti, quod utique melius nobis convenerat, si non fecisses, ecce adhuc tu vivis, et tantas nobis minas praetendunt, te defuncto quis e nobis de eorum manibus queat liberare? Haec et his similia multa coram eo lacrymabiliter affati sunt; at ille his auditis non facile credidit, sed prius, ut suae gravitati condecebat, utrum verum an falsum esset quod dicebatur, sagaciter exquisivit: cum autem comperisset verum esse quod audierat, lacrymatus est, statimque in cellulam levari, et ad basilicam sanctae Eulaliae virginis (cui semper devota mente servierat) deferri praecepit: cumque ibidem sanctissimus senex pervenisset, coram [Col. 0160C] altari sacro manus expandens, simulque venerabiles oculos cum lacrymis ad coelum sustollens, cum magno gemitu sese in terram prostravit, et preces suas diu multumque in conspectum Domini fudit. Completa vero oratione clara voce cunctis audientibus ait: Gratias tibi refero, Domine, quoniam exaudisti me, benedictus in saecula saeculorum, quia non amovisti deprecationem meam, et misericordiam tuam a me: et his dictis ad [d 11Kb] episcopium rediit, ita nimirum redditus pristino robori, ut putares hunc [Col. 0161A] non aegrum, non senem, sed redivivum sumpsisse vigorem, juvenemque esse robustissimum; qui cum ex more [a 1Kb] ad vespertinum Officium vellet procedere, mirum in modum gaudentibus cunctis; archidiaconus haec audiens reatu suo oppressus obstupuit, quod audiebat ad vesperam processurum quem putabat eodem die moriturum, confusione et pudore faciei opertus secundum consuetudinem cum omni clero venit, coram episcopo astitit, eique ex more incensum obtulit, cui vir Domini ait: Praeceges me. Illi vero ignorantes causam responderunt: Non pro alio tibi dictum est, nisi quia eum praecedes ad ecclesiam: cumque vespertinum coepisset implere Officium, statim supradictus archidiaconus gravissimo dolore ibidem in choro psallentium percussus est, ad domumque [Col. 0161B] suam cum gravi aegritudine remeavit, quod dum genitrix ejus sanctissima scilicet femina agnovisset, illico ad venerabilem virum rapidissimo cursu properavit, eumque deprecari cum lacrymis et fletu magno coepit, ut pro filio ejus oraret ad Dominum. Ad haec ille tantum respondit: Quod oravi, oravi. Ex hinc die tertia archidiaconus obiit. Sanctus vero Massona episcopus plurimis, quibus superstes fuit diebus, multam eleemosynam egenis impertivit, ac fidelibus famulis majora suae gratiae beneficia conferens, largiora stipendia munerum tribuere est dignatus; [b 2Kb] deinde senex nimium aetate decrepitus, dierumque multorum, ultimum inter verba orationis cum pace efflavit spiritum.



CAPUT XXI. Post Massonam Innocentius diaconus fit episcopus Emeritensis, et post illum Renovatus, uterque clarus miraculis.
[Col. 0161C]

Post discessum namque supradicti sanctissimi ac venerabilis Massonae episcopi subrogatur vir summae humilitatis ac simplicitatis, [c 1Kb] Innocentius nomine, cujus meritum nominis indicavit vocabulum, innocens utique et simplex, neminem judicans, neminem condemnans, nemini nocens, innocuus semper, et pius cunctis suae vitae temporibus exstitit: qui et eodem [Col. 0162A] tempore, quo ordinatus est (ut fertur) in ordine diaconorum ultimus habebatur, tantae denique sanctitatis, tantae compunctionis fuisse perhibetur, ut quoties pluvia deerat, et aestu nimio terra longa siccitate exarebat, collecti in unum cives loci illius cum eodem per basilicas sanctorum precibus Dominum exorantes pergebant; repente vero, quoties cum eo procedebant, pluvia coelitus largiflua tribuebatur, quae plenissime terram satiare potuisset; unde non dubium erat, quod ejus lacrymae ex tam humili simplicique mente editae apud omnipotentem Dominum, non solum haec, verum etiam potiora iis obtinere potuissent. Quo etiam defuncto [d 1Kb] Renovatus sacerdotii culmen cunctis virtutibus decoratus non immerito promeruit: vir denique natione Gothus, generoso [Col. 0162B] stemmate procreatus, familiae splendore conspicuus; erat enim procerus corpore, forma perspicuus, statura decorus, obtutu gratus, venusto vultu, decora facie, nimiumque admirabilis aspectu; sed quamvis extrorsus habitus sui gloria esset decoratus, introrsus pulchrior habebatur, lumine sancti Spiritus illustratus, multis nimirum artium disciplinis existebat eruditus, multisque virtutum variis generibus, erat enim egregius in omnibus operibus suis, aequissimus, justissimus, nimiumque acris ingenii, et in omnibus disciplinis ecclesiasticis vehementer instructus, atque in divinis voluminibus perquam exercitatus: hic dum multis virtutibus coruscaret sacra doctrina nonnullos discipulos erudiens, sanctissimoque exemplo vitae suae instituens, prudentia videlicet, sanctitate, patientia, [Col. 0162C] mansuetudine, misericordia, plurimos tales, qualis exstitit, limina justitiae, sequendique dogmatis praedicatione effecit; cujus doctrina hactenus rutilat ac refulget Ecclesia in sole et luna. Dein cum per plurimos annos irreprehensibiliter rexisse Ecclesiam angelicis coetibus copulaturus, omnibusque coelestibus partium supernarum legionibus conjuncturus, mirabiliter artubus resolutis e corpore egrediens superni regni aulam cum Christo semper [Col. 0163A] mansurus, et sine fine regnaturus introire meruit. Horum igitur supradictorum sanctorum corpora in [a 2Kb] una eademque cellula haud procul ab altari sanctissimae virginis Eulaliae honorifice tumulata quiescunt: ad quorum denique veneranda sepulcra tantam Christus quotidie confert copiosae charitatis gratiam, ut quacunque fuerit quispiam aegritudine convexatus, quocunque fuerit etiam languore afflictus; statim ut divinum Numen illic toto corde depoposcerit, omnes a se morbos discussos omnesque maculas pulsas divinitus sentiens hilaris sanusque ad cupitam per Dei gratiam pervenit sanitatem. Quantitatem scilicet miraculorum obituumque simul impeditus, ut potuit, sermo Christi militum enarravit, qui quamlibet ex colore nimio peritis imperite [Col. 0164A] displiceat, omissa pompa verborum humiliter sentientes, credentesque nobilitat, et quoddam emolumentum bonae mercedis legentibus audientibusque accumulat. Ego autem humilissimus omnium a fastidiosis lectoribus precor, ut legant prius hujus codicis opuscula, et postea despiciant; ne videantur non ex judicio, sed ex odio praesumere, et ignorata damnare; illud tamen manifestissime cognoscant, me amore Christi et dilectione sanctissimae Eulaliae impulsum, ut scriberem, manifesta retulisse, vera proculdubio veraciter exposuisse. Uni in Trinitate Domino semper manenti, regnantique perenniter gloria, honor, fortitudo, gratiarum actio, virtus, potestas et benedictio nunc et semper, et in saecula saeculorum. Amen.




[Col. 0163]
APOSPASMATION DE REBUS EMERITENSIBUS EX HISPANIA ANTIQUA D. THOMAE TAMAIO DE VARGAS, HISTORIOGRAPHI REGII.


FAMA. MANET. FORTVNA. PERIT. CINIS. IPSE. IACENTIS. VISITVR. ET. TVMVLO. EST. NVNC. QVOQVE. SACRA. SVO. EXIGVA. INGENTIS. RETINET. VESTIGIA. FAMAE. ET. MAGNVM. INFELIX. NIL. NISI. NOMEN. HABET. (Ex antiqua inscriptione.)



Epistola dedicatoria. Illustrissimo domino D. Fredenando de Vera et Vargas, archiepiscopo S. Dominici episcopo Cuzcensi, catholici regis consiliario.

Antiquae Emeritae laudes, cui potius consecrandae dicandaeque erant a me L. M. quam tibi, illustriss. Praesul, qui illius optima et clarissima laus olim benevolentia fuisti, aeternum fama eris; illa, cum in ipso aetatis flore princeps ipsius senatus vexillifer Emeritam fueris tutatus, hac, cum tuorum tot meritorum gloria Emeritense nomen ubique celebretur? Tibi, inquam, quem ob unum magnae illius urbis potest si non exstingui, certe desiderium remitti. Nam si antiquitatem et originis praestantiam in illa veneramur, utriusque in te contemplamur imaginem, cum ab ipsis impp. Romanis, quibus VERI cognomen obtigit, et ab heroe illo nostro GARSIA PEREZ DE VARGAS tot illustrium in Hispania familiarum auctore, trahas stemmatum vetustatem et generis claritudinem. Si priscorum monumentorum ruinam in illa dolemus, in tuo illa doctrinarum omnium capacissimo pectore revixisse, in tua perdurasse mente rerum omnium ad miraculum fecundissima cognoscemus. Si antistites pietate, duces belli solertia, scriptores eruditione, et viros alios animi magnitudine praestantes Emerita potest jactare, te etiam jactet necesse est, cujus religionem tam Occidui quam Eoi orbis Ecclesiae praedicant; cujus

. . . . . Ingenium et rerum prudentia velox
Ante pilos
non probata solum ipsis Emeritensibus, quorum tu aliquando

. . . . . Pars magna senatus,
fuit, sed etiam maritimae Compostellani tractus orae, ubi consilium tuum,

. . . . . Animusque vicissim
Aut curam impendit populis, aut otia musis.
Cujus doctrina ita supra omnes omnibus nota est, ut nihil in universo encyclopaediae regno Musarum sub manu ac ditione sit, quod tibi non item pareat communi consensu eruditorum; quos tanto honore et amore prosequeris, ut effusis omnibus affectus et humanitatis copiis quem cujuscunque eruditionis nota insignierit, ultro quaeras, perurbane excipias, nunquam sine honesto mirae liberalitatis congiario, tuae benevolentiae pignore dimittas Rarum et invidendum aliis tui ordinis proceribus exemplum, te, etiam cum minus posses, in litteratos, subsequente [Col. 0165] animum eventu, omnia posse. Denique (ut cuncta generosi pectoris tui decora verbo comprehendam. is es,

Qui excelsum generis nomen virtutibus aequas
   Nec sinis ingenium nobilitate premi.
Verum ut haec tibi merito debita, Fredenande clarissime et amicissime a me praesertim sunt; in quem tot tua singillatim merita exstant, ut omnem certe frontem attrivisse opportune censerer, si illa situ quodam improbae oblivionis paterer obsolescere, nec quocunque grati animi libamento genii tui humanitatem propitiarem. Itaque cum tantis nominibus tibi me obstrictum sentiam, ut paria facere nequaquam possim, illud saltem omni contentione enitendum puto, ne in tanto aere conturbasse, et gratitudinis solum vertisse videar, gratamque tot beneficiorum memoriam, dum officiorum (Deus brevi concessit) meditamur redhostimentum, aequi bonique consulas etiam atque etiam velim.

Interim Deum immortalem veneror, qui te tuis, patriae, amicis, nobis incolumem brevi reddat, et quem reip. causa abeuntem incredibili dolore sumus prosecuti, redeuntem, ut debitis in illa honoribus fungaris, pari laetitia excipiamus.



INCIPIT APOSPASMATION.
[Col. 0165]

[Col. 0165A] Eruditis et antiquitatis studiosis aliquod operae pretium me facturum sum arbitratus, si Paulum, qui res Emeritenses ante 1000 annos litteris consignavit, illustraturus, nonnulla quae ad Emeritae urbis et Ecclesiae antiquitatem et praestantiam spectent, hic quasi in tabella, studioso brevitatis compendio, nullo veritatis dispendio, nec obvia, nec inutilia ex Hispania antiqua, quam aerumnabili labore ex antiquis paro, repraesentem.

Emeritae ipsi qui condendae occasionem praebuerunt, nomen etiam indiderunt. Dio, lib. LIII, cum retulisset Augustum in Hispaniam venisse Cantabris rebellantibus et Asturibus, et adversus illos Antistium ducem, cum in morbum Tarracone incidisset, statim misisse, subdit, , , . Finito hoc bello Augustus emeritos milites exauctoravit, urbemque eos in Lusitania Augustam Emeritam nomine, [Col. 0165B] condere jussit. [a 11Kb] Anno nimirum post Romam conditam 728, ante Christum natum tertio et vicesimo Augusto Caesare nonum consule cum M. Silano.

Ex eo Isidorus noster lib. XV Orig. c. 1. [b 1Kb] Emeritam Caesar Augustus aedificavit, postquam Lusitaniam et quasdam Oceani insulas cepit, dans ei nomen ab eo quod illi milites veteranos constituisset. Nam emeriti dicuntur veterani, solutique militia. Utrumque verum, nam teste Suida, . Veteranus Romanus dicitur, qui solutus est militia. Quo recidunt Glossae veteres, in quibus emeritus , nec non : ex more nimirum militiae Romanae, in qua et praemio et emerito donabantur veterani. Praemium pecuniae, emeritum agrorum largitione censebatur. De praemio Tacit. I Ann. in seditiosa illa Percennii oratione, Sextus decimus stipendii annus fines afferret, ne ultra sub vexillis tenerentur, sed iisdem in [Col. 0165C] castris praemium pecunia solveretur. De emerito Modestinus jurisconsultus III de Re mil., Veteranus emerita accipiet . . . . emerito privatur. Hygenus Aug. lib. de Limit. constit.: Erat tunc praemium terra et pro emerito habebatur. De utroque Arius Menander jurisconsultus V,  fin. D, eod. tit., Veteranus et praemia et emeritum capiet; nempe veterum justae militiae commoda, ut appellat Sueton. in Vitell. cap. 15. Nam Emeritus emerito et praemio fruebatur, et ut commodius viveret

Fessus in acceptos miles deducitur agros,
[Col. 0166A] ut ait Ovid. II Amor., eleg. 9, unde votum Caesaris apud Lucanum nostrum, ingentis spiritus vatem, ad milites VII Pharsal.

Haec est illa dies. . . . .
. . . . . Quae pignora, quaeque penates
Reddat, et emerito faciat vos Marte colonos.
Distinctius I:

Quae sedes erit emeritis, quae rura dabuntur,
Quae noster veteranus aret? Quae moenia fessis?
Sic Augustus apud Sueton. XIII: Veteranos in Italiam reducendos, et municipalibus agris collocandos censuit. Non absimiliter in Hispania agros veteranis et emeritis dedit. Signanter numisma antiquum apud A. Occonem inter Hispan. inscriptiones, fol. 20, 3: EMERITA AVGVSTA VETERANORVM DOMICILIVM; ex iis illis nomen. Emerita Antonino, sed una cum suo, nam Ptolemaeo et Straboni , Plinio et Melae Augusta Emerita. Utrumque in nummis, nam in aliis effigiem Augusti circumdant litterae IMP. CAESAR. AVGVST. et in medio aedificii [c 1Kb] murorum [Col. 0166B] portarumque EMERITA. Nec non ex una parte facies cum litteris PERMISSV. CAESARIS AVG. et in aversa jugum boum pone sequente colono cum scutica, et inferius EMERITA, in aliis vero ad effigiem CAESAR. AVGVSTVS. PONT. MAX. IMP. et circa muros et portas, AVGVSTA. EMERITA. COL. Nec aliter in nummo Tiberii huic simillimo, hinc TI. CAESAR AVGVSTVS. PONT. MAX. IMP. illinc AVGVSTA. EMERITA. Sic in lapidibus, quos suo loco subjiciam. Hoc ergo nomine coloniam deductam esse ex iis nummis constat, et aliis apud Goltzium in Thes. Prudentius distinctius,

Nunc locus Emerita est
Clara colonia Vettoniae.
Plinius IV, c. 13: Coloniae, Augusta Emerita. Cujus deducendae constituendaeque curam P. Carisio legato propraetori demandatam indicio nummi sunt, exaltera parte Augusti, ex altera Carisii et Emeritae nominibus expressis, nimirum IMP. CAESAR. AVGVST. EMERITA. P. CARISIVS. LEG. PR. PR. Habes veram Emeritae conditae, et [Col. 0166C] inditi illi nominis causam utriusque non solum honorificam, sed etiam satis antiquam. Sunt qui antiquiorem velint et aliunde petitam; ut Tariphius Abentaquirius Arabs, a Michaele de Luna ex Arabico editus (anno, ut multis placet, fictus?) part. II excidii Hispan., ubi Emeritam perplexo verborum male cohaerentium ambitu describit, a Sem Tophailo Japheti filio, Noachi nepote, erectam urbem MORAT, quae Chaldaice oppidum maximi capitis sonat, quam postea Christiani iu Meridam corruperunt, inutiliter comminiscitur; ut Didacus de Valera, qui cap. 2, part. II hist. [Col. 0167A] Hisp. ab Hercule victo Geryone conditam, et Franc. Tarapha, qui vel a Myrmidonibus exstructam et nominatam, vel in Herculis memoriam tanquam Memoridam dictam suo more solens somniat. Verum haec vigilantium somnia et nugae nugacissimae, quas prudens praeteriissem, nisi veris rerum magnarum argumentis semper fabulas solitas inservire in ipsius magnitudinis testimonium non ignoraverim [a 1Kb] . Redeo iterum Emeritam. Quae apud quas in Hispania gentes, si scriptorum veterum varietatem spectemus, sita fuerit, nondum liquet. Ptolemaeus lib. II, cap. 5, inter Celticorum urbes collocat; Strabo, lib. III in Turdulis; Hygenus Aug. lib. in Baeturia; Prudentius in Vettonia; nemine tamen dissentiente, nam temporum mutatione provinciae sunt saepenumero mutatae. Quae causa (teste Plinio cap. 1, lib. III) magnos errores computationi mensurae saepius parit, alibi mutato provinciarum modo, alibi itinerum auctis et diminutis passibus; incubuere maria tam longo aevo, alibi pressere littora, torsere se et fluminum aut correxere [Col. 0167B] flexus. Proinde non erit mirum (notante Cl. amico nostro, et de Hispania optime, si quis alius, merito Lud. Nonio cap. 31 Hisp.) Strabonis tempestate, qui sub Tiberio Caesare floruit, Turdulos viribus opibusque claruisse; Prudentii vero aevo, qui sub Theodosio, Arcadio et Honorio viguit, Vettones superiores fuisse, partemque Turdulorum agri occupasse, atque ita EMERITAM inter Vettones annumeratam, cum prius inter Turdulos esset. De Baeturia apud Hygenum facilis enodatio ex Plinio lib. III, cap. 1: Quae regio a Baeti ad fl. Anam tendit extra praedicta Baeturia appellatur in duas divisa partes totidemque gentes; Celticos, qui Lusitaniam attingunt, Hispalensis conventus: Turdulos, qui Lusitaniam et Tarraconem accolunt, jura Cordubam petunt. His conjungit Vettones lib. IV, cap. 22, Ab Ana, quo Lusitaniam a Boetica discrevimus, CCXXVI M pass. A Gadibus CII M passibus additis. Gentes, Celtici, Turduli (sic in mss. antiquis, non Varduli) et circa Tagum Vettones. Unde in lapidibus non semel una leguntur. Emeritae

[Col. 0167C] P. AENOVITALVS AVG. LIB. TABVL. PROVINCIAE. LVSITANIAE ET. VETTONIAE.

Hispali

M. CALPVRNIO. M. F. PROC. PROVINCIAE LVSITANIAE. ET. VETTONIAE.

et alibi alii, qui Prudentio Vettoniae Emeritam tribuenti servient elucidando; etiamsi Emeritenses a Vettonibus videatur distinguere lapis alius in pago Oliva ex ruinis Capparensibus

L. PVBLICIO. L. F. PAP. THIAMVS. EMERIT. ANN. XXVII N.S.E.S.T.T.L. CAECILIVS. VETTO SODALI. CIPPVM D. S. P.

Cunctis honoribus a Romanis auctam semper Emeritam fuisse ipsi in illam collati honores testantur. [Col. 0167D] Ut commodius colonia deduceretur liberali largitione ab Augusto jugera Emeritensibus plura assignantur. Hygenus distinctissime de limit. constit., fol. 164, edit. Rigaltianae: Modum autem Centurii quidam secundum agri amplitudinem deducunt. In Italia triumviri jugerum quinquagenum, alicubi ducenum. Cremonae jugera 210. D. Augustus in Boeturiae Emerita jugera 400. Quibus divisionibus Decumani habent longitudinis actus XL. K. actus XX. Decu. est in oriente. Quibusdam deinde coloniis perticae fines, hoc est primae assignationes aliis limitibus, aliis praefecturae continentur. In Emeritensium [Col. 0168A] [Figure: [Table] 4Kb] finibus aliquae sunt praefecturae, quarum decimani aeque in orientem diriguntur, cardines in meridianum. Jugeribus tot assignatis colonia Latina fuit, hoc est juris Italici privilegiis gaudens. Paulus jurisconsultus, lib. II de cens., l. ult. D., eod. tit. In Lusitania Pacenses et Emeritenses juris Italici sunt. Conventus etiam Lusitaniae fuit. Plin. IV, c. 22, de Lusitanis, Universa provincia dividitur in conventus tres, Emeritensem, Pacensem, Scallabitanum. Addo totius generis ritus Emeritae florere cum Flaminicam, hoc est, [Col. 0168B] Flaminis Dialis (testibus Festo et Agellio X, cap. 15) uxorem, Emeritensem celebrent ipsi lapides. Super [b 1Kb] Exarramam fl. duobus millibus infra Tenanum oppidum Lusitaniae

IOVI. O. M. FLAVIA. L. F RVFINA EMERITENSIS. FLAMINICA. PROVINC. LUSITANIAE. ITEM. COL. EMERITENSIS. PERPET ET. MVNICIPI. SALACIEN. D. D.

Emeritae etiam laudibus attribuendum est, ad eam usque viam sterni jussam a Coss. tempore Augusti. Lapis vetus Capparae,

T. VICTVRIO. ET. C. SEMPRONIO. COSS. POPVLIS PROVINCIAE. ARENAT. OB. SVPERIORVM. TEMPORVM. BELLA. AD. SVMMAM. INOPIAM. REDACTIS. IMMVNITAS. DATA EST. QVOAD. QVIDQVID. TERRARVM. AD. EMERITAM. VSQVE. AVGVSTAM. [Col. 0168C] INTERIACET. LAPIDIBVS. STERNERETVR. CENSVERE. SIQVIDEM. E. MAIESTATE. AVGUSTI. DIVI. F. AC. S. P. Q. R. DIGNITATE. ET. AMPLITVDINE. HOC. ESSE. VT. PROVINCIAE. PORRO. AB. ITALIA CONSTITVTAE. QVAE. DE. REPVBLICA. RO. BENE. MERITAE. ESSENT. IN. MELIOREM. CVLTVM. REDVCERENTVR. ITAQVE. TITO. MVRTIO. PROVINCIAE. HISP. CITERIORIS. PRAETORI. DEMANDATVM. EST. VT. CCCCX. PONDO. ARGENTI. E. PVBLICIS. POPVLI. RO. EMOLVMENTIS. QVAE. PRAETERITIS. TEMPOR. QVAESTORES. RECEPISSENT. PROVINCIAM. SVBLEVARET. ET. PONDO. E. PROVINCIALIBVS. QVAE. AD. PHILIPPOS. QVAE. AD. ACTIACVM. SVPERERANT. AVT. QVAE. IN. AERARIVM. NONDVM. RELATA. FVERANT. CLX.

Uti etiam ad hanc e Cappara Vespasian. lap. Emeritensis ex Suritae et Scothi schedis

IMP. CAES. VESPASIANVS AVG. PONT. MAX. TRIB. P. II. IMP. VII. COS. III. DESIG. IIII P. P. VIAM. A. CAPPARA. VRBE AD. EMERITAM. VSQ. AVG. [Col. 0168D] IMP. SVA RESTITV LXXIII.

Emeritam praeterea adjectione familiarum auxit Otho imp. Tacit. I, histor. Eadem largitione civitatum quoque ac provinciarum animos aggressus, Hispalensibus et Emeritensibus familiarum adjectiones. [c 1Kb] Lusonibus universis civitatem Rom. provinciae Boeticae Maurorum civitates dono dedit. Et merito, nam non solum inter urbium in Mediterraneis clarissimas in Lusitania Emerita numeratur a P. Mela cap. VI, lib. I, sed

Lusitanorum caput oppidorum
Urbs. . . . .
[Col. 0169A] a Prudentio dicitur. Parum. Ausonius in ord. nobil. urbium VIII hoc titulo, DE EMERITA:

Jure mihi post has memorabere nomen Iberum
EMERITA; aequoreus quam praeterlabitur amnis;
Submittit cui tota suos Hispania fasces.
Corduba non, non arce potens tibi Tarraco certant,
Quaeque sinu pelagi jactat se Bracara dives.
Quod frustra Hispali conantur attribuere E. Vinetus Comm. ad Auson. et P. Merula cap. 24, part. II, lib. II Cosm., quod in aliquot Codd. reperiatur, et quod Hispali Iberum Hispanumque sit nomen, Emerita autem Latinum. Quasi vero Hispalis originem Latinam nesciat. Isidorus XV Orig. I, Hispalis a situ cognominata est, eo quod in solo palustri suffixis in profundo palis collocata sit: quam etiam etymologiam respexit Rasis, cum ait: Quando Hercoles poblo a Sevilla, fundola sobre madera e pusola nombre de ista de palos [a 1Kb] . Et quare Hispalis aut Hispal Hispanum sit nomen, non video. Phoenicium aut Punicum potius non male argutabatur vir magnus B. Arias Montanus. [Col. 0169B] Nec etiam video quare hoc argumentum validissimum putet V. Cl. Merula, cum non solum fragile sit, sed etiam vanum. Astipulatores tamen invenit alios, sed Baeticos, qui Jos. Scaligerum oscitantiae notant, quod I Auson. lect. 23 et lib. II, cap. 30, vulgatam Ausonii lectionem erudite tueatur. Scio Baetim ab antiquis merito celebrari et navigabili commercio divitem; sed non ignoro ab iisdem Hispalim sive Spalim Baeti fl. praecipue non designari, ut Emeritam Ana. De qua Plinius 4, cap. 13. Augusta Emerita Anae fl. apposita. Prudentius de eadem,

Quam memorabilis amnis Anas
Praeterit. . . . .
Quem Paulus Emeritensis noster expressit, cap. 2, Memorabilis amnis Anas nimium excrescens. Sic ab Auson, hic

Emerita, aequoreus quam praeterlabitur amnis,
Et epistola ad Paulinum,

[Col. 0169C] Emeritaeque amnes. . . .
[b 1Kb] Addo notiorem hinc Emeritam et Anam Ausonio fuisse, cum utriusque bis meminerit, quam Hispalim et Baetin, quorum nunquam. Itaque magis haec ex familiariori Ausonii cognitione, quam ex alia ratione pensanda, Baetis (non nego) aequoreus sit, nam Oceani naturam erga fluxum refluxumque declarat, teste Philostrato in Apollon. V, cap. 2,

Et celebre Oceano atque alternis aestibus Hispal,
Silio nostro Punic. III. Quid ergo? anne non aequoreus Anas, cujus magnitudinem omnium saeculorum monumentis contestatam noscimus? Baetis (Plinio auctore III, cap. 1) modicus primo, sed multorum fluminum capax, quibus ipse famam aquasque aufert. Unde immerito reprehensus a criticis Isidorus noster, cui XIII Orig. 21, Baetis dictus, eo quod humili solo decurrat; enim Graece humile vel mersum vocant. Anas vero ortus Laminitano agro citerioris Hisp. et modo se in stagna fundens, modo in angustias sorbens, [Col. 0169D] aut in totum cuniculis condens, et saepius nasci gaudens, in Atlanticum Oceanum effunditur, ingenti nempe semper ac ubique alveo. Quid argutius? Strabo initio lib. III, cum de Turditanis ageret, et Anam Baetimque conjunxisset, Baetim Ana inferiorem proponit: Haec autem plaga (Turditanorum) inter Anam ad ortum quidem usque ad Oretaniam protenditur. A meridie vero ab ejus eruptione usque ad Anae [Col. 0170A] maritimum tractum, et usque ad Columnas, etc. In quam maritimae partem et Boetis et Anas erumpunt, hinc novissima Mauritaniae plaga inter Atlanticum incidens pelagus, fretum ad Columnas efficit, quo extraneum cum Mediterraneo mari jungitur. Et paulo ante, Australis (Hispaniae) lateris initium ad alium usque flumen Anam et ejus egressum. Ab orientalibus vero partibus uterque defertur. Alter quidem retro in occasum cursu elabitur altero longe major. Verum Anas sese flectit in Austrum, mediam inter amnes regionem disterminans, quam Celtae majori ex parte incolunt, et Lusitanorum plerique, quos ex ulteriori Tagi regione in coloniam Romani traduxere. In superioribus autem partibus Carpetani, Crettanique et Vettonum frequentes habitant, etc. Et tandem, Hic est quem flumen Boetis alluit iisdem in locis nascens, ex quibus Anas et Tagus mediae inter utrumque magnitudinis existens ab sui primordio, sicut Anas in occasum fluitans, inde in austrum deflectens, in idem littus excurrit.

Haec ex fluviis, ex urbibus etiam deducenda conjectura [Col. 0170B] est. Magna olim et celebris Hispalis, sed non magnitudine et celebritate inferior Emerita. De illa non in Hispania solum antiqua, sed Notis ad Festi Avieni nostri oram maritimam praecipua dixi. De hac nunc, tantam olim fuisse, ut cum, [c 1Kb] Corduba, Tarracone et Barcinone vix vellet certare, ut Ausonius scribit. Et certe ea magnitudine urbs haec quondam fuit, ut fabulis, rerum omnium fide majorum ritu, non apud Arabes, sed etiam apud Scriptores nostros, locum praebuerit. Quibus si credendum impune esset, moenia trium fere leucarum ambitu circumdata, decem et septem cubitis lata, et quadraginta quinque alta: 1500 turribus distincta, 44 praeter maximam portis patens. Quam quidem amplitudinem civium bellatorum numerus adimplebat. Ex illius fama Hispanum illud decantatissimum

MERIDA, que en las Espaas
Otro tiempo fuiste Roma,
olim apud posteros emanavit. Unde non immerito [Col. 0170C] Jos. Moletius insignis sui temporis mathematicus cum Ptolemaeum illustraret lib. II, cap. 5, ait, Augusta Emerita, Merida vulgo, olim altera Roma: nam cum ea quae digna, quae cum Romana magnitudine comparanda censebatur, aliae Roma inferiores inutiliter certarent: potius

Submittit cui tota suos Hispania fasces.
Hinc Emerita Romae et Romanis ne videretur ingrata, quantum maxime potuit non solum ad urbis, sed ac civium exemplum sese totam sermone, veste et moribus composuit. Strabo, III de Turditanis: Plane Romanos mores assumpserunt, ne sermonis quidem vernaculi memores, ac plerique facti sunt Latini et colonos acceperunt Romanos, parumque abest quin omnino Romani facti sint, et quae nunc conditae sunt urbes Pez Augusta in Celticis, AUGUSTA EMERITA in Turdulis, etc., et qui hanc formam sequuntur Hispani Stolati seu Togati appellantur. Nec minore cura aedificiorum publicorum moles ad Romae imitationem [Col. 0170D] curata ab Emeritensibus est, theatro nimirum, arcu triumphali sive tropaeo, Naumachia et ponte Romani operis longissimo nobilitata, quae multis apud Scriptores nostros agitantur. Tantum verba doct. Lud. Nonii, quae multorum summam continent, hic apponam ex c. 31 Hisp. Sita est Emerita loco campestri juxta fl. Anam, vulgo Guadiana; qui pulcherrimo stratus ponte, ut ex architecturae concinnitate conjicere [Col. 0171A] licet, Romanam magnificentiam refert. Hac in urbe duo erant aquaeductus, quorum adhuc hinc inde sparsi arcus visuntur, qui operis splendorem prae se ferunt. Urbi etiam contigua moles, quam incolae septisolium vocant, quod referant stato tempore septem Poenorum reges hac in urbe convenire solitos fuisse, et his sedibus sedisse. Sed germanae nugae sunt, cum sedilium ne umbram quidem haec moles referat; sed theatrum fuisse ait Gaspar Barrerius, quod arcus plane habet collapsos, parietes vero diversis in locis integros, ruderum aggestione plane deformatum. Arcus etiam hic prope D. Jacobi aedem spectatur, quem incolae plurimique scriptores triumphates fuisse putant: sed praeterquam quod falsum sit, triumphales arcus alibi quam Romae fuisse, structurae sunt magis illustris et operosae; res gestas, fusos hostes, victoriasque insculptas habent; una cum titulo imp., ut Romae videre est in arcu imp. Septimii Severi et Titi Vespasiani. Emeritensis vero arcus nihil horum prae se fert, ideoque non abs re Barrerius suspicatur fuisse tropaeum aliquod. Insigne [Col. 0171B] praeterea antiquitatis opus conspicitur hic, Naumachia. Figura campi est ovalis, 1400 pedes in longitudinem porrecta; latitudo vero longitudini respondet: circumdata est magno muro in arcus et fornices deducto, ut nonnullis in locis adhuc vestigia monstrant. Urbs haec olim nobilissima ad magnam incolarum infrequentiam delapsa est, et praeter priscae claritatis ruinas nihil ostendit; ut merito cum ingeniosi operis scriptore Nasone (Metam. XV) exclamem, expostulemque:

Tempus edax rerum, tuque invidiosa vetustas
Omnia destruitis, vitataque dentibus aevi
Paulatim lenta consumitis omnia morte.

Addam (ne quid desit quod ad Emeritam, quando illius res sigillatim aguntur, spectet) tria, quae apud scriptores de illa inveni. Frequentia fuisse inter Emeritenses et Caesaraugustanos olim commercia, docentibus id tribus itineribus, quae ab Antonino Emerita Caesaraugustam assignantur, nempe (si me emendatorem audis)



[Col. 0171C] AB EMERITA CAESARAUG. M. P. ICCXXXII. SIC:
    Ad Sorores m. p. XXVI.
    Castris [a 1Kb] Caeciliis m. p. XX.
    [b 1Kb] Tumulos m. p. XX.
    Rusticiana m. p. XXII.
    Cappara m. p. XXII.
    Ceciliani [Forte Caeciliana] m. p. XXII.
    Ad Lippos m. p. XXII.
    [c 8Kb] Sentice m. p. XII.
    [d 1Kb] Salmantica m. p. XXIV.
    [e 1Kb] Sabariam m. p. XXI.
    [f 1Kb] Ocello Durii m. p. XXI.
    [g 9Kb] Albucella m. p. XXII.
    Amallobrica m. p. XXVII.
    Septimanca m. p. XXIV.
    Nivaria m. p. XXII.
    Cauca m. p. XXII.
    Secoria m. p. XIX.
    Miacum m. p. XXIV.
    [Col. 0171D] Titulcia m. p. XXIV.
    Complutum m. p. XXX.
    [h 8Kb] Garacca m. p. XXII.
    Cesata m. p. XXIV.
    [i 1Kb] Segoncia m. p. XXIII.
    [Col. 0172A] Arcobrica m. p. XXIII.
    Aquae [j 1Kb] Bilbitanorum m. p. XVI.
    Bilbili m. p. XXIV.
    Nitorbrica [Al. Nertobrica] m. p. XXI.
    [k 1Kb] Secontia m. p. XIX.
    Caesaraugusta m. p. XVII.

ALIO ITINERE AB EMER. CAESARAUG. M. P. CCCXLVII. SIC:
    Lacipea m. p. XX.
    Leuciana m. p. XXIV.
    Augustobrica m. p. XII.
    Toletum m. p. LV.
    Titulciam m. p. XXIV.
    Complutum m. p. XXX.
    Caraccam m. p. XXII.
    Cesata m. p. XXIV.
    Secontia [Anne Segontia?] m. p. XXIII.
    Arcobrica m. p. XXIII
    Aquae Bilbitanorum m. p. XVI.
    Bilbili m. p. XXIV.
    [Col. 0172B] Nertobrica m. p. XXI.
    Secontia m. p. XIV.
    Caesaraugusta m. p. XVI.

PER LUSITANIAM AB EMER. CAESARAUG. M. P. CCCCLIIX. SIC:
    Contosotia m. p. XII.
    Mirobrica m. p. XXXVI.
    Sisalone m. p. XXII.
    Carcurium m. p. XX.
    Ad Turres m. p. XVI.
    Mariana m. p. XXIV.
    [l 9Kb] Laminium m. p. XXX.
    Alces m. p. XL.
    Vico Cuminario m. p. XXIV.
    Titulciam m. p. XIIX.
    Caesaraugusta mansionibus suprascriptis m. p. CCXV.


Eadem commercia invenio inter Hispalenses, Cordubenses, Salacienses, Olisipponenses et alios cum [Col. 0172C] Emeritensibus. Itinera ipsa manifestant, quae (uti hactenus ad oram monui) emendaturus adjiciam.



AB HISPALI EMERITAM M. P. CLXV. SIC:
    Carmone m. p. XXII.
    [m 16Kb] Obulcula m. p. XX.
    [n 6Kb] Astici m. p. XV.
    [o 1Kb] Celti m. p. XXXVII.
    Regiana m. p. XLIV.
    Emerita m. p. XXIV.

ITEM A CORDUBA EMERITAM M. P. CLXI. SIC:
    Equabona m. p. XII.
    Catobrica m. p. XII.
    Ciciliana [Anne Caeciliana?] m. p. VIII.
    Malceca m. p. XXVI.
    Salacia m. p. XII.
    Ebora m. p. XLIV.
    Ad [p 1Kb] Anam fl. m. p. IX.
    [q 9Kb] Evandriana m. p. XVII.
    Emerita m. p. IX.

[Col. 0172D] ALIO ITINERE AB [r 1Kb] OLYSSIPONE EMER. M. P. CXLV. SIC:
    Aritio Praetorio m. p. XXXVIII.
    [s 1Kb] Abelterio m. p. XXIIX.
    [t 1Kb] Matusaro m. p. XXVII.
    Ad septem Aras m. p. IIX.
    Budua m. p. XII.
    [Col. 0173A] Plagiaria m. p. IIX.
    Emerita m. p. XXX.

ITEM ALIO ITINERE AB OLYSIPP. EMERIT. M. P. CCXX. SIC:
    [a 16Kb] Ierabrica m. p. XXX.
    Scalabim m. p. XXXII.
    [b 9Kb] Tacubis m. p. XXXI.
    Fraxinum m. p. XXXII.
    [c 1Kb] Montobrica m. p. XXX.
    Ad septem Aras m. p. XIV.
    Plagiaria m. p. XX.
    Emerita m. p. XXX.

ITEM AB t OSTIO FL. [d 1Kb] ANAE EMER. USQUE M. P. CCCXIII - SIC:
    Praesidio m. p. XXIII.
    Ad Rubras m. p. XVII.
    [e 6Kb] Onova m. p. XXIIX.
    Ilipa m. p. XXX.
    Tucci m. p. XXI.
    Italica m. p. XIIX.
    [Col. 0173B] [f 9Kb] Monte Mariorum m. p. XLVI.
    Curica m. p. XLIX.
    [g 12Kb] Contributa m. p. XXIV.
    Perviana m. p. XX.
    Emerita m. p. XXIV.


Succedit huic alia de Emerita apud scriptores observatio, quae secunda, nempe coccum tingendo optimum circa Emeritam inveniri. Plin. IX, cap. 41, Coccum Galatia Rubens granum, etc., aut circa Emeritam Lusitaniae in maxima laude est. Tertia, Olivas praecipui saporis. Idem optimus et elegantissimus naturae scrutator XV, cap. 3: Sunt et praedulces per se tantum siccatae, uvisque passis dulciores, admodum rarae in Africa, et circa Emeritam Lusitaniae. In iis (veluti in conviviis fieri amat, cum

. . . . . Finit oliva dapes. (Martial. lib. XIII, epigr. 35.)
ut [h 1Kb] coquus noster ait) fastidio arcendo jam sisto.

Hactenus de iis quae ad Emeritensis urbis magnitudinem [Col. 0173C] spectant; nunc quae ad religionem. Quae ab ipsius fidei catholicae incunabulis illum illustravit duorum apostolorum Petri illorum principis, et Jacobi unici Hispaniarum patroni praesentia gloriantem. Nam B. Jacobus cum e Jaffensi portu egressus esset, in Sardiniam usque insulam penetravit, et inde in Hispaniam, in cujus urbe Carthagine solvit. Hinc Granatam versus tetendit, ubi cum jecisset verbi divini semina, discipuli martyrio astitit. Postea Mentesam, hinc Cordubam et EMERITAM perrexit, et per Lusitaniam et Bracaram in Gallaeciam venit, etc., ut ait Breviarium Armeniorum apud Ferdin. de Oxeda Dominicanum, cap. 6 Histor. S. Jacob. num. 2. Accessit B. Petri Ratensis, Jacobi discipuli, et Episcopi Bracarensis doctrina; nam cum esset in Hispania S. Jacobi vicarius ad Magistri exemplum, non in una tantum civitate commorabatur, sed zelo fidei citra et ultra Tagum, populosque sibi commissos ambiens Aegitaniae, Callensiae (sic habent mss. Codices) EMERITAE, Ambraciae [Col. 0173D] et in aliis Vettonum et Lusitanorum urbibus verbum Dei disseminavit. Teste Caledonio Petri in sede Bracarensi successore in ipsius Vita apud Hugonem Portucalensem episcop., epistola ad Mauricium Bracarens. quae litteris Gothicis scripta exstat in coenobio S. Crucis Conimbricensis. Emeritae itaque circa annum a Christo nato 40 prima Evangelii lux affulsit; nam anno 37 Jacobus Petrum Bracarae praefecit, et anno 45 Petrus martyrio coronatus est, ut ex Dextro D. Paciani F. alibi asseruimus. Tantam [Col. 0174A] religionis antiquitatem Emerita jactet necesse est; cujus Ecclesiae fundamenta jecit B. Petrus Lusitanorum apostolus, vel ibidem pontificalia munera exercens, vel alium, qui exerceret, suo et apostolorum more, praeficiens; unde non immerito primum Emeritensium praesulum hunc S. PETRUM, quo Bracarenses etiam primo gloriabantur, possimus agnoscere. Caeterorum seriem etsi mutatione rerum et temporum intercapedine imminutam e monumentis antiquis libet attexere. Qui post sparsos a B. Petro Ratensi sive Bracarensi evangelicae lucis radios, primus Emeritae praefuit episcopus, fortasse S. EPITACIUS, sed Petro apostolo Emeritam invisente. Dexter ad ann. 48: Petrus ad Hispanias venit, easque invisit; pastores ibi reliquit, Sextifirmi Epennetum episcopum creat, et Emeritae Epitacium; ut in quibusdam mss. legitur, et ego ad illum noto. De Epitacio Martyrol. Rom. 23 Maii. Subsecutus, sed longo proximus intervallo, MARTIALIS (circa annum Christianum 258) quem Emeritensem volunt Vasaeus ad ann. 256, Moral. lib. IX, [Col. 0174B] cap. 45, et Padilla cent. 3, cap. 10 (etsi Baronius ad ann. 2584 et ex eo Severinus Binius tom. I Concil., fol. 139, Asturicensem dicant). Hic, infelicitate temporum seductus, una cum Basilide in varios errores incidit, adversus quos scripsit B. Cyprianus Carthaginiensis episcopus epistolam Felici presbytero et plebibus consistentibus ad legionem et Asturicam, item Aelio diacono et plebi Emeritae consistentibus fratribus in Domino, in editione Pamel. 68. Succedit circa annum 312 LIBERIUS, qui concilio Illiberritano decimo loco subscribit: episcopus Emeritensis sive Emeritanus (nam utroque modo in mss. legitur), et concilio Arelatensi primosub Silvestro et Constantino I, ann. 314, ex civitate Emerita Liberius episcopus; de quo Moral. lib. X, cap. 31. Circa ann. 347 FLORENTIUS sive FLORENTINUS (etiam utroque nomine legitur in autographis) qui una cum Liberio episc. concilio Arelatensi ex civitate Emerita diaconus interfuerat; postea concilio Sardicensi generali, Nicaeni nimirum appendici, subscribit: Florentinus [Col. 0174C] ab Hispania, de Emerita. Circa ann. 380 ITACIUM sive IDACIUM (utrumque in mss. reperi) Emeritae episcopum assignat Severus Sulpicius cum lib. II Sac. Hist. de Priscilliano ageret, sed corrupte; nam Idatium Emeritae aetatis sacerdotem in vulgatis legitur, pro Emeritae civitatis, uti olim monui Comment. ad ann. 429. Dextri, ubi multa de iis qui in Hispania Idacii, Ithatii, Ithacii aut Idalii nomine insigniuntur, et non vulgaria habes. Idacius Emeritensis concilio Caesaraugustano I, aer. 418 congregato, subscripsit. Postmodum altum de episcopis Emeritensibus silentium apud scriptores est. Qui longa temporum intercapedine, scilicet Leovigildi, hoc est 570, occurrit, PAULUS est, de quo noster Paulus cap. 4; cui successit FIDELIS, de quo idem cap. 5, 6, 7, 8, Distinctior memoria MASSONAE invenitur, qui duobus conciliis Toletanis Reccaredi tempore habitis, aera nempe 627, hoc est anno 589: In Christi nomine Ecclesiae catholicae Emeritensis metropolitanus episcopus [Col. 0174D] provinciae Carpetaniae constitutionibus, quibus in urbe Toletana interfuit, annuens subscripsit; nec aliter aer. 635, hoc est anno 597. De quo Paulus noster a cap. 9 ad 21: Massona, dum concilii causa Toleti degeret, lustrationi ecclesiae Toletanae astitit. Julianus archipresbyter Tolet. in Chron.: Ecclesia S. Mariae Toletana, quae ab apostolo Jacobo fuit incoepta, et a M. Marcello Eugenio Assumptioni B. Mariae consecrata, ab Arianis episcopis cogentibus regibus Wisegothorum saepe profanata, et a bonae memoriae rege [Col. 0175A] Reccaredo catholico restituta ritu solemni 13 April. ab Euphemio vel Euphemiano Toletano archiepisc. et Hispaniarum primate, praesentibus Massona Emeritensi metropolitano et Benigno Bracarensi et aliis metropolitanis, etc. Sed ubinam Toleti tempore concilii habitabat Emeritensis? Idem Julianus in Adversariis: Bracar in conciliis Toletanis habitabat in S. Leocadiae praetorio; Hispalens, in suburbano ejus templo; Emeritanus in S. Eulaliae, etc. Massona exsule intrusi sunt in illius locum SUNNA et NEPOTIS, pseudo-episcopi, de quibus ad c. 11, 12, 13, 14, Pauli. Vero episcopo Massonae INNOCENTIUS successit, ex Paulo cap. 2. Qui aer. 648 anno, nimirum 610, Gundemari regis decreto Emeritensis provinciae Lusitaniae metropolitanus episcopus, dum in urbem Toletanam pro occursu regio advenisset, assensum praebuit atque subscripsit; nec multo post RENOVATUS, de quo Paul. cap. 21. Cui STEPHANUM successisse Not. ad cap. 21 probavi; qui anno 619 concilio IV Tolet. subscripsit Ecclesiae Emeritensis metrop. episc. Post quem ORONTIUS, [Col. 0175B] cujus mentio exstat in conc. Tol. VI, aer. 676, ann. 636. Nam in subscriptionibus Guntiscus presbyter agit vicem Orontii episc. Eccles. Emeritensis. Et aer. 684, ann. 546 in VII Tolet. concil., Orontius in Christi nomine S. Eccles. Emerit. metropol. episc., statuta definiens, subscribit; nec non aer. 591, ann. 653 conc. VIII interfuit. Post hunc PROFICIUS, Dei miseratione Lusitaniae provinciae S. Emerit. Eccl. metrop. sedis episc., gesta synodalia cum finitimis suis episcopis instituta confirmavit aer. 704, ann. 666 in concilio Emeritae congregato sub Reccesuintho rege. Hujus successorem FESTUM invenio ipsius Wambani regni initio, nempe circa ann. 675, de quo nullam aliam mentionem lego praeterquam apud Egicanem regem epist. Omnibus SS. PP. in S. synodo Toletana XVI residentibus, iis verbis, et quia praecessor noster divae memoriae Dominus Wamba rex in ipsis regnandi primordiis Theudemundum spatarium nostrum, contra generis vel ordinis sui usum, Festi quondam [Col. 0175C] incitatione Emeritensis episcopi, solius tantum regiae potestatis impulsu, in eadem Emeritensi urbe numerariae officium agere instituit, etc.

STEPHANUS alter aer. 719, ann. 681 conc. Tol. XII, et aer. 721, ann. 683 sub Ervigio XIII, Emeritens. Eccles. metropolitan. confirmat, et XIV, aer. 722, ann. 684 sub eodem, Maximus abbas agens vicem Domini Stephani Emeritensis Eccles. similiter. Qui quidem MAXIMUS sub Egicane aer. 726, ann. 688 in concil. Tol. XV, et aer. 731, ann. 693 in XVI Emerit. metropol. dicitur.

ANDREAM etiam invenio Emeritensem praesulem circa ann. 910 Julian. in Chron Blasius (Tolet. episc.) concilium contrahit hoc anno in urbe Toletana. Conveniunt autem ad illud episcopi, videlicet Egas Valentinus, Andreas Emeritensis, Theodominus Bracarens. Adelphius Elborens. ex Carpetanis, et alii numero XXX. Agitur de reformatione cleri et de officii mutatione.

Haec praesulum Emeritensium series ex antiquis [Col. 0175D] conciliorum et scriptorum monumentis eruta: nec plenior aliunde ipsorum notitia extrahenda est. Nam varia Ecclesiae Emeritensis, ut temporam, vicissitudo. Ab antiquissimis temporibus totius Lusitaniae metropolim fuisse nullus est qui dubitet. Nam Constantino Magno curante in sex archiepiscopatus sive primas sedes Hispania divisa est, Narbonensem nimirum, Toletanam, Tarraconensem, Bracarensem, Spalensem et Emeritanam, unicuique metropolitae suffraganeis suis attributis. Emeritae metropoli in Lusitania provincia obtigere Avela, Salmantica, Ebora, Caurio, Oxonoba, Olisbona, uti in divisione provinciarum Hispaniae et earum sedium habet antiquus codex Hispal. D. Laurenti ante mille fere annos scriptus; [Col. 0176A] etsi in alio Ovetensi Gothico plures assignantur, nempe Merita (repraesento veterem scripturam) Pace, Olixibona, Oxonoba, Egitania, Conimbria, Visaeo, Lamego, Caliabria, Abela, Cauria, Elbora, Abela, Salmantica, Numantia, id est Zamora. Nec aliter in divisione ab Wambane rege in concilio Toletano XI procurata, apud Itacium.

Hac suffraganeorum auctoritate metropolitana Ecclesia Emeritensis gloriosa incedebat ad excidium usque Hispaniae fatale, in quo Muza Arabum dux ivit Emeritam (verbis dicam Roderici Toletani, cap. 23, lib. III), quae multis et antiquis aedeficiis antiquae dignitatis gloriam testabatur, et incolae de multitudine praesumentes contra eum ad praelium exierunt: sed ea die Muza non potuit praevalere. Videns autem quod vi non poterat obtinere, in lapidicina urbi proxima insidias occultavit, et sequenti die, ut heri fecerant, cives ad praelium processerunt; sed inter celatam et acies intercepti ex civibus plurimi occiderunt, et qui evadere potuerant, ad urbis ambitum confugerunt. [Col. 0176B] Erat enim muri firmitas miro opere fabricata. Christiani autem corde pusillanimi desperantes sequenti die colloquium petierunt. Cumque permissi ad Muzae praesentiam accessissent, et viri canitiem attendentes, ad suos post colloquium redierunt, et exposita canitie obsessoris opinati sunt senem brevi tempore desiturum. et ideo illa die a compositionis colloquio destiterunt. Tunc Muza praecepit murum perfodi circumquaque: obsessi autem ab intus exeuntes plures ex fossoribus occiderunt. Die tertio iterum colloquium postulantes ad Muzae praesentiam redierunt, et quos pridie canos notaverant, tincturae opere coloris contrarii invenerunt, et fatuitate attoniti miraculum reputarunt, et ad suos illico redeuntes nuntiarunt virum virtute praeditum, qui nunc juvenili, nunc senili praestantia juxta beneplacitum mutabatur, et hoc miraculo conturbati, urbem protinus reddiderunt, interposito tamen pacto, ut salvis rebus recederent et personis. Cepit itaque urbem anno Arabum XCIII, ultima die mensis Ramadan. [Col. 0176C] Copiosius haec [a 1Kb] Rasis Arabs Dalharab Marochiorum Miramolini ac Cordubae regis historiographus in Hisp. descript. Et Eleastras (si verum, non fictum nomen est scriptoris, qui Roderici et Hispani excidii historiae auctor dicitur, in quo plura passim de Emerita) a c. 141 ad 143, e quibus Moral. X, cap. 73, et Marian. lib. VI, c. 20.

Jacuit itaque, jacente inter barbaros Emerita, haec metropolitana Emeritensis dignitas sine sede, sine nomine, usque ad annum nostrae salutis plus minus 1522, cum Callixtus II Compostellanam Ecclesiam metropolitana dignitate sublimavit, et in ea omnia Emeritensis Ecclesiae jura transtulit, omnesque illius suffraganeos Compostellano archiepiscopo parere jussit, ut ait Vasaeus cap 21 Chron. Quod verbis Innocentii III, Pont. Max., epistola ad Petrum Compostellanum libuit repetere ex lib. II Regist.: Volens enim apostolica sedes Compostellanam Ecclesiam pro reverentia B. Jacobi apostoli, cujus venerandum corpus in ea conditum quiescit, speciali privilegio decorare, [Col. 0176D] dignitatem Emeritensis metropolis, quae peccatis exigentibus a longis retro temporibus usque nunc barbarica tenetur feritate captiva, eidem Ecclesiae cum integritate Lusitaniae provinciae liberali concessione donavit, sicut privilegia fel. mem. Calixti PP. praedecessoris nostri liquido protestantur. Hinc praeter famam nihil Emeritae ex ecclesiastica dignitate relictum est. Nam oppressionem quam passi Emeritenses sunt sub Arabibus, non aliunde melius noscas quam ex epistola Hludovici Pii Aug. ad Emeritanos Hispaniae, ab Einhardo, cujus epistolis inserta est, composita, editaque inter analecta minutorum diversi generis Scriptorum post Notas viri doctiss. Jacobi Sirmundi S. J. ad Capitula Caroli Calvi et successorum, fol. [Col. 0177A] 123. Quamlibet hic, quia bella occasio est, inserere cum quod ab scriptoribus nostris tacita praetermittatur, tum etiam quod tam Emeritensium oppressas res, quam animos ad omnem bellicae virtutis aleam promptissimos contineat. Haec illa:


HLUDOVICUS, divina ordinante providentia, Imp. Aug. omnibus primatibus et cuncto populo Emeritano in Domino S.

Audimus tribulationem vestram et multimodas angustias quas patimini per crudelitatem regis Abdiraman, qui vos per nimiam cupiditatem rerum vestrarum, quas nobis auferre conatus est, saepissime violenter oppressit; sicut et patrem ejus Abolaz fecisse comperimus: qui injustis superpositionibus censum, cujus debitores non eratis, sibi solvere cogebat, et propter hoc de amicis inimicos, et de obedientibus sibi contrarios atque inobedientes effecerat. Quia et libertatem nobis tollere et injustis censibus ac tributis [Col. 0177B] nos onerare, atque humiliare molitus est. Sed, ut audivimus, vos semper sicut viri fortes injurias ab iniquis regibus vobis illatas fortiter repulistis, et crudelitati atque aviditati eorum viriliter restitistis. Quod et vos modo facere multorum relatione didicimus. Quapropter complacuit nobis ad vos has litteras dirigere, vosque consolari, atque exhortari, ut in ea qua coepistis, libertatis vestrae defensione contra crudelissimum regem perseveretis, et furori atque saevitiae illius, sicut hactenus fecistis, cedere non dignemini. Et quia idem rex certissimus adversarius et inimicus tam noster quam et vester est, communi consilio contra saevitiam ejus dimicemus. Volumus enim, cum Dei omnipotentis adjutorio, proxima aestate exercitum nostrum ad marcam nostram mittere, ut ibi praeparatus sedeat, et exspectet donec vos mandetis quando promovere debeat: si ita vobis bonum visum fuerit, ut propter vos adjuvandos eumdem exercitum contra communes inimicos nostros, qui in marca nostra resident, dirigamus. Ad hoc ut si Abdiraman, vel exercitus [Col. 0177C] ejus, contra vos venire voluerit, isti per nostrum exercitum impediantur, ut illi et exercitui ejus in adjutorium contra vos venire non valeant. Nam certos vos facimus, quod si ab illo vos avertere, et ad nos convertere volueritis, antiqua libertate vestra plenissime et sine ulla diminutione vobis uti concedimus, et absque censu vel tributo, immunes vos esse permittimus: et non aliam legem, nisi qua ipsi vivere volueritis, vos tenere jubemus: nec aliter erga vos agere volumus, nisi ut vos amicos et socios defensione regni nostri honorifice habeamus. Optamus vos in Domino semper bene valere. Hucusque Hludovicus ad Emeritae urbis cives, cujus laudibus (ut eo, unde discessi, revertar) non immerito accensenda auctoritas illa erit, quam ex conciliorum doctrina, martyrum gloria et virorum illustrium memoria adepta cunctis temporibus Emerita est. De singulis meo more, hoc est breviter. Synodos Emeritae plures olim habitas testimonio Scriptorum scimus, e quibus vix nomina temporum injuria reliquit.

[Col. 0177D] Circa ann. 254, uti habentur frequentes synodi, Tarracone, Hispali, Carthagine, Bracarae, Toleti, sic etiam Emeritae, an baptismus collatus ab haereticis cum intentione faciendi quod Ecclesia praetendit, validus sit? Et conclusum, validum esse, nec sit ab haereticis baptizatos baptizandos; teste Juliano archipresb. Tolet., qui vixit ann. Dom. 1050, in Chron. De qua re multa Baron. ad ann. 217 et 158, quae hic non compilo.

Circa ann. 306. Aliud ex tribus metropolitanis Emeritae Augustae, circa quaestionem, quae tunc in Hispania plurimum agitabatur, utrum esset majus sacramentum, baptismus an confirmatio? qua de re consulta est sedes apostolica; eodem auctore. Quaestioni huic facit satis Melchiades PP. etiam Hispanus epist. Hispan. Episc. scripta Volusiano et Rufino Coss., quae exstat tom. I Conc., fol. 188, Rom. edit.

Circa ann. 354. Aliud de recipiendis lapsis jam poenitentibus [Col. 0178A] Emeritae, uti etiam Toleti, Bracarae, Hispali, Tarracone cum numeroso coetu provincialium; ex eodem.

Circa ann. 385. Emeritae Aug. in Hisp. Idacius Episcop. metropol. provinciae (sic legendum est, non pontifex) Lusitaniae contra Priscillianum concilium contrahit; auctore Fl. Lucio Dextro in Chron., assentiente Severo Sulpicio lib. II Sac. Hist., a quo diversum fuisse, quod in collectione illustriss. G. de Loaisa arch. Tol. et Hisp. prim., fol. 108. exstat, in Notis ad Dextrum olim asserui. Concilii sic habet, In nomine Patris, et Filii, et Spiritus sancti. Synodus, quae gesta est in provincia Lusitaniae apud urbem Emeritensem, quae caput ejus dignoscitur esse XII episcop. in unum collectorum die VIII Id. Nov. ann. 18 sereniss. et piiss. Reccesiunthi regis, aer. 701, hoc est ann. 667. De quo vid. Innocentius III P. M. Epist. ad Petr. Compostell. tom. II Epist. Pontif.

Haec de conciliis. De Martyribus etiam obiter. Inter omnes principem locum habet

[Col. 0178B] Germine nobilis Eulalia,
Mortis et indole nobilior
Emeritam sacra virgo suam,
Cujus ab ubere progenita est
Ossibus ornat, amore colit.
Ut canit Prudentius poeta noster, et pius et eruditus hymn. de illius laud. Unde Venantius Fortunatus Opusc. de Virgin. lib. VIII:

Eulalia Emerita tollit ab urbe caput,
quam cum Barcinonensi ejusdem nominis et aetatis virgine in eadem persecutione martyrium passa confundit Equilinus lib. I, cap. 54, Mavinaeus Siculus et alii; nec mirum cum in Breviario Gothico Barcinonensi Virgini attribuantur quae Emeritensis sunt, ut pluribus disserui ad Dextr. ann. 300.: Eulaliae praestabat comitatum (verba sunt Breviarii antiqui Asturicensis Ecclesiae) Julia convirginalis ejus, et cum iter facerent, dixit ei B. Eulalia: Notum sit tibi, domina soror, quia novissima vado, sed prior patiar. Unde in Martyrol. [Col. 0178C] Bedae, Usuardi, Adonis et Romano 10 Decemb., B. Eulaliae socia et illi ad passionem properanti comes individua dicitur adhaesisse; Emeritae nempe, non Barcinone, ut putat Equilinus episcopus lib. I, cap. 55, et Volaterranus lib. XVI anth. emendandi ex Vasaeo ad ann. 306. Emeritae etiam in Hisp. (ex Martyr. Usuard. et Rom. 23 Novemb.) passio S. Lucretiae V et M., quae in persecutione Diocletiani sub Datiano praeside martyrium consummavit. Nec non apud Emer. Hisp. civit. natalis S. Victoris militaris, qui cum duobus fratribus Stercatio et Antinogeno diversis examinatus suppliciis, martyrium consummavit, ut ait Ado Viennens. 24 Julii, et Rom. Martyr. Apud Thomam Trugillum tom. II Thes. Concion. et Amb. Moral. X, cap. 20. Emeritae tribuuntur SS. MM. Hermogenes et Donatus cum aliis viginti duobus, de quibus Beda, Usuardus, Martyr. Rom. et Wandalbertus 12 Decemb. agunt. Hos in paludem profundam demersos martyrium consummasse fama est, et apud Emeritenses palus ipsa vulgo Martyrum vocata testatur. Non absimiliter [Col. 0178D] Fides et Sabina Emeritae passae sunt, si Didaco Roderico de Almela seu Ferdinando Perecio de Gusman cap. 5, Tit. 3, lib. III, Valerii Scholastici et Vass. ad ann. 306 credendum est. Nec immerito iis accensemus SS. Christi martyres martyris Marcelli filios, et martyrum aliorum fratres Servandum et Germanum eremitae comprehensos, et ad martyrium ductos, ut testis est Isidorus in Breviario; de quibus vid. Athanasius Lobera c. 26, part. II, rerum Legionens. Non praetermittam tacitum Decianum, de quo Julianus in Chron. ad ann. 388: Celebratur adhuc memoria S. Daciani vel Deciani V. C. philosophi Stoici, civis Emeritensis; quem adeo celebrat Martialis, passi sub Adriano Romae cum aliis 4 die mensis Julii. Et Decianum passum Romae eodem die testatur Martyrol. vetus et novum Rom. Ecclesiae; et Decianum amicum Martiali, cui etiam alii Christiani chari eruditionis et potentiae gratia fuere, ut Marcellus Eugenius, Vitalis [Col. 0179A] Pudens et Claudia, aliique, uti ad Dextrum docui, notum est ex ipso Martiali epig. 9, 39 et 59, lib. I et lib. II. Stoicum etiam scimus ex ipso etiam epig. 39 lib. I, cum

Magni Thraseae consumatique Catonis
Dogmata
Decianum sequi dicat: Emeritensem etiam vocat lib. cod., epig. 58:

Gaudent jucosae Canio meo Gades
   Emerita Deciano meo.

Inter purpureas martyrum laureas emicat etiam radians corona confessorum Felicis, qui Eulaliam et Juliam in Rutiano praedio comitatus est, et Donati presbyteri, a quo edocta Eulalia ab ejus infantia rudimentis ut Christum fateretur, ut Breviaria antiqua Palentinum et Salmantin. testantur. De iis vid. Mor. lib. X, cap. 20; Mariet. part. I, lib. I, cap. 40, et Padill. cent IV, cap. 14. Quid plures? Plures Paulo nostro debemus, quos hic non repetam. Tantum [Col. 0179B] addam, praecipuum Emeritensium erga Deiparam Virginem Mariam ab antiquissimis temporibus amorem et cultum, sed verbis Juliani in Adversar. Ab Apostolicis temporibus maxima per Hispanias in B. Virginem devotio et singularis amor; quam, cum in vivis esset, invisebant peregrini quotannis cum muneribus, eratque frequentissima celeberrimaque peregrinatio ex totius orbis partibus ad eam. Praecipue civitates hae mittebant suos peregrinos Tarraconenses, Pampilonenses, Barcinonenses, Idienses, Caesaraugustani, Bracarenses, Clunienses, Asturicenses, Toletani, Emeritenses, quibus, eorumque civitatibus Virgo sanctiss. benedicens, et in suam tutelam recipiens, domum laetos et devotos remittebat.

Alios etiam bellica virtute et litterarum laude illustres Emerita dedit, quos etsi tacitos nunc praetermittam,

[Col. 0180A] Aget penna haud metuente solvi
   Fama superstes.

Inter militari gloria claros vir. illust. Claudium ducem Emeritensem

Unum pro cunctis Fama loquatur. .
De quo plura ad cap. 19 Pauli. Inter scriptores,

Si quis Cecropiae madidus, latiaeque Minervae
   Artibus.
Emeritam ornat.

Dispeream si non hic Decianus erit
Ut illius amici verba usurpem epig. 40, lib. I, a quo inter Catullum, Maronem, Livium, Nasonem, Senecas, Lucanum et alios scriptis insignes viros Decianus etiam celebratur epigr. 62 ejusd. lib. Nec inferiori gloria dignus Idacius Hisp. Episcop. cognomento et eloquio clarus (apud Isidor. Hispal. cap. 2, et Honorium Augustuden., [Col. 0180B] in quo Idatius, pro Anicio reponendus, de Script. illustrib. Eccles.) qui scripsit quemdam librum sub Apologetici specie, in quo detestanda Priscillianorum dogmata et maleficiorum ejus artes libidinumque ejus probra demonstrat, ostendens Marcum quemdam Memphiticum, magicae artis scientissimum, discipulum Manis fuisse et Priscilliani magistrum. Hic autem cum Ursacio episcopo ob necem ejusdem Priscillani, cujus accusatores exstiterant, Ecclesiae communione privatus, exsilio condemnatur, ibique die ultima fungitur, Theodosio majore et Valentiniano regnantibus. De eo vide quod superius, cum de episcopis agebamus, dictum jam est.

Eruditorum agmen claudat Paulus noster, quem primi a multis desideratum et laudatum nunc damus, ut in eo cujus causa hoc, quidquid est, libelli impensum est, cum Deo quiescamus.




ANNO DOMINI DCX-DCXII.
GONDEMARUS, REX GOTHORUM.




[Col. 0179]
NOTITIA HISTORICA IN GONDEMARUM.
(Mariana, Hist. de Esp.)

[Col. 0179B] Gundemarus, Witterico occiso, Gothorum regnum continuo obtinuit, salutis anno sexcentesimo decimo: an conjurationis princeps regnandi spe tantum facinus suscepit; an procerum suffragiis, cum bello [Col. 0179C] paceque prudentia esset singulari? Francorum viribus adjutum arbitror (licet enim in rebus tam dubiis hallucinari), qui Witterico infensi erant, regem factum: argumento vestigalis annui quod Francis a Gundemaro solvi consuevisse satis constat ex Bulgarani comitis, Galliam Gothicam pro rege ea aetate gubernantis, litteris: quae ad hanc diem Compluti et Oveti inter veteres schedas librosque servantur. Unde praeterea intelligitur Gundemari legatos a Francorum regibus semel violatos, sacros etiam inter gentes barbaras. In quo, etsi commisisse videbantur ut hostium loco essent, nova missa legatione, Hispanis oratoribus ne conveniendi quidem reges potestatem factam. His injuriis Bulgaranus animo commotus, Theodorici oratores aditu Hispaniae prohibuit; et, [Col. 0180B] cum ad bellum spectaret, correptis repente armis, Jubinianum et Corneliacum oppida, quae ex foedere a Reccaredo cum Francis inito Brunechildi cesserant, in Narbonensi Gallia, pulso Francorum praesidio, ad [Col. 0180C] Gothorum potestatem revocata. Ea ne Francorum armis repeterentur Brunechildis morte factum arbitramur non multo post consecuta, nulla ex se prole superstite. In Hispania Gundemarus Vascones imperio denuo rebellantes, ducesque et copias, quibus Romani limitis custodia in Hispania credita erat, prospero belli eventu exagitavit, salutis anno sexcentesimo duodecimo, Toletique ex morbo obiit. Regnavit annum unum, menses decem, dies tredecim: ex Hilduara uxore nullam, quod sciatur, prolem reliquit. Quo tempore Romanam rempublicam in Oriente Heraclius, Phocae successor, obtinebat. Ecclesiam Romanam post Gregorium, Sabinianum, Bonifacium III, Bonifacius eo nomine IV gubernabat; Ecclesiam Toletanam Euphimii, Tonantii, Adelphii [Col. 0181A] successor, Aurasius studiis litterarum doctrinaeque, animi magnitudine et probitate cum quovis priorum comparandus. Eo pontifice atque adeo primo anno regni Gundemari, viginti quinque praesules ex variis Hispaniae partibus Toletum convocati in causa Toletani episcopi et episcoporum provinciae Carthaginensis, conventu coram rege ejusque jussu habito, disceptarunt. Euphimius enim Toletanus praesul in superioris Toletani concilii actis se metropolitanum per imprudentiam dixerat provinciae Carpetaniae. Reliqui praesules Carthaginensis provinciae, quae regionibus multo latior erat, Euphimii subscriptionem vertentes ad occasionem libertatis, Ecclesiae Toletanae parere recusantes, ad dicendam causam vocati, sententiam mutare compulsi sunt: cum secundum Aurasii jura, tum a rege pronuntiatum [Col. 0181B] esset, tum ab episcopis, in quibus Leandro fratri jam defuncto successor Isidorus Hispalensis, Innocentius Emeritensis, Eusebius Tarraconensis, et praeter hos, nisi codices sunt vitiati, Benjamin Dumiensis erant. [Col. 0182A] Quam sententiam separato codicillo Carthaginensis provinciae praesules quindecim, quorum res agebatur, confirmarunt. Protogenes, sanctae Ecclesiae Segontinensis, Theodorus Castulonensis, Minicianus Segobiensis, Stephanus Oretanus, Jacobus Mentesanus, Magnentius Valeriensis, Theodosius Ercavicensis, Martinus Valentinus, Tonentius Palentinus, Portarius Segobriensis, Vincentius Bigastriensis, Eterius Bastitanus, Gregorius Oxoniensis, Praesidius Complutensis, Senabilis Elotanus. Unde intelligitur Toletani metropolitani ditione multo plures Ecclesias olim quam nostra aetate contineri. Nam de primatu, quem in omnes Hispaniae Ecclesias obtinet, neque nunc disputamus, neque tunc de illo suscepta erat disceptatio. Ex Montani, haud dubium, tempore olim Toletani episcopi, conventu in ea urbe habito, jus in omnes [Col. 0182B] Carthaginensis provinciae Ecclesias praesulibus Toletanis datum, ipsi quorum causa agebatur confitentur: ut hujus conventus acta et horum episcoporum sanctio manifesto declarant.




[Col. 0181]
FLAVII GONDEMARI GOTHORUM REGIS DECRETUM DE ECCLESIA TOLETANA.
(Mansi, Concil., t. X.)
(C)


[Col. 0181B] Flavius Gundemarus rex venerabilibus Patribus nostris [Col. 0181C] Carthaginensibus sacerdotibus.

Licet regni nostri cura in disponendis atque gubernandis humani generis rebus promptissima esse videatur, tunc tamen majestas nostra maxime gloriosiori decoratur fama virtutum, cum ea quae ad Divinitatis et religionis ordinem pertinent, aequitate rectissimi tramitis disponuntur; scientes ob hoc pietatem nostram non solum diuturnum temporalis imperii consequi titulum, sed etiam aeternorum adipisci gloriam meritorum. Nonnulli enim in disciplinis ecclesiasticis, contra canonum auctoritatem, per moras praecedentium temporum, licentiam sibi de usurpatione praeteriti principis fecerunt: ita ut quidam episcoporum Carthaginensis provinciae non revereantur, contra canonicae auctoritatis sententiam, [Col. 0181D] passim ac libere, contra metropolitanae Ecclesiae potestatem, per quasdam fratrias, et conspirationes, inexploratae vitae omnes episcopali officio provehi, atque hanc ipsam praefatae Ecclesiae dignitatem imperii nostri solio sublimatam contemnere; perturbantes ecclesiastici ordinis veritatem, ejusque sedis auctoritate, quam prisca canonum declarat sententia, abutentes. Quod nos ultra modo usque in perpetuum fieri nequaquam permittimus, sed honorem primatus, juxta antiquam synodalis concilii auctoritatem, per omnes Carthaginensis provinciae ecclesias Toletanae ecclesiae sedis episcopum habere ostendimus: eumque inter suos coepiscopos, tam honoris praecellere dignitate quam nominis; juxta quod de metropolitanis per singulas provincias antiqua canonum traditio sanxit, et auctoritas vetus permisit. [Col. 0182B] Neque eamdem Carthaginensem provinciam in ancipiti [Col. 0182C] duorum metropolitanorum regimine contra Patrum decreta permittimus dividendam, per quod oriatur varietas schismatum, quibus subvertatur fides, et unitas scindatur; sed haec ipsa sedes, sicut praedictum est, antiqua nominis sui, ac nostri cultu imperii, ita et totius provinciae polleat ecclesiae dignitate, et praecelleat potestate.

Illud autem quod jam pridem in generali synodo concilii Toletani a venerabili Euphemio episcopo manus subscriptione notatum est, Carpetaniae provinciae Toletanam esse sedem metropolim, nos ejusdem ignorantiae sententiam corrigimus: scientes procul dubio Carpetaniae regionem non esse provinciam, sed partem Carthaginensis provinciae, juxta quod et antiqua rerum gestarum monumenta declarant. [Col. 0182D] Ob hoc, quia una eademque provincia est, decernimus ut, sicut Baetica, Lusitania, vel Tarraconensis provincia, vel reliquae ad regni nostri regimina pertinentes, secundum antiqua Patrum decreta, singulos noscuntur habere metropolitanos, ita et Carthaginensis provincia unum eumdemque, quem prisca synodalis declarat auctoritas, et veneretur primatem, et inter omnes comprovinciales summum honoret antistitem; neque quidquam contempto eodem ultra fiat, qualia hactenus arrogantium sacerdotum superba tentavit praesumptio. Sane per hoc auctoritatis nostrae edictum, amodo et vivendi damus tenorem, et religionis, vel innocentiae legem; nec ultra postmodum inordinata licentia ab episcopis similia fieri patimur, sed per nostram clementiam praeteritae negligentiae, pietatis intuitu, et veniam [Col. 0183A] damus, et indulgentiae opem concedimus: et dum sit magna culpa hactenus deliquisse, majoris tamen ac inexpiabilis censura tenebit obnoxios, qui hoc nostrum decretum, ex auctoritate priscorum Patrum veniens, temerario ausu violare tentaverint: nec ultra veniam delicti faciemus admissi, adempti, si dehinc honorem ejusdem Ecclesiae quilibet Carthaginiensium sacerdotum contempserit; subiturus procul dubio [Col. 0184A] inobediens tam degradationis, vel excommunicationis ecclesiasticae sententiam, quam etiam nostrae severitatis censuram. Nos enim talia in divinis Ecclesiis disponentes credimus fideliter regnum imperii nostri ita divino gubernaculo regi, sicut et nos cultum ordinis, zelo justitiae accensi, et corrigere studemus, et in perpetuum perseverare disponimus




ANNO DOMINI DCXII.
MARCUS CASSINENSIS, S. BENEDICTI DISCIPULUS.




[Col. 0183]
NOTITIA HISTORICA IN MARCUM CASSINENSEM.
(Fabricii Bibl. med. et inf. aetatis.)

[Col. 0183B] Marcus poeta, S. Benedicti Cassinensis circa an. 610 discipulus et familiaris, teste Sigeberto c. 33, Vitam S. Benedicti a Gregorio Magno (lib. II. Dialog.) descriptam defloravit heroico breviloquio, et pauca (de miraculis S. Benedicti) superaddidit. Prodiit in Prosperi Martinengi Brixiensis tomo tertio Poematum veterum, curante Arnoldo Wiono, Rom. 1590, in-4o, et in Mabillonii S. c. I Benedictin. p. 28, jam pridem [Col. 0184B] lecta Paulo Diacono et Aldevraldo, ut Joannes Baptista Maurus ad Petri Diaconi cap. 3 annotavit. Idem Petrus docet Marcum scripsisse de situ et constructione caenobii Cassinensis. Edidit Angelus e Nuce ad calcem Chronici Leonis Ostiensis, qui hujus carminis meminit III, 20. Exstat etiam tomo IV Thesauri Italiae Muratoriani, p. 605.




[Col. 0183]
MARCI CASSINENSIS MONACHI CARMEN DE S. BENEDICTO.
(Ex Mabill. Act. SS. BB. t. I.)
(C)


[Col. 0183C] Caeca profanatas coleret dum turba figuras,
   Et manibus factos crederet esse deos,
Templa ruinosis haec olim struxerat aris,
   Queis dabat obsceno sacra cruenta Jovi.
Sed jussus veniens, eremoque vocatus ab alta,
   Purgavit sanctus hanc Benedictus humum.
Sculptaque confractis dejecit marmora signis,
   Et templum vivo praebuit esse Deo.
Huc properet, coelos optat qui cernere apertos
   Nec removet votum semita dura pium.
Semper difficili quaeruntur magna labore,
   Arctam semper habet vita beata viam.
Huc ergo cum scelerum depressus fasce subissem,
   Depositum sensi pondus abesse mihi.
Credo quod et felix vita fruar insuper illa
   [Col. 0183D] Oras pro Marco si, Benedicte, tuo.
Hunc plebs stulta locum quondam vocitaverat arcem,
   Marmoreisque sacrum fecerat esse deis.
Quod tunc si vero signasset nomine quisquam,
   Tartareum potuit jure vocare Chaos.
Ad quem caecatis errantes mentibus ibant
   [Col. 0184C] Improba mortifero reddere vota Jovi.
Sed puto praevisae culmen signaverat aulae,
   Nomine tunc arcis templa moderna vocans.
In quibus aeternae damnatur porta gehennae,
   Arxque modo vitae est, quae fuit ante necis.
De qua stelligeri pulsatur janua coeli,
   Dum canit angelicis turba beata modis.
De qua colloqueris vero, Benedicte, Tonanti,
   Monticula et sacri dux eremita chori.
Ad quam tu ex alio monitus cum monte venires,
   Per deserta tibi, dux, via, Christus erat.
Namque duos juvenes bivium perduxit ad omne,
   Qui te firmarent quod sequereris iter.
Hic quoque viventi justo praedixerat uni,
   His tu parce locis, alter amicus adest.
Te sibi sublato tenebris mons coelitus horret,
   [Col. 0184D] Et pallet nebulis concolor ipse suis.
Moerent, et largis distillant fletibus antra,
   Cumque suis plangunt tabida lustra focis.
Teque lacus liquidi vero flevere dolore,
   Et sparsit laceras silva soluta comas.
[Col. 0185A] Credar ficta loqui, nisi te, ne solus abires,
   Tres subito corvi promeruere sequi.
Hic quoque te clausum populi te teste requirunt,
   Exspectas noctis cum pia festa sacrae.
Qui velut orbati raucis tibi flere querelis
   Instant, convictu quod caruere tuo
Ast huc perducto scopuli cessere, rubique
   Siccaque mirandas terra retexit aquas.
Certum est mons Christi quod montibus imperet ipsis,
   Subjecit pedibus mons caput ipse tuis.
Utque suum tu sancte supervegetere cacumen,
   Submisso tumidam vertice planat humum.
[Col. 0186A] Neve fatigentur qui te, Benedicte, requirunt,
   Molliter obliquum flectit ubique latus.
Hunc mons ipse tamen juste tibi reddit honorem
   Qui meruit tantum te decorante bonum.
Arida tu cujus hortis componis amoenis,
   Nudaque fecundo palmite saxa tegis.
Mirantur scopuli fruges, et non sua poma,
   Pomiferisque viret silva dumata comis.
Sic hominum steriles in fructum dirigis actus,
   Sicca salutari flumine corda rigans.
Sic, rogo, nunc spinas in frugem verte malignas,
   Quae lacerant Marci pectora bruta tui.




ANNO DOMINI DCXV.
SANCTUS WARNAHARIUS LINGONENSIS PRESBYTER.




[Col. 0185]
NOTITIA HISTORICA IN S. WARNAHARIUM.
(Fabric. Biblioth. med. et inf. aetatis.)

[Col. 0185B] Warnaharius, vel Warnacharius, presbyter ecclesiae Lingonensis in Galliis, initio saeculi VII a Ceraunio episcopo Parisiensi rogatus, Acta Martyrum descripsit, ex quibus adhuc exstant: Acta SS. Tergeminorum, h. e. Speusippi, Eleusippi et Meleusippi, edita a Surio, die 17 Jan., pag. 392, et Bollando, tom. II Jan., p. 76, quem etiam confer [Col. 0186B] p. 73. Item Acta S. Desiderii episcopi Lingonensis, qui saec. II martyrium subiit, quae exstant it, Actis SS. Maii, tom. V, pag. 244. Praefatio horum Actorum ad Ceraunium habetur etiam in Gerardi Dubois Hist. Eccles. Paris. III, 6, n. 12. Vide Historiam Galliae litterariam, tom. III, p. 524.




[Col. 0185]
SANCTI WARNAHARII LINGONENSIS PRESBYTERI ACTA SS. MARTYRUM TERGEMINORUM SPEUSIPPI, ELEUSIPPI, MELEUSIPPI.
(Ex Bolland. Acta Sanctor. Jan. t. II.)
(C)



PROLOGUS AUCTORIS.
[Col. 0185C]

1. Sancto et a me pontificali apice praeferendo, Domno [a 1Kb] Ceraunio papae, Warnaharius salutem.

Praecipuis beatissimorum episcoporum personis assidue coaequari meritis non desistens, in omni conversatione sacerdotii, sancta quotidie exornari religione festinans, divinarum litterarum legendi [Col. 0186C] studio universa dogmata peragrasti: nunc sanctorum martyrum gesta, ad laudis tuae cumulum, pro amore religionis congregare in urbe Parisiaca devotus intendis. Unde [b 1Kb] sancto Eusebio Caesariensi in aemulationis studio coaequandus es, et pari gloriae dono perpetualiter memorandus. Da veniam nostrae imperitiae, quoniam te tantum laudare non sufficimus, [Col. 0187A] quantum esses cordi si facundia succurreret praeferendus. Gesta sanctorum geminorum, qui in suburbio Lingonicae civitatis pretiosam adepti sunt consummationem martyrii vel beatissimi [a 1Kb] Desiderii martyris et antistitis ipsius civitatis, sicut devotionis studio imperastis, ita desiderantissime me famulationis obedientiae cognoscatis.



CAPUT PRIMUM. S. Benigni ad Lingonas adventus.

2. Gloriosa martyrum certamina studiosius reserare Christo auctore compellimur, in cujus fidei amore acta fuisse procul dubio confitemur. Igitur sancti tres gemini fratres Speusippus, Eleusippus et Meleosippus, cum quantis ad martyrii dignitatem praemiis pervenerint, explanare potius quam praeterire [Col. 0187B] plenissima convenit ratione. Admirandum satis est et Dei omnipotentis praedestinatione multipliciter praeferendum. Ergo hujus rei ordinem prosequentes, et gratiarum beneficia largitoris diligentius perpensantes, principium publicemus.

3. Denique sanctus Polycarpus [b 1Kb] Ephesi urbis episcopus, doctrina beatissimi Joannis apostoli et evangelistae perfecte instructus, Spiritu sancto repletus. fidei ducatu cupiens Christi militiam ampliare, per diversas mundi partes suos dirigebat discipulos, verbum Domini nostri Jesu Christi gentibus fiducialiter praedicare. Audiens itaque Aurelianum imperatorem post discessum [c 1Kb] Severi impii persecutoris crudelissimam denuo resuscitasse persecutionem, et quod malo pejor princeps principi successisset in [Col. 0187C] regno, et Galliarum provincias coram se suisque praesidibus, ac generaliter in cuncto populo sibi subdito promulgasse edictum et decrevisse ut diversis omnes omnino punirentur suppliciis Christiani, beatus Polycarpus sanctos Dei sacerdotes, id est, [d 1Kb] Andochium et [e 1Kb] Benignum presbyteros, et Thyrsum diaconum, illuc praedicationis causa destinavit, viros scilicet virtutibus praestantissimos, in Dei amore diffusos, ad certaminis agonem festinos, pro Christi nomine itinerum labores assumere omnino devotos, pericula maris sustinere non tardos, peregrinationes ambienter expetere hilares ac parentes pro religione Christi gratanter relinquere, poenarum supplicia vel beatae mortis passionem desiderare potius quam timere.

[Col. 0187D] 4. Qui viri tres obedientes sanctis monitis, naviculam ascendentes, sanctis sanctus valedicens Polycarpus, ita tradidit in mandatis: Ite, viri fortes, in fortitudine Christi fortiter dimicantes, per sanctam [Col. 0188A] Christi confessionem plures commilitones acquirite, cum quibus de victoria triumphantes, nomen et dignitatis gloriam possitis adipisci sempiternam. Fructus laboris vestri multiplici opulentia cumulentur; justorum paradisi sedes per vos plurimum de sanctarum animarum acquisitione laetentur. His et aliis multis eos sanctus Polycarpus prosequebatur orationibus.

5. Illi vero, navigantes feliciter, gubernatione divina ad Massiliensium littora celerius pervenerunt: egressique ad terras, Dei angelo praecedente, prosperum iter agentes, [f 1Kb] Aeduam civitatem ingrediuntur: ibique Domini provisione, reperto Fausto, nobilissimae familiae viro, senatoria dignitate conspicuo, et praetorianis fascibus sublimato, gratissime ab eodem [Col. 0188B] hospitio sunt recepti. Quos cum comperisset esse praesbyteros, suppliciter postulavit ut amicos vel familiam suam per ablutionem baptimatis efficerent Christianos. Ille vero, propter eminentem persecutionem, Christum colebat occulte. Obtulit etiam et filium suum, [g 1Kb] Symphorianum adolescentem, sanctorum praedicationibus vel divina praedestinatione succiduis temporibus praeclarum martyrem futurum. Et sanctis tradens manibus, ut a sancto baptizaretur Benigno, et de sacro fontis lavacro a sancto susciperetur Andochio, attentius deprecatus est. Illi vero opus ad quod venerant alacres peragentes, et tanti viri obtemperantes precibus, per baptismi gratiam, voluntatis suae desideriis in omnibus satisfecerunt.

6. Post haec cum praefatus Faustus causam petitionis [Col. 0188C] per collationem sermonum sanctorum sacerdotum diligentius explorasset, sororem nepotesque ejus in memoriam divina pietas perduxit. Tunc ait eis: Est mihi soror germana, Leonilla nomine, illustris matrona, civis urbis Lingonicae; cui sunt nepotes ex filio tres gemini fratres uno partu simul editi, litteris liberalibus eruditi, paterna tamen traditione adhuc gentili errore viventes; quos mater desiderat ad Christi militiam sociare. Subvenite, sanctissimi sacerdotes, suis devotionibus, et nobilissimam nobilitate familiam, quam coepistis. His dictis, sancti viri, rem pro qua venerant attentius pertractantes, placuit utrisque consilium, ut sanctus Benignus ad territorium Lingonicum illustrandum, juxta Dei sententiam, properaret. Sancti vero Andochius et Thyrsus, [Col. 0188D] Augustodunensem villam plurimum in divinis praedicationibus augmentantes, non post multum spatium temporis sub Aureliano principe felici sunt coronati martyrio. Sanctum itaque Benignum praefatus [Col. 0189A] Faustus sorori suae pro munere divino, sicut erat, de praesenti transmisit. Illa eum scilicet veluti manna, quod de coelo descendit, cum omni veneratione suscepit.



CAPUT II. Tergemini, aviae monitu, et somniis ad fidem invitati.

7. In eadem igitur die memorati nepotes sui in agro cui Palmasius nomen est, ad simulacrum [a 1Kb] Deae Nemesis ritu solito profana sacrificia offerebant, et de superstitiosis libaminibus aviae suae residua reservaverant: quam invitantes ad convivium servata protulerunt. Illa vero, omnia projiciens canibus, respuit tanquam stercus. Tunc accedens ad eos eminus cum sancto Benigno talia coepit verba producere: Charissimi nepotes, cognoscite Dominum nostrum Jesum [Col. 0189B] Christum verum Deum esse, cui angeli et omnis creatura justam exhibent servitutem, qui mundum omnem constituit, omnemque rerum materiam libratam verbi subita dispositione composuit; coeli altitudinem eadem visione extendit; terrarum spatia multiplicia late latius dilatavit; immensum abyssi pelagus congregari et littoribus coarctari momentanea sententia ordinavit: pinxit coelum stellis, et duo luminaria praecipua constituens, quae omnia succidua vicissitudine quae fecerat exornarent, ac vestita lumine cuncta detegerent, omnino decrevit; mare omne in piscium habitatione ad praeambulandum concessit; diversis arboribus et graminibus tellurem omnem vestivit; omnia quae mundi quaeque animantia crescentia, vel viventia sunt, eadem constitutione [Col. 0189C] creavit. Postremo hominem ad imaginem et similitudinem suam formavit, quem ad hoc sapientiae et intelligentiae singulari dono locupletavit, ut tantam mundanae magnitudinis fabricam, vel omnia quae patravit diligentius requirat, ut discernat bonum a malo ne per ignorantiae desidiam postponat auctorem, sed ut simulacris hominum manu factis ex diversis metallis, sensu carentibus, et omni vitali spiramine desolatis, ad humanam deceptionem diabolica adinventione figuratis, non solum culturam venerationis iis exhibere non debeat, verum etiam ut immunda in omni abusione despiciendo diffugiat. Ipsius enim perversa adinventio in hoc mundo idola figuravit, qui Adam primum hominem in paradiso constitutum, per praevaricationem decepit. Derelinquite [Col. 0189D] ergo, dulcissimi nepotes, omnia idola daemonibus consecrata, et creatorem omnium rerum Dominum nostrum Jesum Christum sine ulla ambiguitate confitemini. Hunc [b 1Kb] virum sanctum Benignum, quem stantem coram vobis cernitis, de longinqua regione ad vos pietate divina credite fuisse transmissum. Attendite igitur ad verba oris ejus: Dei enim sunt praecepta, quae de ore ejus procedunt, discite ab eodem doctrinam plus omni munere copiosam et vestrae salvationi super omnia opportunam.

8. Dum haec saluberrima alloquia sancta Leonilla [Col. 0190A] cum sancto Benigno suis nepotibus praedicaret, et in cordibus eorum jam inspirata gratia divinitus convalesceret, miro pariter astiterunt stupore defixi, et se invicem intuentes, considerantesque omnia quae eis dicta fuerant, et conversi ad aviam suam unanime dixerunt una voce: Quare tantam et tam praecipuam rem, tam diu tectam silentio tenuisti? cur nobis veritatis viam et lumen praeclarum tantis temporibus occultasti? Quibus illa blando sermone respondens, elevans oculos et manus ad coelos expandens, Deo gratias agens, infit: Filius meus, pater vester in tanta cordis perseveravit duritia, ut in tartarea sede demersus, delictorum obumbratus caligine, desolatus omni sapientia et intellectu, caecatus perversitatis consilio, Christum Dominum nec [Col. 0190B] credidit nec unquam voluit confiteri. Quid ei prodesse poterat sermo divinus, cujus interiora cordis incredulitatis malitia ad integrum possidebat, et lumen verum circumseptus idolorum caligine videre non poterat? Ipse fecit mihi hactenus taciturnitatis silentium custodire, dum timui ne sua inimica suasione vos faceret a recto tramite perpetualiter deviare. Voluntate enim Dei eo deficiente omnia impedimenta sublata sunt. Ecce nunc tempus acceptabile. Aperite ergo oculos cordis et corporis, coelum potius intuentes, idolorum inimicam saluti vestrae culturam, Domini Christi repleti gratia, ab animis vestris radicitus exstirpate, ut possitis ad aeterna gaudia pervenire.

9. Dum haec et alia plura beata Leonilla cum [Col. 0190C] sancto Benigno nepotibus suis narrasset, ut credulitatis indicia divina pietas in eisdem patefaceret, visiones quas nocte praeterita viderant in memoriam revocaverunt. Primus Speusippus dixit: Videbam me in visione noctis praeteritae, in sinu aviae meae, quae mamillam suam plenam lacte labiis meis infundens, dicebat: Speusippe, bibe lac, quoniam in agone et certamine cum veneris, quanto plus biberis, tanto fortius et velocius vinces. Et haec cum dixisset Speusippus, Eleusippus ait: Credite et me hujuscemodi vidisse visionem: vidi in coelo super sedem magnam sedentem, quasi ex electro et gemmis, majestatis potentia radiantem, cujus splendor immensus meum obumbrabit aspectum, et ob stuporem nimium pavor cordis mei terruit intellectum. [Col. 0190D] Tunc is vultu sereno me vocans ad se, dixit: Noli timere, coronam victoriae promereberis. Tertio loco Meleusippus visionem suam exposuit: Vidi et ego nescio quem regem magnum satis, singularia sceptra tenentem. Hic nos tres pariter ad suam militiam provocabat, praeclaris balteis accingebat, magno nos pretio a captivitatis vinculo redimebat, perpetuae libertatis nostrae praemia aureis litteris scribebat, donis non indeficientibus simul remunerabat. Super his ad me hortandum addidit, dicens: Meleusippe, vos tres fratres in meo palatio collocare decrevi, [Col. 0191A] et aeternis praemiis pariter coronare. Avia vestra cunctis diebus ac noctibus pro vestra salute supplices preces effundit ut recto tramite gradientes, liberati de tenebrosa caligine, verum lumen contemplari possitis, et de condemnatione mortis ad vitam veniatis perpetuam. Haec et alia plurima adhortationum verba mihi rex, quem dixi, narravit in visu. O quam admirandas, quam concordantes et unius rei indicia designantes, vel in perpetua memoria retinendas, in noctis tenebris adhuc positi, illuminati jam praedestinatione ex gratia Spiritus sancti, tres fratres gemini meruerunt videre visiones! His tribus pueris, obtentu aviae, antea est Trinitas revelata per gratiam, antequam plenam Christi perciperent disciplinam. Viderunt illuminatis ex parte [Col. 0191B] oculis prius Dominum Deum, quam per oris confessionem plenius cognoscerent Salvatorem.



CAPUT III. Eversis idolis, fidem publice professi.

10. Perpensantes denique infra sancti Gemini de concordationibus visionum, praedicationibus sancti Benigni ac beatae Leonillae orationibus incessanter instructi, cogitabant attentius quid agere procurarent; desiderantes etiam ut detersa caligine purum claritatis lumen in visu lucis visibiliter contemplarentur, et Deum vivum et verum sine ulla ambiguitate cognoscerent. Tunc dixerunt ad aviam suam: Indica nobis quid faciamus; ut praedicatio vestra, omnibus erroribus effugatis, nostram possit proficere ad [Col. 0191C] salutem. His dictis beata Leonilla exsultans de sancta confessione nepotum suorum, et Deo gratias agens, dixit ad eos una cum sancto Benigno: Custodite ergo omnia praecepta divina, et Regem regum Christum Deum esse sine dubio credite, separati a nefandis idolis, vosmetipsos Creatori vestro Deo offerte. Docuit autem eos sanctus Benignus omnem sanctam doctrinam, et perfectos in fide Christi confessionem credulitatis veram et manifestam, per infusionem sancti Spiritus, ut cognovit eosdem ad integrum recepisse, baptismatis ipsius pariter gratia consecravit. Deinde sanctus Benignus [a 1Kb] Divionem petiit castrum, ubi plures laboris sui fructus congregans, non post multum tempus pro multis meritis condignam martyrii coronam promeruit.

[Col. 0191D] 11. Sancti vero gemini fratres, confirmati in omni credulitate Christi, servis suis praeceperunt ut simulacrum Nemesis confringerent, et duodecim templa, quae in domo eorum erant constituta, funditus everterent; ipsas etiam idolorum statuas simul in confractionem redactas, protinus dissiparent: feceruntque servi omnia quae fuerant a dominis imperata.

12. Interea fama citata percurrens cunctos terminos civitatis Lingonicae peragravit, nuntians tres geminos fratres nepotes beatae Leonillae, illustribus ortos natalibus, ad Christi cultum devotionis studio [Col. 0192A] manifestissime declinasse, et Jesu Christi omnipotentis fiducia, Deorum simulacra pro nihilo ducentes et in omni abusione despicientes, a fundamentis cum ipsis idolis everti jussisse. Crescit rumor immensus in populo, excitantur in iracundiam primates, judices et sacerdotes idolorum, et nimio furore succensi ad Dei pueros undique conveniunt; congregatique in unum dixerunt primates ad eos: Quae vos tam repentina invasit temeritas? Quis vos persuasit culturam deorum nostrorum relinquere, quam nostri vestrique veteres ab antiquis temporibus coluisse noscuntur, decreta principum convellentes? Christum, quem pro Deo adoratis, Judaei ipsum in mortis condemnatione cruci affixerunt. Tum sancti repleti Spiritu sancto dixerunt ad eos: O dementes [Col. 0192B] in profunda demersi caligine, perpetuis tenebris obumbrati, et nimia gravati mole peccatorum poenarum indeficientium morte perpetua condemnati, antiqui hostis errore decepti, quid nos saxa et caetera metalla, in hominum effigies ab hominibus figurata, adorare compellitis, quae nullum vitae spiraculum habere videntur? quae nihil sunt, nihil sentiunt, pro nihilo ab stultis omnino coluntur. Deus verus et vivus Pater et Filius et Spiritus sanctus, unus in trinitate Deitatis et trinus in majestatis unitate credendus. Dominus noster Jesus Christus ipse est Deus de Deo, Lumen de lumine, Splendor a splendore procedens, qui semper est semperque fuit, et semper ipse sine fine manebit. Ipse fecit omnia quae hoc in mundo sunt.

[Col. 0192C] 13. Tunc permoti sunt primates populi et judices et sacerdotes, qui ad spectaculum venerant, in nimia iracundia contra sanctos Dei famulos. Exsurgens autem Quadratus iracundia repletus Speusippum et Eleusippum pugno percussit in facie quia ipsi duo tantumlocuti fuerant. Condolens Meleusippus exclamavit, dicens: Cur me de isto percussionis dono cum fratribus meis non fecisti participem? In illis ostendisti optabile principium passionis, me autem quasi pro tuis incredulis actibus honorans a sancto consortio sequestrasti. Unanimes in Christi confessione sumus, aequaliter per vestram perfidiam de Christi remuneratione congratulamur. Quadratus dixit: Hodie vos pro contemptu deorum nostrorum diversis cruciatibus puniri disponimus. Eleusippus [Col. 0192D] dixit: Quantum nobis majora tormenta parabitis, tanto amplius nos de Dei gratia confortatis. Palmatius dixit: Nisi linguas eorum radicitus amputemus, non cessabunt loqui injuriam nostram, vel deorum nostrorum. Speusippus dixit: Si linguas nostras crudelitas vestra carnales absciderit, in interioribus nostris magnalia Dei narrabimus et de sancta credulitate Christi nunquam nos malitia vestra separabit. Iterum Palmatius et Hermogenes aiunt: Infelices unanimiter ad mortis vestrae interitum festinatis. Speusippus dixit: Mori enim pro Christi nomine gloriosum est; inde ad vitam celerius perveniemus [Col. 0193A] aeternam, ubi nulla tristitia est, sed gaudia quae nullo tempore finiuntur.



CAPUT IV. Varie cruciati coronantur.

14. Videntesque eos Palmatius et Quadratus et Hermogenes in Christi confessione constanter perdurare, cogitabant attentius quid agerent, vel quibus gravissimis poenis affligerentur, quo genere mortis, propter [a 1Kb] meritum eorum qui advenerant crudelissimo damnarentur. Dum haec diligentius pertractarent, beatam Leonillam seorsum ad se accersiri praecipiunt, si forsitan ejus blanditiis, et suasionibus parentalibus revocare eos potuisset ad culturam deorum, ut Christi majestatis Deitatem per omnia denegarent. Cumque beata Leonilla ad eosdem pervenisset, [Col. 0193B] dixerunt ei judices: Perge ad nepotes tuos, et si eos salvare desideras, et a poenarum suppliciis, vel mortis liberare interitu, suade eis ut templa restituant quae destruxerunt; deos autem nostros adorantes, consuetudinaria offerant sacrificia. Haec et alia plura dicentes, dixit ad eos beata Leonilla: Ibo et suadebo eis omnia quae saluti eorum congruunt.

15. Veniens denique beata Leonilla ad nepotes suos, cum cognovisset eos in sancta perseverare confessione, multa exstitit exsultatione gavisa, praebens omnibus dulcia oscula, lacrymans prae gaudio, et multas Deo omnipotenti preces effundens, et gratias agens Christo, dixit nepotibus suis: Nullus de genere vestro nobilior, nullus ditior, nullus gratior, quam vos, in Christo invenitur. Omnem progeniem vestram [Col. 0193C] praeclara confessione Christi perpetualiter illustrastis. In tenera aetate positi cunctos seniores originis vestrae sapientia praecessistis. Thesaurum immensum plus omni pretio copiosum per Christi militiam acquisistis. Estote ergo in sancta Christi religione viriliter perseverantes. Nulla vos frangat adversitas, nullae minae, nulla tormentorum supplicia vestros terreant animos fortiter in fide Christi armatos. Regna hujus mundi, quae videntur, et cum vita temporaliter finiuntur, nihil sunt: regnum enim Dei invisibile et sempiternum concupiscere perpetua est, atque perfecta et super omnia opportuna sapientiae plenitudo. Per hos temporales labores et subito transitorias poenas ad aeterna gaudia pervenietis. Videns itaque eos plenos gratiae Christi in sua [Col. 0193D] stabilitate manere et promissam fidem fortiter servare, Deo commendans cum integra devotione nepotes, discessit ab eis.

16. Interrogati autem a judicibus si vellent consentire eis et deorum simulacra publica voce confiteri; ergo cum illi pertinaci sententia in Christi amore persisterent, et nullatenus voluissent assensum praebere petentibus, ligatis sursum manibus, pedibus vero deorsum, in arbore una suspensi sunt: tanta vero tormentorum adinventione extensi, ut pene putarentur ab ipsa membrorum compage separari. [Col. 0194A] Confortati tamen a Christo, ut virtutis tolerantia divinitus interius ministrata, in confessione et credulitate Christi viriliter permanebant: et in ipsis tormentis suspensus cum fratribus Meleusippus judicibus insultabat, dicens: Dominus noster Salvator Jesus Christus clavis affixus, in Trinitate colendus, pro nostra redemptione sancto pependit in ligno, unde crucis signaculum adipisci promeruimus. Nos quoque tres sui famuli in uno hoc pendentes stipite pro ejus nomine efficiamur gloriosi martyres. O beatum fructum ipsius arboris, quae tres portavit martyres, trinitatis nomine consecratos!

17. Videntesque eos judices confortari, non contristari in suppliciis, dixerunt ad eos: Non in ista arbore sicut vos velle dicitis, moriemini, sed igne [Col. 0194B] ultore peribitis. Meleusippus iterum respondens, ait ad eos: Major nobis erit beatitudinis augmentatio, si per ignem probati transierimus ad Deum, et de tenebris per hunc ignem perpetuam veniamus ad lucem. Tum denique judices, propter metum qui aderant populorum, ligna et reliqua quae solent focis incrementa praebere expediunt, et ignis copiosus accenditur. Ligatis manibus et pedibus, sancti Gemini in ignem praecipitantur. Adfuit Christus Salvator in medio, et disruptis vinculis sancti martyres gloriabantur in igne, et nullum de eis contingebat incendium. O beatus ignis qui tantum [b 1Kb] originale purgavit peccatum et nullum in sanctorum membris diminutionis incendio intulit detrimentum! Adjuvit potius ignis sanctos, per quem nocere voluit et non [Col. 0194C] potuit inimicus. Ignis ab incredulis acrius incendebatur, ut sanctorum corpora sine mora comburerentur: sed conversa misericordia divina in melius, inde sanctis lumen inexstinguibile praeparavit. Flammae ardentes altius elevatae sunt; sed Christi opificio famulantes sanctorum praecipuam gloriam ostendebant, quae damnose a persecutoribus praeparatae fuerant ad ruinam. Ignis ad sanctorum membra consumenda vires proprias habere non potuit, quoniam Dei potentia vaporem caloris pro suis sanctis pietatis studio temperavit.

18. Viderunt impii et iniqui persecutores inter immensas flammas exsultare sanctos Geminos et perseverare illaesos, quos putaverunt tanto incendio subito videre consumptos. Ambulandi sanctis in igne est a Christo permissa licentia, ut major accresceret [Col. 0194D] incredulis mysteria divina videntibus de confusione tristitia. Defecerunt itaque ligna et omnia ignium incrementa. Sancti vero Gemini, deficientibus flammis, in medio stantes, persecutorum malitias irridebant, dicentes: Data est nobis si volumus, de praesenti ad Christum migrandi potestas; et si adhuc [c 1Kb] de ideramus, vestrae dementiae viventes in hoc saeculo insultare concessum est. Nam nobis melius est ad ejus epulas festinare ubi feneratio non deficit largitoris. Post sopitum ignem cum increduli ad sanctos Dei Geminos eminus appropinquassent, nullas solliciti [Col. 0195A] potuerunt videre in membris sanctorum de incendio cicatrices. Sed ut major non fieret desiderantibus mora martyrii, et ut praeparatas dudum immarcescibiles jam acciperent a Christo remunerante coronas, videntes choros [a 1Kb] angelorum ad se excipiendos et ante oculos eorum astare paratos; tunc continuo flectentes genua in terra, in oratione prostrati, felici Christi evocatione invitati, sanctum simul efflantes Spiritum, pariter migrasse noscuntur ad coelos.

19. Delata sunt autem corpora eorum ac sepulta a devotis in [b 1Kb] secundo milliario ab urbe Lingonica, in vico qui vocatur Urbatus, ubi se duae viae maximae sociant et aliae ante has a diversa parte se subjungunt: ut ibi et expedita voluntatis devotio, et viantium [Col. 0195B] opportuna satis subjuncta collatio semper frequens adsit populorum, et ad eorum undique limina ad orationem concursio. Ibique etiam quidquid devote precantur, obtentu sanctorum germanorum quotidie Deo largiente, praestatur: sanitatum ibidem suffragia per eosdem sedule infirmantibus ministrantur: moerentibus confortationis consolatio sine mora conceditur, et praecipuus circa basilicam eorum semper additur cultus et opum largitas in melius a devotis quotidie ampliatur.



CAPUT V. Avia aliique comites martyrii.

20. Illud etiam rationaliter congruit adnectendum, quod ad laudem sanctorum Geminorum augendam, vel cultum religionis dignoscitur pertinere, nam per [Col. 0195C] eorum sanctam acquisitionem numerus est martyrum, inspirante Deo, ampliatus. Videns denique Jonilla quaedam mulier tam pretiosam sanctorum [Col. 0196A] Geminorum martyrii consummationem, spreto maritali consortio, parvuli et unici filii dulcem relinquens amplexum, inter incredulas turbas adhuc in persecutionis ardore commotas, veloci cursu properans, exclamavit dicens: Et ego Christi ancilla sum, Christum Deum vivum et verum sine ulla ambiguitate pronuntio: idola vestra ignominiosa et vana omnino adorare despicio. His dictis, continuo comprehensa est, et propter metum circumstantium populorum a capillis suspensa est multisque afflicta suppliciis, cum Christum negare coacta nullatenus voluisset, una cum Beata Leonilla avia sanctorum ad locum deducta martyrii, ad memoratum vicum Urbatum a persecutoribus pariter gladio sunt peremptae [c 1Kb] .

21. Neon quoque exceptor gestae hujus rei atque [Col. 0196B] scriptor, tradens turboni codicem, inter medias turbas persecutorum ingressus, cupiens sanctorum Geminorum militiae beatissimae sociari, Christi nomen confessus est. Qui illico a persecutoribus diversis suppliciis afflictus, et vita temporali exspoliatus, martyrio continuo meruit honorari. Turbon quoque non post multum temporis, doctrina beatissimorum Geminorum perfecte instructus, a persecutoribus captus, et ipse martyrii est remuneratione locupletatus.

22. Acta sunt haec sub Aureliano principe, Palmatio, Quadrato et Hermogene praesidibus, sub die sexta decima Kalendarum Februariarum. Adinventio sanctorum corporum Geminorum, vel dedicatio basilicae sanctorum Geminorum excolenda est [d 1Kb] XIV Kal. [Col. 0196C] Octobr., regnante Christo Deo nostro in saecula saeculorum. Amen.




[Col. 0195]
SANCTI WARNAHARII LINGONENSIS EPISCOPI VITA SANCTI DESIDERII.
(Bolland. Acta SS., Maii t. V.)
(C)



PROLOGUS.
[Col. 0195D]

1. Quantae [a 1Kb] sint in electis ac praedestinatis Dei omnipotentis sacerdotibus virtutes, beatissimi Desiderii martyris, et pontificis Lingonicae urbis, cujus redivivo anni circulo festa de more solemnia celebramus, praeconia manifestant: cujus etsi gesta [Col. 0196D] imperita loci rusticitas per ordinem publicare non valet; ipse tamen suis claris virtutibus Deo opitulante sese manifestare non cessat. [b 1Kb] Innumera enim sunt bonitatis ejus virtutum insignia, pauca tamen potest [c 1Kb] dicendo nostrae tenuitas facundiae ut condecet deflorare. [d 1Kb] Quanto namque praedictus martyr divino [Col. 0197A] praefertur munere gloriosus, tanto magis dictator apparet ad narrandas ejus virtutes per ignorantiam fastidiosus [a 1Kb] .



CAPUT PRIMUM. Irruptio Wandalorum. Martyrium sancti Desiderii et sociorum.

2. Tempore illo cum Wandalorum barbara et gentilis ferocitas ad Galliarum venisset debellandas provincias, et, devictis ac superatis Gallis, Galliarum etiam urbes infestatione bellica plurimum devastaret, et in rapina praedae crudelissime cuncta depopularetur cupiditatis instinctu; nutus Dei, eventus etiam rei atque itineris, gentem ipsam nefandam cum rege eorum [b 1Kb] Crosco ad civitatem Lingonas usque perduxit. Tunc vero beatissimus Desiderius in eadem [Col. 0197B] urbe pontificali officio fungebatur, sacerdos virtutibus praestantissimus. Et licet [c 1Kb] opposito monte in sublime firma sit ex parte maxima naturalis expositionis munitio, et quadrarum lapidum studiose subjuncta compago muros ipsius civitatis efficiat tutiores, ad probandam tamen fidem praefati antistitis, et eorum qui gloriosum martyrium in sancta Christi confessione manentes, cum eodem adepti fuisse dignoscuntur; circumfusa Wandalorum multitudo urbem undique circumvallat et in obsidione perditionis a cunctis partibus civitas circumdatur. Nec mora missilibus, fundis, sagittis diversisque telis evertere moenia, acrius impugnantes Wandali, crudelitatis instantia perurgebant. E contra beatissimus pontifex Desiderius, cum suis sacerdotibus, vel caeteris civibus, de muro clamabat dicens: Christi [Col. 0197C] servi sumus, Christum Dominum nostrum Deum vivum et verum colimus, qui universum mundum constituit. Nolite in nobis crudele scelus admittere, per quod Dei potentiam contra vos in iracundiam provocetis.

3. Sed quoniam Dei praedestinatione, martyrii praefinita dies advenerat; terror et metus inde simul cives omnes unus invaserat, nec se ultra ulla virtutis audacia defendere conabantur, sed retro redacti infra moenia fugientes, quo quisque pergeret ignorabat. Wandali vero praecipiti cursu irrumpentes, ruptis portis ingrediebantur moenia. Ast alii scalis appositis in muros diversa de parte ruentes ignes in [d 1Kb] Pergama submittebant; gladiis diversisque jaculis cives omnes impia caede prosternebant: nulli sua [Col. 0197D] profuit aetas, nulli sexui vel aevo pepercit impietas: natos pendentes ad ubera cum matribus impia jugulabat crudelitas: unus gemitus et planetus morientium in totis moenibus personabat.

4. Denique beatissimus Desiderius antistes, in oratione positus invenitur, regisque cum caeteris Christicolis obtutibus praesentatur. Ille autem de [Col. 0198A] perditione civium pastorali solitudine dolore repletus, pro se principem rogare noluit, sed ut pereuntibus civibus subveniret attentius exoravit dicens: Si pius es, jam parce, rector optime, precor, miseris civibus et a tanta crudelitatis caede hostiles manus tuorum ut compescas humiliter omnino deposco. Ad haec princeps barbarus immitis, naturali crudelitatis asperitate durus, eventu victoriae tumefactus, barbara locutione hoc sancto Desiderio despecta responsione narravit, quod beatus antistes nulla potuit intelligentiae capacitate cognoscere. Ideoque et quod prius sacerdos Dei precatus fuerat rex crudelissimus ignorabat. Obtulit se etiam pro suis civibus, cervice parata pius pastor ad victimam, ut cessaret de pereuntibus civibus vel aliquantulum [Col. 0198B] jam ruina. Nulla rector impius permotus est pietate: sed crudelitatis perseverantia inflammatus, caput amputari praecepit sacerdotis: plures etiam Christianos [e 1Kb] eadem simul hora et eadem sententia interire praecepit. In totis namque Pergamis in Christi confessione perseverantes, eadem die diversa sunt passim caede prostrati. De cultu religionis interrogati, quicunque Christum confessus se dixit credere, nunquam in tota urbe potuit evadere. O urbs Lingona, quod tunc subito remansa desolata, de tuis civibus ingemiscis? habes inde magis quo exsultes, dum tantos eodem tempore pro tuo munimine conquisisti martyres. Pro nihilo temporale damnum tua reputes in censura [f 1Kb] quod lugeas; dum absque taxatione pretii, inde nunc habes et habitura es lucra sine fine mansura quo gaudeas [g 1Kb] Contristata [Col. 0198C] es tunc incendiis, gladiis, rapinis, cum omni humilitatis exemplo in favillam redacta, unde nunc es exornata, illustrataque fortitudine et tutaminis suffragio praemunita, inde es et permanes in perpetuum prae caeteris urbibus gloriosa.



CAPUT II. Percussor et rex punitis Sancti Desiderii miracula et memoria.

5. Tam praeclari Desiderii martyris beatitudinis initium et praecipuam perfectae dilectionis gratiam in effusione sanguinis sui, repentinis indiciis in persecutoribus ejus divina pietas patefecit. Percussor illico suus, amentiae sensu damnatus, impatientiae farore correptus, per moenia horribilibus vocibus clamans, cursu consito caput in portam civitatis impulit; et [Col. 0198D] crebra percussione evacuatus cerebro, exanimis ibidem a paventibus sociis contemplatur. Auditis his timor et tremor hostium cunctorum animos stupentium penetravit, et [h 1Kb] paulisper ab effundendo sanguine cessarunt. Denique non post multum temporis Deus judex justus sancti sui Desiderii martyris vel caeterorum martyrum urbis istius ultione convictus [Col. 0199A] in [a 1Kb] Arelatensis urbe Croscum principem suis tradidit inimicis. Qui captus et catenatus, tam diu diversis tormentis est diuturno tempore afflictus, quousque per crudelissimam assiduamque caedem ad mortis interitum perveniret juxta suum meritum.

6. Beatissimus autem Desiderius pontifex, ob praecedentem conversationem et boni operis studium martyrii condignam coronam promeruit, pro eo quod prius justus inventus est et probatus. Cujus vitae initium castitas, sobrietas eleemosynarum largitio, misericordia in pauperibus, pietas, morum probitas, patientiae aequanimitas, ac Deo ita acceptabilis in omnibus est repertus, ut ad coelorum regna, consociata militia multorum martyrum, acquisitione sua cum maxima beatitudine perveniret. In urbe sua [Col. 0199B] sanctus pontifex dono martyrii praecipue locupletatus est, in eadem etiam urbe pro salvationum beneficiis cum caeteris martyribus veneratione est debita tumulatus. Praeterito tempore, quantum fuit a suis civibus honoratus atque dilectus, sepulturae suae locus manifestis declarare videtur indiciis, in tantum ut infra muros amor populi diffusus corpus ad tumulandum reciperet sacerdotis, quem eum pro bonitatis mansuetudine et sanctitatis constantia satis diligebat superstitem. Nam si quis ad ejus limina aegrotus advenerit, inde Deo opitulante revertitur confortatus; si moerore perterritus, sancti martyris obtentu inde confestim redit exhilaratus; si caecus, claudus, surdus, mutus, ab adversa parte vexatus advenerit, suam quisque ibi medicinam et remedia pristina sine [Col. 0199C] mora percipit opportuna.

7. Inter caetera virtutum suarum insignia multiplicia, martyr in suo nomine non patitur impunitam ferre perfidiam. Nam si quis intra septa ecclesiae ipsius, invocato nomine Christi super ejus sanctum altare, sub falsitatis ingenio mendax perpetrare tentaverit sacramentum, [b 1Kb] ultione divina perditionis illico sententia condemnatur; fides per fidelem martyrem conservatur. Nullus ibidem, divina obtemperante gratia, in fallacibus juramentis nomen ipsius martyris invocare, aut memorare praesumit. O praeferendum beatitudine martyrem, qui tantum obtinuit apud Deum, ut ostendere possit post obitum, quod [Col. 0200A] odit iniquitatem, et diligit veritatem, detestatur perjurium, condemnat mendacium. Hortatur pius pastor curam habens defunctus de ovibus, cives bonos, ut fidei integritatem pro aminarum suarum salvatione sine macula omnino custodiant. Detestatur malignos, perfidiam aemulatur, dat perditionis exemplum specialibus ut emendent.

8. Habetis denique sacerdotes illustres, primates, et omnis plebs Lingonici populi, praeclari martyris, caeterorum cui subjuncta est caterva martyrum, intrinsecus tutamen urbis egregium et praecipuam de eo custodiam civitatis, extrinsecus autem de [c 1Kb] tribus geminis fratribus martyribus singulare urbis praesidium ante positum, et civitatis maximum divinae remunerationis ornatum. Nimirum satis super est in [Col. 0200B] laude hujus sancti Desiderii martyris de virtutibus amplius quod dicatur, sed fastidium generat auditori major si fuerit prolixitas dictionis. Nam ad confirmandam praeclari martyris testimonii veritatem, porta, ubi percussor pro admisso scelere reus impulsione capitis semetipsum peremit, nullum ab eodem tempore ingressionis viantibus officium praebuit, nec egrediendi ab urbe consuetudinarium aditum populis ulterius patefecit: sed saxis clausa, pro offensionis indiciis, damnata potius perseverat. Denique cum ipsius gladiator sacerdotis sacrum corpus truncavit [d 1Kb] in librum divinum ferventis ictus peraccessit apertum. Ubi multa quidem folia perforavit, divina tamen [e 1Kb] salvatione litterarum tramitem non contigit effusio sanguinis. Livor in libro certum beati martyris [Col. 0200C] passionis indicium manifestat, et in nullo scripturae seriem legentibus perturbat. In utroque vivens testimonii veritas, et praesenti populo demonstratur, et venturo semper ad cernendum Dei ordinatione servatur dum ferro, aciem acuminis proprii, ad beatitudinem hujus martyris ampliandum, vel libri folia perforanda, habere concessum est, at divina verba, ibidem in litterarum monumentis inserta, violare propter martyris sui gloriam Domini omnipotentia non permisit; regnante Domino nostro Jesu Christo, cui est honor et gloria, virtus et potestas in saecula saeculorum. Amen.




ANNO DOMINI DCXV.
SANCTUS COLUMBANUS, ABBAS ET CONFESSOR.




[Col. 0201]
NOTITIA HISTORICA IN S. COLUMBANUM.
(Fabric. Biblioth. med. et inf. aetatis.)

[Col. 0201A] Columba, sive Columbanus Hibernus, multorum conditor monasteriorum, abbas in Gallia Luxoviensis, et denique in Italia Bobiensis, ordinis Benedictini, [a 1Kb] diem obiit anno 615, de quo praeter scriptorem Vitae, Jonam Scotum, apud Surium 21 Novembris et Vincentium Barralim parte II Chronologiae Lerinensis: Chronicon sancti Benigni Divionensis tom. I Spicilegii Dacheriani, pag. 377 seq. Bernardus in vita S. Malachiae, cap. 6, pag. 670, et e recentioribus praeter editores et Jacobum Waraeum pag. 18 de scriptoribus Hib. Jacobum Basnagium tomo I Canisii, pag. 772 seq. Mabillonium saec. II Benedictin., scriptoresque de sanctis Hiberniae Thomam Messinganum, Joannem Colganum, etc. Carolus Lecointe tomo II Annalium Francorum, pag. 98 seq. scripta Columbani junctim [Col. 0201B] edita Lovanii 1667 a Patricio Flemingo [b 1Kb] ordinis Minorum, atque inde recusa in Bibliotheca Patrum Lugdunensi t. XII, sub. init. distincte referre placet.

Regula monastica. Capita X [c 1Kb] et liber poenitentialis, de quotidianis poenitentiis monachorum, capita XV, pag. 3 et 6, et in Lucae Holstenii Codice regularum, parte II, pag. 88, 98. Memoria fefellit clarissimum Caveum, cum regulam Columbani scripsit editam fuisse a Canisio. Sed a Carolo Stengelio edita est, praefatione Columbani auctior, in Corona lucida ordinis Benedictini, Aug. Vindel., 1622, 8o et pag. 128. Apud Goldastum quoque et Messinghamum liber poenitentialis desideratur. Regulam Columbani ab Agrestini calumniis defensitavit Eustasius abbas in [Col. 0201C] synodo Matisconensi, ut narrat Jonas Scotus in Vita Eustasii apud Surium et Henschenium 29 Mart. et Sirmondum tomo I Concil. Galliae, pag. 477. Synodum Martisconensem ad annum. 627 alii referunt, Mabillonius saec. II Benedictin. pag. 119 ad annum 624. Cointius tom. II Annal. pag. 730 seq. ad annum 623.

2. De fide et officiis Christiani hominis instructiones XVI pag. 9. In Ms. addita etiam decima septima, sed quae post libros duos de libero arbitrio sub Fausti Regiensis nomine legitur tom. XVIII bibliothecae [Col. 0202A] Patrum Lugdunens. pag. 545. Quinta est etiam apud Messinghamum pag. 407, et sub epistolae nomine vulgata ab Usserio in epistolis Hibernicis pag. 7; Dublin, 1632, 4o; Paris, 1665, 4o.

3. De poenitentiarum mensura taxanda, capita XLII, pag. 21.

4. De octo vitiis principalibus, pag. 23.

5. Epistolae quinque, pag. 24 I et IV, ad Bonifacium quartum papam, II ad patres synodi Gallicanae super quaestione de Pascha congregatae, III ad discipulos suos et monachos, et V ad Gregorium primum papam, itidem de Paschate. Merito hasce epistolas magni facit Mabillonius In Itinere Italico, pag. 216 seq.

6. [d 1Kb] Carmina. d. Acrostichum Columbanus Hunaldo, [Col. 0202B] pag. 33, incipit: Casibus innumeris decurrunt tempora vitae. Carmen ad Sethum, in quo detestatur avaritiam. Incipit: Suscipe, Sethe, libens. Apud Georgium Fabricium in Poetis Christianis, pag. 779; Canisium, tom. I, pag. 779; Messinghamum, pag. 411; Vinc. Barralim tomo II, pag. 113, et Usserium, pag. 11, legitur: Suscipe, Hunalde, libens. At apud Sirmondum ad calcem Eugenii Toletani, Paris., 1619, 8o, et tom. II Operum, pag. 908, Suscipe, quaeso, libens. V. Ad Fedolium, carmen Adonium, pag. 34. Incipit: Accipe, quaeso, nunc bipedali condita versu, ad cujus calcem annos 72 aetatis suae indicat: Nunc ad olympiadis ter senos venimus annos 8. Epigramma de muliere E. Monosticha, p. 35; incipit: Haec praecepta legat devote et impleat actu. Haec carmina junctim [Col. 0202C] edidit notisque illustravit Goldastus in paraeneticis veteribus, pag. 47 seq., Insulae 1604, 4o. Notis suis illustrata exhibet etiam vir doctus Christianus Daumius ad calcem Distichorum Catonis. Cygneae, 1672, 8o. Ediderat Usserius, etiam in epistolis Hibernicis, pag. 10 seq., sed exceptis monostichis et epigrammate. Monosticha exstant quoque apud Canisium tomo I editionis novae, pag. 175, et inde in Bibliothecis Patrum Coloniensi et Parisiensi, et apud Messinghamum, pag. 408, inque iis plura similia distichis [Col. 0203A] Catonis, quae Octaviano cuipiam Romano Goldastus tribuit. Monosticha autem eadem sub Alcuini nomine leguntur in ejus Operibus, pag. 1715, et sub Aldhelmi edita a Detrione, ut dixi supra.

7. Rhythmus de vanitate et miseria vitae mortalis, pag. 36 seq., incipit: Mundus iste transit et quotidie decrescit; editus primum ab Usserio in epistolis Hibernicis, pag. 9 seq.

Constantinum Cajetanum voluisse S. Columbani scripta notis et argumentis illustrata edere notavit Allatius in Apibus Urbanis, pag. 74.

Desiderantur Columbani liber Psalmorum sive hymnorum quem elimato sermone ab adolescente adhuc scriptum testatur Sigebertus Gemblacensis capite 60, unde Trithemius posset videri fecisse Commentariorum [Col. 0204A] librum in totum Psalterium, quem a Columbano eleganti stylo scriptum ait cap. 223. Sed expositionis Columbani super omnes psalmos meminit etiam apud Goldastum in Paraeneticis, pag. 72. Hartmotus, qui abbas S. Galli fuit circa annum 880, inter libros in bibliotheca sancti Galli suo tempore asservatos. Liber contra Arianos, de quo Jonas in vita cap. 29, et Columbanus ipse epistola 4. Confer Mabillonii Iter Italicum, pag. 216 seq. Adversus regem adulterum, quod memorat Baleus XIV, 12, ad Theodoricum regem Austrasiae respicit, quem ob consuetudinem cum Brunehilde a Columbano et coram et per litteras fortiter reprehensum refert Jonas in ejus Vita, capite 18.




[Col. 0203]
PROLEGOMENON DE S. COLUMBANO.
(Galland. Biblioth. Patr. t. XII.)

[Col. 0203B] I. Columbanus, plurimorum pater monachorum, in Lagenia, Hiberniae provincia, circa medium saeculi VI ortus traditur, ut ex ejus gestis a Jona monacho Bobiensi fere aequali erudimur [a 1Kb] . Post humaniorum litterarum studia, sacris Scripturis excolendis operam dedit [b 1Kb] . Mox ad Banchorense monasterium in Ultonia se conferens, monasticum institutum amplexus est. Exactis ibidem annis pluribus, ex Hibernia disgressus in Galliam perrexit, aetatis annum tunc agens tricesimum: atque in regno Burgundiae, ubi rerum potiebatur Guntchramnus, Luxoviense condidit insigne coenobium. De tempore quo Luxovium accessit haud plane constat. Cointius tamen [c 1Kb] ac post ipsum Mabillonius [d 1Kb] annum statuunt 590. Luxovio pulsus in Italiam se recepit, ac celebre Bobiense [Col. 0203C] monasterium erexit; in quo, postquam annum unum explevisset, diem clausit extremum XI Kal. Decembris, ut scribit Jonas [e 1Kb] : qui dies quoque notatur in Tabulis ecclesiasticis; Christi anno scilicet 615, ut post Cointium [f 1Kb] docet Mabillonius [g 1Kb] . Quo autem aetatis suae anno e vivis excesserit vir beatus, haud satis exploratum habemus. Id solum novimus, ipsum, dum carmen scriberet ad Fedolium, haec de se cecinisse [h 1Kb] :

Haec tibi dictaram morbis oppressus acerbis
Corpore quos fragili patior, tristique senecta.
Nam dum praecipiti labuntur tempora cursu,
Nunc ad Olympiadis ter senae venimus annos.
Ut proinde ita scripserit Columbanus, inquit Usserius [i 1Kb] , annum agens vel septuagesimum secundum, si quatuor, vel quadragesimum, si quinque annorum spatio (Latinorum quorumdam more) olympiadicam [Col. 0203D] periodum definiamus. Atque hanc posteriorem [Col. 0204B] supputationem sequi placuit Mabillonio. Sic enim ad eumdem locum ait [j 1Kb] ; Si olympias pro annis quinque sumitur, ut quidem sumi solet, annos nonaginta tunc attigerat Columbanus, cum praedictos versus scribebat. Quod equidem minus admiserim, prioremque supputationis rationem praetulerim cum vulgo eruditorum: atque ita censuerunt Historiae litterariae Gallicae auctores, qui propterea ex verbis allatis beatum virum annos septuaginta duo tunc egisse definiunt [k 1Kb] . Sacrum ejus corpus conditum est in monasterio Bobiensi. Mabillonius, qui Bobium petiit, haec litteris tradidit [l 1Kb] : In basilica monasterii nihil fere superest ex prima coenobii antiquitate, praeter cryptas subterraneas, ubi altaria quatuor, olim quinque. In praecipuo corpus sancti Columbani asservatur [Col. 0204C] intra lapideam arcam, quae anno 1480 rudi opere lacta est. Scilicet hoc superbum illud est mausoleum magni quondam abbatis Columbani; sed quibusvis loculis aureis praeferendum.

II. Quae superant sancti Columbani scripta, ea junctim edita Lovanii evulgavit anno 1667 Patricius Flemingus. Primum itaque omnium occurrit ejus Regula coenobialis; quam tamen, praeterita Flemingiana editione, desumpsimus ex optimo Codice Regularum Holsteniano: atque hoc praeclarum exemplar jure celebrant caeterisque pluris ducunt viri docti modo laudati [m 1Kb] . Complectitur ejusmodi Regula capita decem cum apud Thomam Messinghamum in Florilegio Hiberniae, tum apud Lucam Holstenium in Codice Regularum. Ubi observandum cum Cointio [n 1Kb] , caput 10, quod in Codicibus mss. et exemplari [Col. 0204D] sancti Galli desideratur, exstare in Codice Bobiensi, [Col. 0205A] et apud Messinghamum praeferre titulum de perfectione monachi: apud Holstenium vero subjici capiti 9, instar appendicis, et caput 10 inscribi de diversitate culparum, quod alii Poenitentiale sancti Columbani vocant, et ab ejusdem Regula distinguunt. Porro utrumque opusculum pluribus illustrat atque alicubi supplet idem Cointius [a 1Kb] . Neque illud praetereundum quod advertit Mabillonius [b 1Kb] , regulam Columbani, qualis typis vulgata est, integram non esse, si caput in Concordia Regularum cap. 74,  10, citatum ex Regula Columbani cap. 33 ad Columbani Regulam pertinet. Alii tamen observant [c 1Kb] , non Columbanum, sed antiquiorem auctorem agnoscere caput illud in Concordia laudatum. Nonnulla quoque de ipsius sancti Columbani Poenitentiali monet in Analectis [Col. 0205B] idem V. C. Locum adeat lector, si lubet [d 1Kb] . Regulam porro ac Poenitentiale de quibus hactenus sermo, excipit ejusdem sancti abbatis liber de Poenitentiarum mensura taxanda, quem primus ex vetusto ms. Codice in lucem extulit Flemingus: quo de opere nonnulla iidem qui supra viri clarissimi animadvertunt [e 1Kb] .

III. Sequuntur Sermones seu Instructiones XVI, quibus adjectus libellus De octo vitiis principalibus, ex laudato Codice Bobiensi per eumdem Flemingum descriptae. Lectu sunt sane dignissimae, ac miram ubique pietatem cum pari eloquio conjunctam spirant. De his vero accipienda videntur quae scribit Jonas in ejus Vita his verbis [f 1Kb] : Agebat venerandus vir, ut per quaecunque loca progrederetur, verbum evangelicum annuntiaret. Erat enim gratum hominibus, [Col. 0205C] ut quod facundiae cultus adornabat, elucubratae praedi cationis doctrina, simul et exempla virtutum confirma bant . . . . . . Tanta in beatum virum gratia redundabat, ut in quorumcunque domibus quantisper commoraretur, omnium animos ad religionis cultum defigeret. Operae porro pretium fuerit adnotare, Instructionem V, quae incipit: O tu vita quantos decepisti! sub titulo Epistolae V legisse Mabillonium in ms. Codice S. Galli [g 1Kb] : atque sic item inscriptam ex eodem Codice jam diu vulgaverat Goldastus [h 1Kb] ; qui tamen agnovit in ea nullum apparere epistolici characteris vestigium, simulque professus est sibi haud discedendum duxisse a fide vetustissimi Codicis, in quo hujusmodi erat inscriptio: Incipit epistula sci Columbani abbatis. Id quoque observatum Usserio [i 1Kb] , qui sub Epistolae [Col. 0205D] nomine in sua Veterum epistolarum Hibernicarum sylloge eamdem Instructionem V recensuit.

IV. Pone praedictas instructiones exstant Epistolae V sancti Columbani, omnes fervido zelo praeditae atque libertate Christiana exaratae. Eas ex pervetusto, sed mendoso satis bibliothecae Bobiensis Codice descripsit Flemingus; in cujus tamen edito, [Col. 0206A] nulla temporis notatione servata, mixtim locantur. Hujusmodi confusionem perstrinxerunt viri eruditissimi subinde nobis laudati [j 1Kb] ; quorum propterea ductu easdem epistolas pro temporum ratione digessimus. Ordine itaque prima inscribitur Gregorio magno, inter cujus epistolas editionis novissimae fuit exinde relata [k 1Kb] . Sed nulla exstat inter Greogorianas ad Columbanum: licet perantiquus auctor libelli de vita sanctae Salabergae abbatissae Laudunensis testetur [l 1Kb] ad praefatum patrem (Columbanum) melliflua remisisse scripta eumdem sanctum pontificem. Porro praecipuum epistolae argumentum versatur circa celebrationem paschatis, quod sanctus abbas cum suis celebrandum ritu Britonum, hoc est, orientalium more, contendit. Ad annum saltem 599 referendam [Col. 0206B] censent hujusmodi epistolam doctissimi operum sancti Gregorii editores, quod ipsius meminerit in Epistola II ad Gallicanos episcopos in unum sui causa congregatos ad quaestionem de paschatis celebratione definiendam: cujus concilii nulla alia superest memoria. Anno duodecimo scripta fuit haec epistola, ex quo in Vogensibus silvis degebat Columbanus, hoc est anno Christi 602, inquit Mabillonius [m 1Kb] .

V. Interea Columbanus abbas Luxoviensis ad sedandam contentionem, contra se a Gallicanis episcopis de Paschae celebratione concitatam, Epistolam scripsit ordine tertiam, anno 606, ad Bonifacium III Gregorii successorem, suppliciter postulans ut sibi peregrinis laborantibus suae piae sententiae praestaret solatium, quo, si non contra fidem est, suorum traditionem [Col. 0206C] seniorum roboraret, ut ritum paschae, sicut acceperant, per pontificis judicium possent in sua peregrinatione observare. An responsum a pontifice obtinuerit Columbanus (verba sunt Mabillonii [n 1Kb] ) ignoramus: at eum retinuisse patrium suum ritum in Paschatis celebratione constat ex ejus Epistola IV ad suos Luxovienses Namnetis scripta, cum in procinctu esset ad trajiciendum in Hiberniam. Verum hanc traditionem deposuisse videtur saltem cum in Italiam accessit: idque suadet tum ejus Epistola V ad Bonifacium IV e Bobiensi monasterio scripta, tum synodus Matisconensis Gallicanorum antistitum, instinctu Agrestii monachi convocata adversus singulares quosdam ritus Luxoviensium monachorum in quibus nulla amplius de paschate fit mentio.

[Col. 0206D] VI. Dum Namnetis per triduum moraretur Columbanus [o 1Kb] , mox in Hiberniam perrecturus; ut paulo ante dictum, Epistola IV scripsit anno 610 ad suos Luxovienses, quos invitus deseruerat, pacem, salutem et sempiternam charitatem eis imprecatus. Quibus litteris acceptis, Attala Columbanum sequi maluit, quam Luxovii permanere, ipsius Columbani [Col. 0207A] postmodum in Bobien is monasterii regimine successor futurus. Epistolam V denique Columbanus abbas ex coenobio Bobiensi ad Bonifacium papam IV scripsit anno 613, studio impulsus Agilulli regis Longobardorum ac Theodelindae reginae, de tribus Capitulis. Qua in epistola vir sanctus pontifici maximo, omnium totius Europae ecclesiarum capiti et pastorum pastori salutem dicit. De ea plura Mabillonius tum in Annalibus Benedictinis [a 1Kb] , tum in Itinere Italico [b 1Kb] . His porro Epistolis quinque sextam subjecimus quam edidit Goldastus [c 1Kb] ex duobus exemplis bibliothecae monasterii S. Galli, quorum unum satis antiquum, sed ; alterum haud magis vetustatis expers, at eo praestabilius, quod suo indice auctorem ostendit editori. Verum haud perspexit Goldastus, [Col. 0207B] uti neque Historiae litterariae Gallicae auctores [d 1Kb] , quatemcunque hanc epistolam ipsissimum referre Carmen illud, quod aliis hujuscemodi additum exhibet bibliotheca Patrum Lugdunensis [e 1Kb] . Id quod postea nos ipsi deteximus: quapropter ab eo Carmine excudendo abstinuimus.

VII. Syllogen operum sancti Columbani abbatis quatuor ejus Carmina claudunt. I. Inscribitur Epistola ad Hunaldum. Eam primus evulgavit Goldastus [f 1Kb] ; quam tamen perperam in duas dissecuit, alteram scilicet ad Hunaldum, alteram vero ad Sethum missam existimans. Una enim re vera est, ut viris eruditis observatum [g 1Kb] , eademque uni Hunaldo inscripta: cujus prior pars acrostichide circumscribitur, utriusque [Col. 0208A] nomen sic referente, COLUMBANUS HUNALDO; ut recte habetur apud Sirmondum [h 1Kb] et Usserium [i 1Kb] . Acrostichis in Canisiano exemplari desideratur [j 1Kb] . II. Monosthicon Carmen, sive Monosthica, e ms. Codice Frisingensi desumpsit Canisius [k 1Kb] . Dubitat Basnagius an Columbani sit opus sincerum: sed immerito, ut censent clarissimi viri [l 1Kb] , qui et ejus varias editiones enumerant: sed hac de re consulendus in primis Fabricius [m 1Kb] . III. Carmen est Epistola ad Fedolium, e ms. Sangallensi a Goldasto in lucem emissa [n 1Kb] , atque Hibernicis Epistolis ab Usserio intexta, qui eam recensens, haec habet [o 1Kb] : Versibus bipedalibus Adonicis est conscripta, elisionis syllabarum occasione omni evitata, ut Carmen esset constanter . Annexi sunt et hexametri sex, in quorum [Col. 0208B] antepenultimo aetatem suam auctor prodit. Quod quidem superius  1, nobis animadversum. IV. denique Epigramma est in Mulieres, quod item Goldasto acceptum referimus. Exstat praeterea ejusdem sancti Columbani Rhythmus de vanitate et miseria vitae mortalis. Incipit: Mundus iste transit, etc. Occurrit apud Usserium [p 1Kb] , et in bibliotheca PP. Lugdunensi [q 1Kb] . Verum hic rhythmus idem omnino est ac Epistola sexta, ac propterea nobis omissus, ut ad eam superius monuimus. Caeterum sancti Columbani Opera quae huc usque recensuimus, in meliorem ordinem redacta, notulis etiam subinde sive restituere, sive illustrare pro virili studuimus.




[Col. 0207]
OBSERVATIO CRITICA IN REGULAM SEQUENTEM.
(Brokie, Cod. Regularum, t I)

Inter reliquos monasticae vitae propagatores saeculo sexto florentes, celeberrimum nomen obtinuit S. Columbanus abbas, natione Scotus, in monasterio Benchorensi educatus; sed utrum ex Benchoria Hibernensi, an vero ex hodiernae Scotiae coenobiis Benchorensibus, disceptatur acriter ab utriusque gentis inquilinis. Varia enim Benchorensia coenobia reperimus, quorum primum in hodierna Wallia situm erat, a Ven. Beda in sua gentis Anglorum Historia Ecclesiastica celebratum, a quo forsan et reliqua originem suam duxerunt, quamvis hodierni Scoti pro suo Benchorensi coenobio ad ripam Deae fluminis sito, et a S. Ternano discipulo S. Palladii erecto, pro antiquitate certent: prout ex Monastico Scotico instruimur. Quod autem Benchorense Hibernicum attinet, et illud existimamus verum S. Columbani monasterium; cum ibidem eum principia vitae monasticae posuisse testatur S. Bernardus in Vita S. Malachiae, qui tamen sanctissimus abbas haud adeo rete utramque gentem distinguit, sed saepius Scotos cum Hibernis confundit. Utcunque vero haec sint, S. Columbanus cum turma monachorum Scotorum et Hibernensium secessit in Gallias, circa annum 590, aetatis vero suae 30, ubi Luxoviense exstruxit monasterium, in quod arctam monachorum Scotorum disciplinam introduxit, acerrimus paternarum traditionum vindex. Dum igitur Luxovium plurimos confluere videret ex vicinis regionibus monachos, pro iisdem hanc praesentem Regulam conscripsit, rigidamque Scotorum disciplinam quodammodo mitigavit, perpetuum tamen jejunium et silentium, omnimodamque obedientiam monachis suis mandavit, quod regimen monasterii a solo nutu abbatis dependere voluerit. Regula autem haec primitiva est et originaria, nullam cum aliis regulis connexionem habens; quamvis Regula Benedictina jam per plures annos ante adventum S. Columbani apud Gallos a S. Mauro promulgata fuerit: nullibi enim antiquarum regularum mentionem facit, sed duntaxat cap. 7 loquitur de mille monachis catholicis sub uno archimandrita, qui uniformiter, quoties de nocte conveniunt, duodecim psalmos decantant, sive noctes longae sint, sive breves. Ubi aperte loquitur de disciplina psallendi in monasteriis Columbinis usitata, a S. Columba Magno Scotorum monachorum patriarcha per hodiernam Scotiam et Hiberniam erectis, cui etiam et Regulam cujusdam Patris ascribimus. Interea haec S. Columbani Regula novem capitibus constans, cui et hic decimum adjecit Holstenius, non omnia ad perfectionem vitae monasticae praecepta necessaria [Col. 0209] tradit, sed generalia tantum statuta praescribit; ita ut viva potius voce, quam scripta Regula, monacho suos direxisse videatur. His eamtu non obstantibus, disciplina monastica a S. Columbano apud Gallos propagata miros fecit progressus, etiam post ejus Luxovio expulsionem, atque in Italiam secessum, ubi iterum Bobiense erexit coenobium, et ibidem piissime obiit, sacrum exuviarum pignus monachis suis in amoris et reverentiae tesseram relinquens. Non solum enim in Luxoviensi, Bobiensi, Anegreysiensi, Fontanens aliisque ab ipso erectis coenobiis, sed etiam in aliis per sanctissimos discipulos Gallum et Magnoalitum conditis monasteriis haec Regula monastica pluribus annis sola floruit et observabatur. Nec tam cito haec monasteria Regulam S. Benedicti solam amplecti voluerunt, sed gradatim. Vetera quippe statuta derepente apud monachos in desuetudinem non abeunt, et sic apud laudatos Benedictinos Scriptores Mabillonium et Calmetum reperimus, hanc S. Columbani Regulam, adhuc labente saeculo septimo, simul cura Regula S. Benedicti in praefatis monasteriis aliisque pluribus observatam fuisse; donec illa Benedictinae soli, tanquam perfectiori, tandem locum dare coacta est, quod ineunte saeculo octavo in omnibus monasteriis nulla alia quam Regula S. Benedicti observata fuerit. Huic etiam Regulae subjicitur S. Columbani Liber Poenitentialis, praescribens poenas regulares pro qualibet culpa levissima commissa contra Regulam et monasterii consuetudinem; quae tamen poenae, satis graves pro adeo parvis delictis, nullam connexionem cum ipsa Regula, aut cum aliis scriptis vitae monasticae normis habere videntur; adeoque poenae illae monachis inflictae ex rigida Scotorum disciplina exortae sunt: prout ex Ordine monastico apud Culrocenses monachos Scotos, sive Kiledeos, inter additamenta adducto patebit. Quod autem hic Poenitentialis Liber ex communi Scotorum Monachorum disciplina desumptus sit, cuilibet in historia monastica vel leviter versato obvium esse potest; cum hic ipsemet liber in vetustis codicibus appellari soleat: Regula coenobialis Patrum Scotorum, et aliquando: Regula Fratrum Hibernensium; utriusque enim gentis monachis commune erat, pro minutissimis culpis rigidas poenas infligere.




[Col. 0209]
SANCTI COLUMBANI ABBATIS ET CONFESSORIS REGULA COENOBIALIS
(Gallandii Bibl. Patr. t. XII.)
(C,S)*



CAPUT PRIMUM. De obedientia.
[Col. 0209A]

Primo omnium docemur Deum diligere ex toto corde et ex tota mente (Matth. XXII, 37) et ex totis viribus, et proximum tanquam nosmetipsos. Deinde ad primum verbum senioris omnes ad obediendum audientes surgere oportet: quia obedientia Deo exhibetur, dicente Domino nostro Jesu Christo: Qui vos audit, me audit (Luc. X, 28).

Si quis igitur verbum audiens non statim surrexerit inobediens judicandus est. Qui autem contradixerit, contumaciae crimen incurrit: et ideo non solum inobedientiae reus est, sed etiam contradictionis aditum aliis aperiens, multorum destructor aestimandus est.

[Col. 0209B] Si quis vero murmuraverit, et ipse tanquam non ex voto obediens, inobediens putandus est; idcirco opus ejus abjiciatur, donec illius bona voluntas cognoscatur. Obedientia autem usque ad quem modum definitur? Usque ad mortem certe praecepta est; quia Christus usque ad mortem obedivit Patri pro nobis, quam ipse nobis per Apostolum insinuat, dicens: Hoc sentite in vobis, quod et in Christo Jesu: qui cum in forma Dei esset, non napinam arbitratus est esse se aequalem Deo; sed semetipsum exinanivit, formam servi accipiens, et specie inventus ut homo. Humiliavit semetipsum, factus obediens Patri usque ad mortem, mortem autem crucis (Philip. II, 5-8). Nihil itaque recusandum, est obedientibus, veris Christi discipulis, quamvis durum et arduum sit, sed cum fervore et [Col. 0209C] laetitia accipiendum est. Quia si talis non fuerit obedientia, non erit acceptabilis Deo, qui ait: Et qui non accipit crucem suam, et sequitur me, non est me [Col. 0210A] dignus (Luc. XIV, 27). Et ideo dicit de digno discipulo: Ut ubi ego sim, ibi et minister meus mecum (Joan. XII, 25).



CAPUT II. De silentio.

Silendi regula diligenter custodienda decernitur; quia scriptum est: Cultus autem justitiae silentium, et pax (Isa. XXXII, 27). Et ideo: ne reatus de verbositate conquiratur, exceptis utilitatibus et necessariis, opus est ut taceatur; quia, juxta Scripturam, In multiloquio non deerit peccatum (Prov. X, 19). Et idcirco Salvator ait: Ex verbis tuis justificaberis, et ex verbis tuis condemnaberis (Matth. XII, 37). Juste damnabuntur qui justa dicere noluerunt cum potuerunt; sed mala, injusta, impia, inania, injuriosa, incerta, [Col. 0210B] falsa, contentiosa, contumeliosa, turpia, fabulosa, blasphema, aspera ac flexuosa loqui garrula verbositate maluerunt. Tacendum igitur est de eis et talibus, et cum cautela et ratione loquendum est monachis, ne aut detractiones, aut tumidae contradictiones, in loquacitatem vitiosam prorumpant.



CAPUT III. De cibo et potu.

Cibus sit vilis et vespertinus monachorum, satietatem fugiens, et potus ebrietatem: ut et sustineat, et non noceat. Olera, legumina, farina aquis mixta, cum parvo panis paximatio, ne venter oneretur, et mens suffocetur. Etenim utilitati et usui tantum consulendum est, aeterna desiderantibus praemia; et ideo temperandus est ita usus, sicut temperandes [Col. 0210C] est labor: quia haec est vera discretio, ut possibilitas spiritalis profectus cum abstinentia carnem macerante retentetur. Si enim modum abstinentia excesserit, [Col. 0211A] vitium, non virtus erit: virtus enim multa sustinet bona et continet. Ergo quotidie jejunandum est, sicut quotidie orandum est, quotidie laborandum, quotidieque est legendum.



CAPUT IV. De paupertate, ac de cupiditate calcanda.

Monachis, quibus pro Christo mundus crucifixus est, et ipsi mundo (Gal. 6, 14), cupiditas calcanda est: nimirum dum non solum superflua eos habere damnabile est, sed etiam velle: quorum non census, sed voluntas quaeritur: qui relinquentes omnia, et Christum Dominum cum timoris cruce quotidiani sequentes, in coelis habent thesauros (Matth. XVI, 34). Idcirco dum in coelis multum sunt habituri, parvo et extremo necessitatis censu in terris debent [Col. 0211B] esse contenti; scientes lepram esse cupiditatem monachis, imitatoribus filiorum prophetarum, ac discipulorum Christi proditionem atque perditionem, apostolorum quoque dubiis sectatoribus mortem. Ideo ergo nuditas et facultatum contemptus prima perfectio est monachorum; secunda vero purgatio vitiorum; tertia perfectissima Dei continuata dilectio, ac divinorum jugis amor, qui terrenorum succedit oblivioni. Quae cum ita sint, paucis nobis opus est, juxta verbum Domini (Luc. X, 42), aut etiam uno. Pauca namque sunt necessaria vera, sine quibus non transigitur, aut etiam uno, quasi cibo juxta litteram; puritate autem sensus indigemus per gratiam Dei, ut intelligamus spiritaliter quae sunt illa pauca charitatis, quae Marthae a Domino suggeruntur.



CAPUT V. De vanitate calcanda.
[Col. 0211C]

Vanitas quoque quam sit periculosa, brevibus demonstratur verbis Salvatoris, qui suis discipulis laetantibus vanitate dixit: Vidi Satanam sicut fulgur de coelo cadentem (Luc. X, 18). Et Judaeis aliquando se justificantibus ait: Quod autem altum est hominibus, abominatio est in conspectu Domini (Luc. XVI, 15). His, et illius Pharisaei famosissimi se justificantis exemplo colligitur (Luc. XVIII, 11 seq.), quod interemptrix sit omnium bonorum vanitas, et gloriatio elata: dum bona vane laudata Pharisaei perierint, et peccata publicani accusata evanuerint. Non exeat igitur verbum grande de ore monachi, ne suus grandis pereat labor.



CAPUT VI. De castitate.
[Col. 0211D]

Castitas vero monachi in cogitationibus judicatur; cui nimirum cum discipulis ad audiendum accedentibus a Domino dicitur: Qui viderit mulierem ad concupiscendum, jam moechatus est eam in corde suo (Matth. V, 18). Dum enim vultum illius considerat ille cui consecratus est, verendum est ne inveniat in anima, quod abominetur: ne forte, juxta sententiam sancti Petri, habeant oculos luxuriae plenos atque adulterii (II Petr. II, 14). Et quid prodest virgo corpore, si non sit virgo mente? Deus enim spiritus est (Joan. IV, 24), et in spiritu habitat ac mente, quam immaculatam viderit; in qua nulla sit adultera [Col. 0212A] cogitatio, nulla spiritus coinquinati macula, nulla peccati labes.



CAPUT VII. De cursu psalmorum.

De synaxi vero, id est de cursu psalmorum et orationum modo canonico quaedam sunt distinguenda, quia varie a diversis memoriae de eo traditum est Ideo juxta vitae qualitatem ac temporum successionem varie a me quoque litteris insinuetur hoc idem. Non enim uniformis esse debet pro reciproca temporum alternatione: longior enim per longas noctes, breviorque per breves esse convenit. Inde et apud seniores nostros ab octavo Kalendas Julii, cum noctis augmento sensim incipit crescere cursus, a duodecim choris brevissimi modi, in nocte sabbati sive Dominicae, usque ad initium hiemis, id est Kalendas Novembris, [Col. 0212B] in quibus viginti quinque canunt antiphonas psalmorum ejusdem numeri; qui semper tres loco duobus succedunt psaltis: ita ut totius psalterii inter duas supra dictas noctes numerum cantent duodecim choris, caeteras temperantes tota hieme noctes; qua finita per ver sensim per singulas hebdomadas terni semper decedunt psalmi, ut duodecim in singulis noctibus tantum antiphonae remaneant, id est, quotidiani hiemalis tringinta sex psalmi cursus; viginti quatuor autem per totum ver et aestatem, et usque ad autumnale aequinoctium, id est octavo Kalendas Octobris, in quo similitudo synaxeos est, sicut in vernali aequinoctio, id est octavo Kalendas Aprilis, dum per reciprocas vices paulatim et crescit, et decrescit. Igitur juxta vires consideranda vigilia [Col. 0212C] est, maxime cum ab auctore salutis nostrae jubemur vigilare, et orare omni tempore (Luc. XXI, 36); et Paulus (I Thess. v. 17) praecipit sine intermissione orare. Sed quia orationum canonicarum noscendus est modus, in quo omnes simul orantes horis conveniant statutis, quibusque absolutis unusquisque in cubiculo suo orare debet; per diurnas terni psalmi horas, pro operum interpositione, statuti sunt a senioribus nostris, cum versiculorum augmento intervenientium, pro peccatis primum nostris, deinde pro omni populo Christiano; deinde pro sacerdotibus et reliquis Deo consecratis sacrae plebis gradibus, postremo pro eleemosynas facientibus; postea pro pace regum, novissime pro inimicis; ne illis Deus statuat in peccatum, quod persequuntur et detrahunt [Col. 0212D] nobis, quia nesciunt quid faciunt (Act. VII, 59). Ad initium vero noctis duodecim psalmi, ad mediumque noctis duodecim similiter psalluntur; ad matutinum vero bis deni, bisque bini per tempora brevium, ut dictum est, noctium, sunt dispositi; pluribus, jam ut dixi, semper nocti dominicae ac sabbati vigiliae deputatis, in quibus sub uno cursu septuaginta quinque singillatim cantantur. Haec juxta communem dicta sunt synaxim. Sed vera, ut dixi, orandi traditio, ut possibilitas ad hoc destinati sine fastidio voti praevaleat, sive sua perfectio possibilitatis permittat, vel capacitas mentis illius cum necessitatum consideratione, vel vitae qualitas possit admittere; et quantum uniuscujusque fervor exegerit, [Col. 0213A] si liber ac solus sit, aut eruditionis ejus quantitas postulaverit, aut status otium, aut magnitudo studii, aut operum qualitas, aut aetatum diversitas permiserit; ita varie licet unius rei perfectio aestimanda est quia cum labore adorationis partitur: et ideo, licet longitudo standi aut cantandi sit varia, unius tamen perfectionis erit aequalitas orandi in corde, ac mentis cum Deo jugis intentio. Sunt autem quidam catholici quibus idem est canonicus duodenarius psalmorum numerus, sive per breves, sive per longas noctes; sed per quaternas in nocte vices hunc canonem reddunt, ad initium noctis, ad mediumque ejus, pullorum quoque cantus, ac matutinum. Cursus hic, ut in hieme parvus aliis videtur, ita in aestate satis onerosus et gravius invenitur, dum crebris [Col. 0213B] in noctis brevitate expeditionibus, non tam lassitudinem facit quam fatigationem. Noctibus vero reverentissimis Dominicae scilicet vel sabbati, ad matutinum ter idem volvitur numerus, id est ter denis et sex psalmis. Quorum pluralitas ad sanctam conversationem hunc numerum canonicum multis dulci indixit suavitate, tanquam et reliquam disciplinam, sub quorum nimirum regula nullus invenitur lassus: et cum tanta pluralitas eorum sit, ita ut mille abbates sub uno archimandrita esse referantur, nulla ibi a conditione coenobii inter duos monachos rixa fuisse fertur visa: quod sine Dei ibi habitatione, dicentis: Ego in eis habitabo, et inter illos ambulabo: et ero illorum Deus, et ipsi erunt mihi populus (II Cor. VI, 16; Lev. XXVI, 12), esse non posse manifestum est. [Col. 0213C] Merito itaque creverunt, et quotidie. Deo gratias, crescunt, in quorum medio Deus habitat; quorum meritis mereamur salvari a Salvatore nostro. Amen.



CAPUT VIII. De discretione.

Discretio monachis quam sit necessaria multorum error ostendit; et aliquorum ruinae demonstrant: qui sine discretione incipientes, et absque moderatrice scientia degentes, vitam finire laudabilem non potuerunt. Quia sicut sine via tendentibus error evenit, ita sine discretione viventibus excessus in promptu est, qui semper virtutibus in medio inter utramque nimietatem positis contrarius est. Cujus impactio periculi res est, dum juxta semitam discretionis directam inimici pravitatis offendicula ac diversorum [Col. 0213D] errorum scandala ponunt. Orandus est igitur Deus, qui lumen verae discretionis largiatur ad illuminationem hujus vitae, tenebris saeculi utrinque obscurissimis circumdatae; quo sui ad se sine errore veri adoratores possint has evadere tenebras. Discretio igitur a discernendo nomen accepit, eo quod ipsa in nobis discernit inter bona et mala, inter media quoque ac perfecta. Divisa namque sunt ab initio, sicut lux et tenebrae, utraque, id est bona et mala, postquam mala per diabolum boni depravatione esse coeperunt; sed per Deum illuminantem prius, ac postea dividentem. Inde Abel prius bona elegit, Cain vero impius [a 1Kb] mala incidit. Bona Deus fecit cuncta [Col. 0214A] quae creavit, mala vero diabolus superseminavit dolosa calliditate, ac subdola ambitionis intutae suasione. Quae sunt igitur bona illa? scilicet quae integra sunt ac incorrupta, sicut creata, permanserunt: quae solus creavit Deus, et praeparavit, juxta Apostolum (Ephes. II, 10), ut in illis ambulemus: quae sunt opera bona, in quibus in Christo Jesu creati sumus; bonitas scilicet, integritas, pietas, justitia, veritas, misericordia, charitas, pax salutaris, laetitia spiritalis, cum spiritus fructu. Haec omnia cum fructibus suis bona sunt: his vero contraria mala sunt, scilicet malitia, corruptela, impietas, injustitia, mendacium, avaritia, odium, discordia, amaritudo, cum fructibus eorum multiplicibus qui ab eis nascuntur. Innumerabilia enim sunt quae de utrisque contrariis, id est [Col. 0214B] bonis et malis, procreantur. Quod autem declinat a bonitate condita et integritate, hoc primum malum est, ut est superbia malitiae primae; cui contra est piae bonitatis humilis existimatio, suum Creatorem agnoscentis et glorificantis; quod est rationabilis creaturae primum bonum. Sic et caetera per duplices sensim partes in immanem nominum silvam crevere. Quae cum ita sint, tenenda sunt fortiter bona, Dei habentibus auxilium, quod semper orandum est per prospera et adversa; ne aut extollamur in prosperis in vanitatem, aut dejiciamur in adversis in desperationem. Ideo continendum ab utroque periculo, id est, ab omni nimietate per temperantiam gloriosam, et veram discretionem, quae Christianae humilitati adhaeret, et viam perfectionis veris Christi militibus [Col. 0214C] ac Deum timentibus aperit. Discernendum scilicet semper est in dubiis recte, ac inter bona et mala ubique dividendum juste, sive inter utraque foris, sive intus inter corpus et animam, sive inter opera et mores, sive inter curam et quietem, sive inter publica et secreta. Mala itaque cavenda sunt similiter, superbia, invidia, mendacium, corruptela, impietas, mala morum, transgressio, gula, fornicatio, cupiditas, ira, tristitia, instabilitas, vana gloria, elatio, detractio. Bona quoque virtutum sectanda sunt: humilitas, benignitas, puritas, obedientia, abstinentia, castitas, largitas, patientia, laetitia, stabilitas, fervor, impigritia, vigilantia, taciturnitas; quae per fortitudinem sufferentem, et temperantiam moderantem, quasi in quadam ponderatrice discretionis statera [Col. 0214D] statuenda in actu sunt operis assueti, pro captu conatus nostri sufficientia ubique quaerentibus. Nam cui sufficientia non sufficiunt, excessisse discretionis modum nulli dubium est: et quidquid ipsum modum excesserit, vitium esse manifestum est. Igitur inter parvum et nimium rationabilis est in medio mensura, revocans semper ab omni utrinque superfluo, in omni re posita, certum ubique necessitatis procurans, ac irrationabile superfluae voluntatis declinans. Et haec mensura verae discretionis, omnes nostros pondere trutinans justo actus, nequaquam nos deviare ab justo permittet; neque si illam vice ducis per directum semper sequamur errorem pati. Dum [Col. 0215A] enim de utraque parte semper est continendum, juxta illud dictum: Continete vos a dextris et sinistris (Deut. V, 32; II Cor. VI, 7): in directum semper per discretionem tendendum est; id est, per lumen Dei, dicentibus saepius, atque Psalmistae victoris versiculum cantantibus: Deus meus, illumina tenebras meas, quoniam in te eripiar a tentatione (Psal. XVII, 29, 30). Tentatio enim est vita hominis super terram (Job. VII, 1).



CAPUT IX. De mortificatione.

Maxima pars regulae monachorum mortificatio est, quibus nimirum per sacram Scripturam praecipitur: Sine consilio nihil facias (Eccli. XXXII, 24). Ergo si nihil sine consilio faciendum, totum per consilium [Col. 0215B] est interrogandum. Inde etiam per Moysen praecipitur: Interroga patrem tuum, et annuntiabit tibi, majores tuos, et dicent tibi (Deut. XXXII, 7). Sed licet duris dura videatur haec disciplina, ut scilicet homo semper de ore pendeat alterius; caeteris tamen Deum timentibus dulcis ac secura invenietur, si ex integro, et non ex parte conservetur: quia nihil dulcius est conscientiae securitate, et nihil securius est animi impunitate, quam nullus sibi ipsi per se potest tradere, quia proprie aliorum est examinis. Hoc namque defendit a timore judicii, quod jam examinaverit judicantis censura, cui alieni ponderis imponitur moles, et totum portat quod suscipit, periculum. Majus enim, ut scriptum est, periculum judicantis quam ejus qui judicatur (Sap. VI, 6, 7). Quicunque [Col. 0215C] itaque semper interrogaverit, si servaverit, nunquam errabit. Quia si alterius erraverit responsum, fides credentis et labor obedientis non errabunt, neque mercede interrogantis carebunt. Nam si per se aliquid discusserit, qui debuit interrogare, in hoc ipso arguitur errasse, quod judicare praesumpsit, qui interrogare debuit: et si rectum fuerit, pravum illi reputabitur, dum per hoc a recto declinavit; quia nihil audet per se judicare, cujus officium est tantum obedire. Cum igitur hoc ita sint, cavenda ubique est monachis superba libertas, ac vera humilitas discenda; sine murmuratione et haesitatione obedientibus: quo juxta Domini verbum, jugum Christi suave, et onus ejus leve (Matth. XI, 30) sentiant; alioquin donec Christi humilitatem discant, suavitatem jugi [Col. 0215D] ejus et oneris illius levitatem non sentient. Humilitas enim cordis, requies animae est vitiis ac laboribus fatigatae, ac unicum illius de tot malis refrigerium: et quantum ad hanc considerationem tuta de tantis foris vagis ac vanis attrahatur, tantum intus requiescit ac refrigeretur; ita ut etiam amara illi sint dulcia, ac dura et ardua ante habita, plana ac facilia esse sentiat. Mortificatio quoque, superbis ac duris intolerabilis, illi est consolatio, cui hoc solum placet quod humile ac mansuetum est. Sciendum autem est, quod neque hanc martyrii felicitatem, neque aliud quid utile superveniens poterit perfecte complere quis, nisi qui in hoc studium singulare posuerit, ut non inveniatur imparatus, Si enim juxta hoc [Col. 0216A] studium suas aliquas sectari aut nutrire voluerit intentiones, continuo interpositorum occupatione detentus, turbatus totus sequi, quo jussio ducit, gratus semper non poterit; neque ut competit complere potest, qui turbulentus est et ingratus. Mortificationis igitur triplex est ratio; non animo discordare, non lingua libita loqui, non ire quoquam absolute. Suum semper est dicere seni, quamvis contraria jubenti: Non sicut ego volo, sed sicut tu vis (Matth. XXVI, 39): juxta exemplum Salvatoris, qui ait: Descendi de coelo, non ut faciam voluntatem meam, sed voluntatem ejus qui misit me, Patris (Joan. VI, 38).

(Usque hic manuscripti codices et exemplar sancti Galli: Bobiense autem hoc loco auctius inclusa subjungit.)


[Col. 0216B] De perfectione monachi.

Monachus in monasterio vivat sub unius disciplina Patris, consortioque multorum, ut ab alio discat humilitatem, ab alio patientiam: unus eum silentium, alter doceat mansuetudinem: non faciat quod vult. comedat quod jubetur; habeat quantum acceperit; operis sui pensum persolvat; subjiciatur cui non vult; lassus ad stratum veniat; ambulansque dormitet, nec dum expleto somno surgere compellatur; passus injuriam, taceat; praepositum monasterii timeat ut dominum, diligat ut parentem: credat sibi hoc esse salutare quidquid ille praeceperit, nec de majorum sententia judicet, cujus officium est, obedire et implere quae justa sunt, dicente Moyse: Audi, Israel (Deut. VI, 4), et reliqua.



CAPUT X. De diversitate culparum.
[Col. 0216C]

Diversitas culparum diversitatis poenitentiae medicamento sanari debet. Itaque, fratres, hujusmodi statutum est a sanctis Patribus, ut demus confessionem de omnibus, non solum capitalibus criminibus, sed etiam de majoribus negligentiis: quia confessio et poenitentia de morte liberat. Ergo nec ipsa parva a confessione sunt negligenda peccata: quia, ut scriptum est, Qui parva negligit, paulatim defluit (Eccli. XIX): ut detur confessio ante mensam, ante introitum lectulorum, vel cuicunque fuerit facile dare.

Igitur qui non custodierit benedictionem ad mensam, et non responderit, Amen, sex percussionibus emendare statuitur. Si locutus fuerit comedens, non necessitate alterius fratris, sex percussionibus. Qui [Col. 0216D] dixerit suum proprium aliquid, sex percussionibus: et qui non signaverit cochleare quod lambit, sex percussionibus. Si locutus fuerit in plausu, id est, altiore sono solito, sex percussionibus. Si non signatur lucerna, hoc est, cum accensa fuerit a juniore fratre, et non exhibeatur ad seniorem ad signandum, sex percussionibus. Si aliquod opus vanum fecerit, sex percussionibus emendetur.

Quicunque de fratribus qui sollicitudo coquinandi vel ministrandi commissa est, quantulum quid effuderit, oratione in ecclesia post expletum cursum, ita ut fratres pro eo orent, emendari statuitur. Qui humiliationem in synaxi, id est, in cursu oblitus fuerit [Col. 0217A] (haec est humiliatio in Ecclesia post finem cujuscunque psalmi) similiter poeniteat: simili modo qui perdiderit micas, oratione in ecclesia emendetur. Ita tamen haec parva poenitentia ei indicetur, si parvum quid effuderit: si negligentia, aut oblivione, seu transgressione securitatis tam in liquidis quam in aridis amplius solito perdiderit, longa venia in ecclesia, dum duodecim psalmos ad duodecimam canunt, prostratus nullum membrum movens poeniteat. Vel certe, si multum est quod effudit, quadranos de cervisia aut mensuras qualiumcunque rerum intercedente negligentia effundens perdidit, supputatis tot diebus illo quod in sumptus proprios vitae accipere consueverat, sibi eam perdidisse sciat, ut pro cervisia aquam bibat. Diffuso supra mensam, decidenteque extra eam, veniam in discubito sufficere.

[Col. 0217B] Qui egrediens domum ad orationem poscendam non se humiliaverit, et post acceptam benedictionem non se signaverit, crucem non adierit, duodecim percussionibus emendari statuitur. Similiter qui orationem ante opus, aut post opus oblitus fuerit, duodecim percussionibus. Et qui comederit sine benedictione, duodecim percussionibus: et qui regrediens domum orationem petens non se curvaverit intra domum, duodecim percussionibus emendetur. Qui vero frater haec omnia confessus fuerit, et caetera usque ad suppositionem semipoenitentiae, id est, media poenitentia, et de his similia sit temperare.

Interim qui tussim in exordio psalmi non bene caverit, sex percussionibus emendari statuitur: similiter qui percusserit dentibus calicem salutaris, sex [Col. 0217C] percussionibus. Ordinem sacrificii qui non custodierit ad offerendum, sex percussionibus. Sacerdos offerens qui ungulas non dempserit, et diaconus cui barba tonsa non fuerit: de rastro sacrificium accipientes, ad calicem accedentes, sex percussionibus. Et qui subridens in synaxi, id est in cursu, sex percussionibus: si in sonum risus eruperit, suppositione; nisi veniabiliter contigerit. Sacerdos offerens, et diaconus sacrificium custodiens, cavere ne vagis oculis oberrent: quod si neglexerint, sex percussionibus emendari.

Qui oblitus fuerit chrismal, pergens procul ad opus aliquod, quinis quinquies percussionibus. Si super terram in agro dimiserit, et invenerit statim, denis quinquies percussionibus: si in ligno illud levaverit, [Col. 0217D] ter denis, si ibi maneat nocte, suppositione. Eulogias immundus accipiens, duodecim percussionibus: obliviscens oblationem facere, usque dum eat ad offerendum, centum percussionibus. Fabulas otiosas proferens ad alienum, statim semetipsum reprehendens, venia tantum: si autem se non reprehenderit, sed detractaverit, qualiter eas excusare debeat, suppositione silentii, aut quinquaginta percussionibus. Excusationem proferens cum simplicitate, quando in aliquo discutitur, et non dicit statim veniam petens: Mea culpa, poenitet me, quinquaginta percussionibus. Consilium contra consilium cum simplicitate promens, quinquaginta percussionibus. Qui altare concusserit, quinquaginta percussionibus. [Col. 0218A] Proferens sermonem altum sine suppressione, nisi ubi necessitas fuerit, suppositione silentii, aut quinquaginta percussionibus: excusans ad veniam, quinquaginta percussionibus.

Qui fratri aliquid indicanti responderit: Non ita est ut dicis, praeter seniores junioribus dicentes simpliciter, suppositione silentii, aut quinquaginta percussionibus. Nisi hoc tantum licet coaequali fratri suo, si veracius est aliquid quam ille dicit, et recordatur: Si bene recolis, frater: et alter hoc audiens non affirmet sermonem suum, sed humiliter dicat: Spero quod tu melius recorderis; ego per oblivionem in verbo excessi; poenitet me quod male dixi. Ecce verba filiorum Dei: Nihil per contentionem, ut ait Apostolus, neque per inanem gloriam, sed per humilitatem spiritus, alter alterum existimantes superiorem [Col. 0218B] sibi (Philipp. II, 3). Caeterum qui se excusaverit, non filius Dei spiritalis, sed Adam carnalis judicetur. Qui si non cito ad portum requiei humilitatis dominicae confugerit, nimiarum contradictionum aditum aliis aperiens, in superbia persistens, de libertate sanctae Ecclesiae in cellula ob poenitentiam agendam separetur; usque dum bona ejus voluntas cognoscatur, atque per humilitatem denuo sanctae congregationi inseratur. Qui profert sermonem vel modicum ad reprehendendum opus ostiarii, aut ostiarius si horas bene non custodierit, suppositione silentii, aut quinquaginta percussionibus.

Proferens correctionem contra correctionem; hoc est, castigans castigantem se, tribus suppositionibus. Et qui abscondit aliquod crimen videns in fratre suo, [Col. 0218C] usque dum corrigatur de alio vitio, vel de ipso, et tunc profert illud adversus fratrem, tribus suppositionibus. Reprehendens aliorum fratrum opera, aut detractans, tribus suppositionibus. Qui detrahit alicui fratri, aut audit detrahentem, non continuo corrigens eum, tribus suppositionibus. Qui aliquam contentionem cum tristitia promit, simili modo tribus suppositionibus poeniteat. Qui aliquid reprehendens praeposito suo non vult indicari, usque dum abbati indicet, tribus suppositionibus; nisi haec omnia confessione verecunda fiant. Si quis frater tristis fuerit, si fieri potest, consolationem accipiat: si sustinere valet, supprimat interim confessionem, ut verecundius dicat: quando tristitia cessaverit, orent pro eo fratres.

Si quis dicat ad consanguineum suum, sollicitans [Col. 0218D] eum in alio loco habitantem: Melius est ut nobiscum habites aut cum aliquibus, tribus suppositionibus. Et qui vituperat aliquem fratrem obsequium dantem, tribus suppositionibus. Qui consanguineum docet aliquam dicentem artem, aut aliud quidlibet a senioribus impositum, ut melius lectionem discat, tribus suppositionibus.

Qui ad praepositum audet dicere: Tu non judicabis causam meam, sed noster abbas, aut caeteri fratres; sive: Ad abbatem ibimus omnes, quadraginta diebus castigari oportet in poenitentia in pane et aqua: nisi ipse dicat prostratus coram fratribus: Poenitet me, quia male dixi. Frater quilibet in aliquo opere detentus, quamvis fatigatus sit, ita tamen ad [Col. 0219A] oeconomum dicat in propria causa: Si tibi placet, dicam ad abbatem; sin autem, non dicam: in alterius causa: Si tu iteras, non tibi difficile videatur, si forte ad abbatem dicam, ut obedientia custodiatur.

Qui non reportat quod commodat usque in crastinum, si ipse reportat recordatus, sex percussionibus: si oblitus fuerit usque dum quaeratur, duodecim. Si quis oblitus fuerit interrogare debitum poenitentiae usque in crastinum, sex percussionibus. Qui murmurat, aut dicit: Non faciam nisi dicat abbas, vel secundus, tribus suppositionibus. Cursus non necessarius, aut saltus, duodecim plagis. Prohibetur ne quis alterius teneat manum.

Procuret oeconomus de humanitate advenientibus exhibenda, tam peregrinis, quam reliquis fratribus: [Col. 0219B] et omnes fratres parati sint ad ministrandum cum omni famulatu propter Deum. Quamvis oeconomus non censuerit, aut praesens non fuerit, caeteri faciant diligenter quod necesse est, et custodiant utensilia eorum, donec assignent ea parata custodi. Sin autem neglexerint, poenitentiam de his, ut videatur, adhiberi ad judicium sacerdotis.

Qui non postulat veniam correctus, suppositione. Qui visitaverit alios fratres in cella seorsum sine interrogatione, simili modo poeniteat; aut in coquina post nonam sine ordinatione vel jussione ierit, suppositione: aut extra vallum, id est, extra septum monasterii sine interrogatione ierit, suppositione. Juvenibus quibus imponitur terminus, ut non se appellent invicem, si transgressi fuerint, tribus suppositionibus: [Col. 0219C] hoc tantum dicant: Scis quod nobis non licet loqui tecum. Et si quis praeceperit eis quod non licet, ipsi dicant: Scis quod nobis non licet. Et si ipse praeceperit ultra, ipse damnetur tribus suppositionibus: ipsi tamen dicant: Faciemus quod dicis, ut bonum obedientiae servetur. Illud vero specialius cavendum est, ut quomodo inter se mutuo non loquuntur, sic nec per os alterius loquantur: quod si scientes transgressi fuerint, simili modo quasi inter se locuti fuissent, poeniteant.

Cui chrismal ceciderit, et nihil confringens, duodecim percussionibus. Qui profert sermonem otiosum, silentio inter duas horas consequentes condemnari, aut duodecim percussionibus. Poenitentes fratres, quamvis opera difficilia et sordida efficiant, [Col. 0219D] non lavent capita, nisi in die dominica, id est, octava. Sin autem quinto decimo die, aut certe propter fluentium capillorum incrementum, arbitrio senioris unusquisque in lavando utatur. Declinatio de via sine interrogatione aut benedictione, sex percussionibus.

Poenitentias minutas juxta mensam si fecerit praepositus, mensae imponat: et amplius viginti quinque percussiones simul non dentur.

Poenitentes fratres, et indigentes poenitentia psalmorum, hoc est, cui necesse fuerit, ut psalmos adhuc pro visione nocturna decantet: quia pro illusione diabolica, ac pro modo visionis, alii viginti quatuor psalmos in ordine, alii quindecim, alii duodecim [Col. 0220A] indigentes poenitentia psalmos decantare debent. Quamvis ergo in nocte dominica, et in tempore quinquagesimae poenitentes genua flectant.

Si cui injunxerit abbas aut praepositus de fratribus iter agere, ita observandum est, ut seniori junior obediat: si tamen rectum fuerit quod eis indicaverit, observare studeat. Si quid praeceperit abbas vel oeconomus major, et alius humilior iteraverit oeconomus, ipse obedire debet; indicans tamen in silentio, quod praeceperit alius major. Infra monasterium vero nullus tamen alio imperio praecellente imperet, nisi qui praeest.

Ab initio dici usque noctem commutatio vestimenti, et altera in nocte interrogentur separatim. Qui ministrat in die dominica, aut in alia solemni, [Col. 0220B] ad lavacrum aut ad quamcunque necessitatem, una oratione ante exitum et introitum eget: interroget tamen, si non procul exeat, signo crucis indiget. Quamvis ambulans signet se: non est autem [Forte tamen] necesse ad orientem se vertere. Exiens autem extra domum quilibet festinans et se signans, non eget ad orientem conversione. Ita et in ambulando conveniens quidquam faciat, si festinet postulans orationem, et se humilians in domo in qua non congrua fiat genuflexio, curvatio tantum statuetur. Si quis voluerit, in die sabbati praeparet oblationem Dominicae, consummato lavacro commutare sacerdotes, si facile fuerit: diacones autem, aut ante praeceptum, aut post praeceptum ministerium opportunum perficient.

[Col. 0220C] Si quis viderit somnium immundum, aut coinquinatus fuerit, aut poenitens, quando detur praeceptum, stare praecipitur. In magnis autem solemnitatibus, quando audiunt sonum, sedere: in quotidiano praecepto, pene mediante jubetur sedere. Deinde sonum omnes audientes ad synaxin incitantem diei conventus, lavent ante oratorii introitus, nisi prius laverint.

Primarius ut primus psallat statuetur, et secundus; et non flectatur genu, sed tantum curvatio fiat. Ordines qui priores, in medio fiant oratorii: caeteri dextra laevaque assistant, praeter offerentem eidemque adhaerentem. In omnique dominica solemnitate hymnus diei cantetur dominici, et in die inchoante Paschae. Aut qui ad altare inchoaverit, inter sacrificium [Col. 0220D] accepturus ter se humiliet. Et novi, quia indocti, et quicunque fuerint tales, ad calicem non accedant: et quando offertur oblatio, nullus cogatur coactus accipere sacrificium, praeter necessitatem. In omnique dominica die et solemnitate, qui non fuerit in coetu fratrum ad Dominum fundentium preces, oret ipse aliqua necessitate cogente; et quandiu offeratur, non multum discurratur. Poenitens quoque necessitate itineris occupatus, ambulansque cum caeteris utentibus licito cibis, si advenerit hora tertia, et longe proficiscantur; accipiat et ipse quiddam cibi pro modo quodam, et quod ei defuerit accipiat ubi quiescat.

In commune autem omnes fratres omnibus noctibus [Col. 0221A] tempore orationum in fine omnium psalmorum genua in oratione, si non infirmitas corporis hoc fecerit, flectere aequo animo debent, sub silentio dicentes: Deus in adjutorium meum intende; Domine, ad adjuvandum me festina (Psal. LXIX, 2). Quem versiculum postquam ter in oratione tacite decantaverint, aequaliter a flexione orationis surgant, exceptis diebus dominicis, et a die primo sancti Paschae usque ad quinquagesimam diem: in quibus moderate se in tempore psalmodiae humiliantes, genua non flectentes, sedulo Deum orent.

Si quis frater inobediens fuerit, duos dies unum paximatium et aquam. Si quis dicat: Non faciam, duos dies unum paximatium et aquam. Si quis murmurat, duos dies unum paximatium et aquam. Si [Col. 0221B] quis veniam non petit, aut dicit excusationem, duos dies unum paximatium et aquam. Si duo fratres contendentes aliquid et ad furorem venientes, duos dies unum paximatium et aquam. Si aliquis contendens mendacium et distinctionem confirmat, duos dies unum paximatium et aquam. Si quis contradicit fratri, et non petit ei veniam, duos dies unum paximatium et aquam. Si quis contradicit, mandatum aut regulam frangit, duos dies unum paximatium. Si quis injungit ei opus, et negligenter facit, duos dies unum paximatium. Si quis detraxerit abbatem suum, septem dies unum paximatium: si fratrem suum, viginti quatuor psalmos; si saecularem, duodecim psalmos.

Si quis obliviscitur aliquid foras, si minus, duodecim [Col. 0221C] psalmos: si majus, triginta psalmos. Si quis perdiderit, vel deciderit aliquid, sicut pretium ejus, ita poenitentia ejus. Si quis facit colloquium cum saeculari sine jussu, viginti quatuor psalmos. Si quis quando consummaverit opus suum, et aliud non requirit, et aliquid sine jussione fecerit, viginti quatuor psalmos cantet.

Si fuerit aliquis bilinguis, et conturbet fratres, duos dies unum paximatium. Si quis manducaverit in domo aliena sine jussu, et venerit domui suae, uno die paximatium. Si quis enarraverit praeteritum peccatum, uno die paximatium. Vel qui ambulaverit in saeculo, et dicit de saeculi peccato, uno die in pane et aqua. Et tepidus qui audierit aliquem murmurantem et detrahentem, aut facientem aliquid [Col. 0221D] contra regulam, et consensit a confessione, uno die paximatium.

Si quis suscitat furorem fratri suo, et satisfacit ei postea, et ipse non remittit ei, sed dimittit suo seniori, viginti quatuor psalmos, et illo die in pane et aqua. Si quid voluerit aliquis, et prohibet oeconomus, et jubet abbas, quinque dies. Si quis non venerit ad orationem supra mensam et post cibum, duodecim psalmos cantet. Si quis dormierit cum oratur, si frequens, duodecim psalmos cantet; si non frequens, sex psalmos. Si quis non dicit, Amen, triginta verbera. Si transgressus fuerit horam, duodecim psalmos; si canticum graduum, nisi matutina hiems, duodecim psalmos. Et qui non audierit sonitus [Col. 0222A] orationis, duodecim psalmos. Si quis veniat ad sacrificium cum nocturno cingulo vel veste circa eum, duodecim psalmos.

Si quis ante horam nonam quarta sextaque feria manducat, nisi infirmus, duos dies in pane et aqua vivat. Si quis dixerit mendacium nesciens, quinquaginta verbera: si sciens et audax, in pane et aqua. Si denegatur mendacium ejus, et ille contendit, septem dies in pane et aqua. Si quis monachus dormierit in una domo cum muliere, tres dies in pane et aqua: si nescivit quod non debet, uno die.

Si quis non claudit ecclesiam, duodecim psalmos. Si quis emittit sputa, et contingit altare, viginti quatuor psalmos: si parietem attingit, sex. Si quis [Col. 0222B] obliviscitur psallendo, seu lectiones, quatuor psalmos. Si quis tardius veniat ad orationem, quinquaginta, vel plagis quinquaginta: vel segnius exsequitur quod jubetur ei, quinquaginta. Si post pacem sonaverit, quinquaginta. Si contumaci responderit, quinquaginta.

Si veniat velato capite in domo, quinquaginta verbera. Si non petit orationem cum intrat in domum, quinquaginta. Si manducat sine oratione, quinquaginta. Si locutus est aliquid in ore suo, quinquaginta. Si sonum fecerit dum oratur, quinquaginta verbera. Si quis iracundiam, vel tristitiam, vel invidiam tenet contra fratrem suum; ut tempus tenuerit, ita erit poenitentia ejus in pane et aqua: si vero prima die confessus fuerit, viginti quatuor psalmos.

[Col. 0222C] Quicunque sacrificium perdiderit, et nescit ubi sit, anno poeniteat. Qui negligentiam fecerit erga sacrificium, ut siccetur, et a vermibus consumatur, ita ut ad nihilum devenerit, dimidio anno poeniteat. Qui negligentiam erga sacrificium incurrerit, ut inveniatur vermis in eo, et tamen plenum sit; igne comburat juxta altare, et abscondat cinerem ejus intra sub altare, et ipse poeniteat quadraginta diebus. Qui negligit sacrificium, et immutatum fuerit, et panis amiserit saporem; si rubro colore, viginti dies poeniteat; si hyacinthino, quindecim dies poeniteat. Si autem non immutatum fuerit colore, sed conglutinatum, septem dies poeniteat. Qui autem merserit sacrificium, continuo bibet aquam. Qui in chrismal fuderit sacrificium comedat. Si de cymba, vel de ponte, seu [Col. 0222D] de ligno ceciderit, et non per negligentiam, sed casu aliquo, uno die poeniteat.

Qui scit fratrem suum peccare peccatum ad mortem, et non arguit eum, legis Evangelii (Joan. V, 16) transgressor notetur, donec arguat eum cujus malum reticuit, et fateatur sacerdoti; ut quandiu conscientia mala reticuit, tandiu in afflictione poeniteat. Qui parvum peccatum reticuit, simili correptione, non eadem afflictione poeniteat, sed plagis triginta, aut quindecim psalmos canat. Si de reliquo spernens minima neglexerit, in pane et aqua poeniteat, ut peccans juxta mandatum Domini (Matth. XVIII, 15) corripiatur. Qui vero arguit non leniter, notetur, donec petat veniam a fratre correpto, et plagis triginta, aut quindecim [Col. 0223A] psalmos. Qui peccatum pudendum alicui exprobrat, priusquam inter se et ipsum solum arguat, sicut Dominus dicit (Matth. XVIII), corripiatur donec exprobrato satisfaciat, et tribus diebus pane et aqua poeniteat.

Qui transgreditur regulam jussionis vel disciplinae generalis, maneat expulsus sine cibo, ut in crastinum recipiatur. Qui solus cum sola femina sine personis certis familiariter loquitur, maneat sine cibo, vel duobus diebus in pane et aqua, vel ducentis plagis. Qui praesumit facere ambasciam, non permittente eo qui praeest, libera et effrenata processione absque necessitate, quinquaginta plagis inhibeatur. Operis peculiaris praesumptio centum plagis: possessio alicujus rei, quam non necessitas generaliter fratribus concessit, [Col. 0223B] amissione ejusdem, et centum plagis coerceatur. Necessarium vero ac licitum aliqui facere, dare, accipere sine jussione, duodecim plagis: nisi ratio aliqua defendat, ut supplex satisfactio remittat.

Qui comedens loquitur, sex, plagis. Et cujus vox obstrepit de mensa ad mensam, sex plagis. Si de domo foras, vel de foris in domum sonuerit, duodecim plagis. Egredi vel ingredi in domum, aut opus facere sine oratione et signo crucis, duodecim plagis. Si aliter fuerit, quinque plagis. Meum vel tuum dixisse, sex plagis. Verbum contra verbum si upliciter dictum, sex percussionibus: si ex contentione, centum plagis vel suppositione silentii. Si ordinem psallendi non servaverit, sex percussionibus. Si statuto tempore taciturnitatis loqui praesumpserit sine necessitate, [Col. 0223C] decem et septem plagi.

Si quis de supellectile monasterii per contemptum amiserit, vel dissipaverit quid, proprio sudore et operis adjectione restituat, vel pro aestimatione, arbitrio sacerdotis, suppositione poeniteat, aut uno die in pane et aqua. Si non contemptu, sed casu aliquo amiserit aut fregerit, non aliter negligentiam suam quam publica diluat poenitentia; cunctis in synaxi fratribus congregatis tandiu prostratus in terram veniam postulabit, donec orationum consummetur solemnitas; impetraturus eam, cum jussus fuerit abbatis judicio de solo surgere. Eodem modo satisfaciat quisquis ad orationem vel opus aliquod accersitus, tardius occurrerit.

Si decantans psalmum titubaverit; si superfluo sit durus; si contumacius responderit, suppositione. Si [Col. 0223D] negligentius obsequia injuncta impleverit, suppositione. Si vel leviter murmuraverit, suppositione. Si lectionem operi obedientiaeve praeferens, suppositione. Si officia [Col. 0224A] statuta segnius fuerit exsecutus, suppositione. Si dimissa synaxi non continuo ad cellam recurrerit, suppositione. Si cum aliquo ad modicum substiterit, suppositione. Si ad modicum temporis uspiam secesserit, suppositione. Si cum ullo qui cellae suae cohabitator non est, confabulari quantulumcunque praesumpserit, suppositione. Si alterius tenuerit manum, suppositione. Si oraverit cum illo qui est ab oratione suspensus, suppositione.

Si parentum quempiam vel amicorum saecularium viderit, vel collocutus fuerit ei sine jussione; si epistolam cujuscunque susceperit, si tribuere praesumpserit sine suo abbate, suppositione. Si impellierit aliquem a necessarii facti expletione, suppositione. Si per ardorem mentis legitimum religionis excesserit [Col. 0224B] modum, suppositione. Si alium ferventem a legitimo facto retinere temporis sui gratia praesumpserit, suppositione.

Huc usque et in similibus commissis procedit animadversio spiritalis, ut increpatio quae fit a pluribus, peccanti proficiat ad salutem, et de caetero cautior et diligentior emendatione morum Deo propitio salvatus existat.

Qui autem rixam commiserit, septem diebus poeniteat. Qui vero suum praepositum despexerit, aut regulam blasphemaverit, foras repellendus est, nisi ipse dicat: Poenitet me quod dixi. Si autem se non humiliaverit, quadraginta diebus poeniteat, quia superbiae morbo detinetur. Verbosus taciturnitate damnandus est, inquietus mansuetudine, gulosus jejunio, [Col. 0224C] somnolentus vigilia, superbus carcere, destitutor repulsione. Unusquisque juxta quod meretur coaequalia sentiat, ut justus juste vivat. Amen.

In omni loco et opere silentii regula magnopere custodiri censetur; ut omni, quantum valuerit humana fragilitas, quae prona ad vitia, unde praecipitare solet, mundemur vitio, aedificationemque potius proximorum, pro quibus Salvator noster Jesus sanctum effudit sanguinem, quam dilacerationem absentium in pectore conceptam, et otiosa passim verba, de quibus justo sumus rationem retributori reddituri, ore promamus.

Haec superum volentibus carpere iter tendens alti ad fastigia summa, relictaque humo cum flagitiis, ultro ambientibus uni adhaerere Deo hanc in tellurem [Col. 0224D] misso, statuimus; qui immortalia nimirum sunt praemia accepturi, cum gaudio summo nunquam decidente aevum.




[Col. 0223]
SANCTI COLUMBANI ABBATIS ET CONFESSORIS DE POENITENTIARUM MENSURA TAXANDA LIBER. (C,S)

[Col. 0223D] I. Poenitentia vera est. poenitenda non admittere, sed admissa deflere. Sed quia hanc multorum fragilitas, [Col. 0224D] ut non dicam omnium, rumpit, mensurae noscendae sunt poenitentiae; quarum sic ordo a sanctis [Col. 0225A] traditur Patribus, ut juxta magnitudinem culparum etiam longitudo statuatur poenitentiarum.

II. Si quis igitur per cogitationem peccaverit, id est, concupierit hominem occidere, aut fornicari, aut furari, aut clam comedere, et inebriari; vel certe aliquem percutere, sive discedere, vel alia his facere similia, et paratus ad haec corde complenda fuerit: majora dimidio anno; minora quadraginta diebus, in pane et aqua poeniteat.

III. Si quis autem peccatis praevalentibus facto peccaverit; si homicidium, aut sodomiticum fecerit peccatum, decem annis poeniteat: si fornicaverit semel tantum, tribus annis monachus poeniteat; si saepius, septem annis. Si discesserit et vota fregerit, si cito poenitens redierit, tribus quadragesimis: si [Col. 0225B] autem post annos, tribus annis poeniteat.

IV. Si quis furatus fuerit, anno poeniteat.

V. Si quis percusserit per rixam fratrem suum, et sanguinem fuderit, tribus annis poeniteat.

VI. Si quis autem inebriaverit se, et evomuerit, aut saturatus nimis, sacrificium per hoc evomuerit, quadraginta diebus poeniteat: si vero per infirmitatem sacrificium vomere cogatur, septem diebus poeniteat. Si ipsum sacrificium quis perdiderit, anno poeniteat.

VII. Si quis seipsum coinquinaverit, anno poeniteat, si junior sit.

VIII. Si quis falsum testimonium testificatus fuerit sciens, duobus annis poeniteat cum illius rei perditione, vel redintegratione.

[Col. 0225C] Haec de causis casualibus: caeterum de minutis morum inconditorum.

IX. Qui facit per se aliquid sine interrogatione; vel qui contradicit et dicit: Non facio, vel qui murmurat; si grande sit, tribus superpositionibus; si parvum, uno anno poeniteat; verbum vero contra verbum simpliciter promptum, quinquaginta plagis vindicandum; vel si ex intentione silentii, superpositione; nam si rixa, septimana poeniteat.

X. Qui autem detrahit, aut libenter audit detrahentem, tribus superpositionibus poeniteat: si de eo qui praeest, septimana poeniteat.

XI. Qui autem per superbiam suum praepositum despexerit, aut regulam blasphemaverit, foras repellendus est, nisi confestim dixerit: Poenitet me quod [Col. 0225D] dixi. Si autem se non bene humiliaverit, quadraginta diebus poeniteat, quia superbiae morbo detinetur.

XII. Verbosus vero taciturnitate damnandus est, inquietus mansuetudine, gulosus jejunio, somnolentus vigilia, superbus carcere, destitutor repulsione: unusquisque juxta quod meretur, quo aequalia sentiat, ut justus juste vivat.

Diversitas culparum diversitatem facit poenitentiarum; nam et corporum medici diversis medicamenta generibus componunt: aliter enim vulnera, aliter morbos, aliter tumores, aliter livores, aliter putredines, aliter caligines, aliter confractiones, aliter combustiones curant. Ita igitur etiam spirituales medici diversis curationum generibus animarum vulnera, [Col. 0226A] morbos, culpas, dolores, aegritudines, infirmitates, sanare debent. Sed quia haec paucorum sunt, ad pura scilicet cuncta cognoscere, curare ad integrum salutis statum, debilia revocare; vel pauca juxta seniorum traditiones, et juxta nostram ex parte intelligentiam (Ex parte namque prophetamus, et ex parte cognoscimus (I Cor. XIII, 9) aliqua proponamus. De capitalibus primum criminibus quae etiam legis animadversione plectuntur, sanciendum est.

XIII. Si quis clericus homicidium fecerit, et proximum suum occiderit, decem annis exsul poeniteat. Post hos recipiatur in patriam, si bene egerit poenitentiam in pane et aqua, testimonio comprobatus episcopi vel sacerdotis, cum quo poenituit, et cui commissus fuit, ut satisfaciat parentibus ejus quem occidit, vicem ilii reddens, et dicens: Quaecunque [Col. 0226B] vultis, faciam vobis. Si autem non satisfecerit parentibus illius, nunquam recipiatur in patriam, sed more Cain vagus et profugus sit super terram.

XIV. Si quis ruina maxima ceciderit, et filium genuerit, septem annis peregrinus, in pane et aqua poeniteat: tunc primum sacerdotis judicio jungatur altario.

XV. Si quis autem fornicaverit sicut Sodomitae fecerunt, decem annis poeniteat; tribus cum pane et aqua; septem vero aliis abstineat se a vino et carne; et non maneat cum alio in aeternum.

XVI. Si quis vero fornicaverit quidem cum mulieribus, sed non filium generaverit, et in notitiam hominum non venerit; si clericus, tribus annis: si monachus vel diaconus, quinque annis; si sacerdos, [Col. 0226C] septem; si episcopus duodecim annis.

XVII. Si quis perjuraverit, septem annis poeniteat, et nunquam juret postea.

XVIII. Si quis maleficio suo aliquem perdiderit, tribus annis poeniteat cum pane et aqua per mensuram, et tribus aliis annis abstineat se a vino et carnibus, et tunc demum in septimo anno recipitur in communionem. Si autem pro amore quis maleficus sit, et neminem perdiderit, annum integrum cum pane et aqua, clericus ille poeniteat, laicus dimidium, diaconus duos, sacerdos tres, maxime si per hoc mulieris partum quisquam deceperit: ideo sex quadragesimas unusquisque insuper augeat, ne homicidii reus sit.

XIX. Si quis clericus furtum fecerit, id est, bovem, [Col. 0226D] aut equum, aut ovem, aut aliquod animal proximi sui furatus fuerit, si semel, aut bis fecit, reddat proximo suo primum, et anno integro in pane et aqua poeniteat: si hoc consuevit, et reddere non potuerit, tribus annis poeniteat cum pane et aqua.

XX. Si quis autem clericus, aut diaconus, vel alicujus gradus, qui laicus fuit in saeculo cum filiis et filiabus, post conversionem suam, iterum suam cognoverit clientelam [Forte, clientulam], et filium iterum de ea genuerit, sciat se adulterium perpetrasse, et non minus peccasse quam si ab juventute sua clericus fuisset et cum puella aliena peccasset; quia post votum suum peccavit, postquam se Domino consecravit, et votum suum irritum fecit; [Col. 0227A] idcirco similiter septem annis in pane et aqua poeniteat.

XXI. Si quis clericus per rixam proximum suum percusserit, et sanguinem fuderit, annum integrum poeniteat: si laicus, quadraginta diebus.

XXII. Si quis per seipsum fornicaverit, aut cum jumento, duobus annis poeniteat, si gradum non habet: si autem gradum aut votum, tribus annis poeniteat, si aetas non defendit.

XXIII. Si quis concupiscit mulierem, et non potest facere, id est, non suscipit eum mulier, dimidium anni in pane et aqua poeniteat, et toto se abstineat anno a vino et carnibus, et communione altaris.

XXIV. Si quis sacrificium perdiderit, anno poeniteat: [Col. 0227B] si per ebrietatem aut voracitatem illud evomuerit, et negligenter illud dimiserit, tribus quadragesimis in pane et aqua poeniteat: si vero per infirmitatem, septem diebus poeniteat.

Sed haec de clericis et monachis mixtim dicta sint. Caeterum de laicis.

XXV. Quicunque fecerit homicidium, id est, proximum suum occiderit, tribus annis inermis exsul, in pane et aqua poeniteat, et post tres annos revertatur in sua, reddens vicem parentibus occisi, pietatis et officii; et sic post satisfactionem judicio sacerdotis jungatur altario.

XXVI. Si quis laicus de alterius uxore filium genuerit, id est, adulterium commiserit, toro proximi violato, tribus annis poeniteat, abstinens se a cibis succulentioribus, et a propria uxore, dans insuper [Col. 0227C] pretium pudicitiae marito uxoris violatae; et sic culpa illius per sacerdotem abstergatur.

XXVII. Si quis vero laicus fornicaverit sodomitico ritu, id est, cum masculo, coitu femineo peccaverit, septem annis poeniteat: tribus primis cum pane et aqua et sale et fructibus horti siccis: quatuor reliquis abstineat se a vino et carnibus, et ita dimittatur illi sua culpa; et sacerdos oret pro illo, et sic jungatur altario.

XXVIII. Si quis autem fornicaverit de laicis cum mulieribus a conjugio liberis, id est, viduis, vel puellis: si cum vidua, uno anno: si cum puella, duobus annis (reddito tamen humiliationis ejus pretio parentibus ejus) poeniteat. Si autem uxorem non habuit, sed virgo virgini conjunctus est: si volunt parentes [Col. 0227D] ejus, ipsa sit uxor ejus; ita tamen, ut anno ante poeniteant ambo; et ita sint conjugales.

XXIX. Si quis autem laicus cum jumento fornicaverit, anno poeniteat, si uxorem habuit: si autem non habuit, dimidio anno: sic et qui uxorem habens propriis membris se ipsum violaverit, poeniteat.

XXX. Si quis laicus infantem suum oppresserit, vel mulier, anno integro in pane et aqua poeniteant, et duobus aliis abstineant se a vino et carnibus: et ita primum altario sacerdotis judicio jungantur, et suum torum hunc licito maritus ille cognoscat. Sciendum est enim laicis, quod tempore poenitentiae illis traditae a sacerdotibus, non illis liceat suas cognoscere uxores, nisi post poenitentiam transactam; [Col. 0228A] de media namque poenitentia [Forte, dimidiat namque poenitentiam].

XXXI. Si quis laicus furtum fecerit, id est, bovem, aut equum, aut ovem, aut aliquod animal proximi sui furatus fuerit: si semel, aut bis fecit, reddat primum proximo suo damnum quod fecit, et tribus quadragesimis in pane et aqua poeniteat. Si autem saepe furtum facere consuevit, et reddere non potuerit, anno et tribus quadragesimis poeniteat, et deinceps nequaquam facere promittat; et sic in Pascha alterius anni communicet, id est, post duos annos (data tamen ante pauperibus de suo labore eleemosyna, et sacerdoti poenitentiam judicanti epula) et ita abremittatur illi malae consuetudinis culpa.

XXXII. Si quis laicus perjuraverit; si per cupiditatem [Col. 0228B] hoc fecerit, totas res suas vendat, et donet pauperibus, et convertatur ex integro ad Dominum, et tundatur omni dimisso saeculo, et usque ad mortem serviat Deo in monasterio. Si autem non per cupiditatem, sed mortis timore hoc fecit, tribus annis inermis exsul poeniteat in pane et aqua; et duobus adhuc abstineat se a vino et carnibus: et ita animam pro se reddens, id est, servum aut ancillam de servitutis jugo absolvens, et eleemosynas multas faciens per duos annos (in quibus illi licito uti facile cibis est cunctis, excepta carne) post septimum communicet annum.

XXXIII. Si quis laicorum per scandalum sanguinem federit, aut proximum suum vulneraverit, aut debilitaverit, quantum nocuit, tantum reddere cogatur: [Col. 0228C] si autem non habet unde solvat, opera proximi sui primum agat, quandiu ille infirmus est medicumque quaerat, et post sanitatem ejus quadraginta dies in pane et aqua poeniteat.

XXXIV. Si quis laicus inebriaverit se, aut usque ad vomitum manducaverit aut biberit, septimana in pane et aqua poeniteat.

XXXV. Si quis laicus adulterare voluerit, aut fornicare cum sponsa, et concupierit mulierem proximi sui, et non fecerit, id est, non potuerit, quia mulier eum non suscepit, tamen ille paratus fuit ad fornicandum: confiteatur culpam suam sacerdoti, et ita quadraginta diebus in pane et aqua poeniteat.

XXXVI. Si quis autem laicus manducaverit, aut biberit juxta fana; si per ignorantiam fecerit, promittat [Col. 0228D] deinceps quod nunquam reiteret, et quadraginta diebus in pane et aqua poeniteat: si vero per contemptum hoc fecerit, id est, postquam sacerdos illi praedicavit quod sacrilegium hoc erat, et postea mensae daemoniorum communicaverit; si gulae tantum vitio hoc fecerit aut repetierit, tribus quadragesimis in pane et aqua poeniteat: si vero pro cultu daemonum, aut honore simulacrorum hoc fecerit, tribus annis poeniteat.

XXXVII. Si quis laicus per ignorantiam cum Bonosiacis aut caeteris haereticis communicaverit, stet inter catechumenos, id est, ab aliis separatus Christianis quadraginta diebus, et duabus aliis quadragesimis in extremo Christianorum ordine, id est, inter [Col. 0229A] poenitentes, insanae communionis culpam dileat: si vero per contemptum hoc fecerit, id est, postquam denuntiatum illi fuerat a sacerdote, ac prohibitum, ne se communione sinistrae partis macularet, anno integro poeniteat, et tribus quadragesimis, et duobus aliis annis abstineat se a vino et carnibus; et ita post manus impositionem catholici episcopi, altario jungatur.

Postremo de minutis monachorum agendum est sanctionibus.

XXXVIII. Si quis vallum apertum in nocte dimiserit, superpositione poeniteat: si vero in die, viginti quatuor percussionibus, si non aliis supervenientibus apertum dimiserit: si quis hunc ipsum absolute praecesserit, superpositione poeniteat.

[Col. 0229B] XXXIX. Si quis jumentum petens solus absolute [Leg. absque luto] lavaverit, superpositione poeniteat: si quis vero lavans licito coram fratribus stando hoc fecerit, si non necessitate luti largius abstergendi, viginti quatuor plagis emendetur.

XL. Si quis vero etiam sedendo in jumento genua, aut brachia discooperuerit absque necessitate luti lavandi, sex diebus non lavet; id est, usque ad alteram diem dominicam inhonestus ille lavator pedes [Col. 0230A] non lavet. Soli autem monacho secrete stando pedes lavare licet: seniori vero, etiam publice, sed altero pedes suos lavante licet stando lavari.

XLI. Ante praedicationem vero die dominica toti, exceptis certis necessitatibus, simul sint conglobati, ut nullus desit numero praeceptum audientium, excepto coco ac portario, qui et ipsi, si possint, satis agant, ut adsint quando tonitruum Evangelii auditur.

XLII. Confessiones autem dari diligentius praecipitur, maxime de commotionibus animi, antequam ad Missam eatur, ne forte quis accedat indignus ad altare, id est, si cor mundum non habuerit: melius est enim exspectare donec cor sanum fuerit, et alienum a scandalo ac invidia fuerit, quam accedere [Col. 0230B] audacter ad judicium tribunalis: tribunal enim Christi, altare: et corpus suum inibi cum sanguine judicat indignos accedentes. Sicuti ergo a peccatis capitalibus et carnalibus cavendum est, antequam communicandum sit; ita etiam ab incertioribus vitiis et morbis languentis animae abstinendum est, ac abstergendum ante verae pacis conjunctionem et aeternae salutis compaginem.




[Col. 0229]
SANCTI COLUMBANI ABBATIS ET CONFESSORIS INSTRUCTIONES VARIAE VULGO DICTAE SERMONES. (C,G,S)*



INSTRUCTIO PRIMA. De Deo Uno et Trino.
[Col. 0229C]

I. Instructionis valde necessariae curam gerens, primum ante omnia, quod omnibus scire primum est, dicere breviter licet; cupio, ut quod est fundamentum salutis omnium, nobis crepido sermonis sit; et inde nostra doctrina ordiatur unde omne quod est oritur, et quod non fuit initiatur; ostiumque nobis sermonis cordis credulitas aperiat, quae in salutem confessionis omnium Christianorum recte credentium ora aperuit. De initio ergo humanae salutis, Christo adjuvante, recte nostra dicta sumant exordium.

Credat itaque primum omnis qui vult salvus esse, in primum et in novissimum Deum unum ac trinum, [Col. 0229D] unum subsistentia, trinum substantia; unum potentia, trinum persona; unum natura, trinum nomine; unum numine, qui est Pater et Filius et Spiritus sanctus, Deus unus, totus invisibilis, incomprehensibilis, ineffabilis, in quo est semper esse, quia aeternus est Deus Trinitas, cui initium non quaeras, qui finem non habet, et qui semper fuit quod est et erit; quia in Deo iteratio non est, sed semper Trinitatis [Col. 0230C] perfectio. Quod unus est Deus Trinitas, Deus ipse in lege de se testatur dicens: Audi, Israel; Dominus Deus tuus unus est (Deut. VI, 4). Quod autem unus ille Deus Trinitas est, Salvator in Evangelio docuit, dicendo: Euntes nunc docete omnes gentes, baptizantes eos in nomine Patris, et Filii, et Spiritus sancti (Matth. XXVIII. 19). His duobus testimoniis duarum legum quasi quibusdam fulcris firmissimis fides credentium firmata est. Ubi habes in veritate Trinitatem in unitate, et unitatem in Trinitate. Pro rei igitur magnitudine breviter quod credimus diximus, et fides cordis oris produxit confessionem; et hoc firmiter contra omnes haereses tenendum est, quod Deus unus dividi vel separari non potest, quia quod fuit totus, semper fuit ut est. Cesset ergo venenosa et insana [Col. 0230D] omnium haereticorum vesania, quando ipso Deo teste audimus et credimus: Audi, Israel; Dominus Deus tuus unus est: quia qui unus est, hoc semper fuit quod est; sed ut scias quantus, pluraliter dixit in mundi conditione: Faciamus hominem ad imaginem et similitudinem nostram (Gen. I, 26). Ne vero erres in numero, Christus tibi indicat Patrem, et Filium, et Spiritum sanctum, in cujus Dei, quasi unius Dei nomine, [Col. 0231A] omne humanum genus baptizandum est. Quid plura de Trinitatis coaeternitate? Quod Unus est, sufficienter nos docet. De veritate autem personarum Patris, et Filii, et Spiritus sancti, distinctio Christi, praecepti auctoritate, abundanter instruxit audientes. Ex his, inquam, testimoniis omnis errorum exclusa perversitas est; quibus nominando, Trinitas atque unitas attestando approbatur.

II. Cum rei igitur magnitudo nos de his, quasi de ineffabilibus amplius loqui prohibet, firma fide supra dicta conservemus. Quia cui haec pauca de Deo Trinitate non sufficiunt, plura juxta Scripturam non proderunt. De eo enim tantum quod unus in Trinitate, et Trinus in unitate est, diximus. De essentia vero ejus quis dicere poterit? Quomodo ubique praesens, [Col. 0231B] et invisibilis est, vel quemadmodum coelum et terram, et omnem creaturam repleat, juxta illud: Nonne coelum et terram ego impleo? dicit Dominus (Jer. XXIII, 24). Et alibi: Spiritus Dei, secundum prophetam, replevit orbem terrarum (Sap. I, 7). Et iterum: Coelum mihi sedes est, terra autem scabellum pedum meorum (Isa. LXVI, 1). Deus ergo ubique est, immensus totus, et ubique proximus juxta suum de se testimonium: Ego sum, inquit, Deus proximans, et non Deus de longe (Jer. XXIII, 23). Non ergo longe a nobis manentem quaerimus Deum, quem intra nos sumere habemus; in nobis enim habitat quasi anima in corpore, si tamen nos membra sana sumus ejus, si mortui non sumus peccatis, si putridae voluntatis corruptione immunes sumus: tunc vere ille habitat [Col. 0231C] in nobis, qui dixit: Et habitabo in eis, et inter illos ambulabo (II Cor. VI, 16; Lev. XXVI, 12). Si autem digni sumus ut ille in nobis sit, tunc in veritate ab illo vivificamur, quasi viva ejus membra: In ipso enim, ut ait Apostolus, vivimus, et movemur, et sumus (Act. XVII, 28), Quis, inquam, juxta hanc ineffabilem et incomprehensibilem essentiam ejus altissimam [Forte, altissimum] investigabit? Quis Dei profunda perscrutabitur? Quis aeternum universitatis principium tractare audebit? Quis infinitum Deum omnia implentem et omnia circumdantem, omnia penetrantem et omnia excedentem, omnia capientem et omnia effugientem, scire gloriabitur? Quem nemo vidit unquam (I Tim. VI, 16), ut est. Nullus itaque praesumat quaerere investigabilia Dei, quid fuit, quomodo [Col. 0231D] fuit, quo fuit. Haec sunt ineffabilia, inscrutabilia, investigabilia: simpliciter tantum; tamen fortiter, crede quod sic est Deus, et sic erit, quomodo fuit, quia inconvertibilis Deus est.

III. Quis est ergo Deus? Pater, Filius, et Spiritus sanctus, unus Deus est. Amplius non requiras de Deo; quia volentibus altam scire profunditatem rerum de Deo, ante natura consideranda est. Trinitatis enim scientia profunditati maris merito comparatur, juxta illud Sapientis: Et alta profunditas, quis inveniet eam (Eccle. VII, 25)? Si quis ergo scire voluerit profundissimum divinae cognitionis pelagus, istud visibile ante, si possit, pervideat; et quanto minus cognoscere se noverit de his quae intra mare latent, [Col. 0232A] tanto plus intelligat minora se scire posse de auctoris profunditate; et sicut debet, et decet, minus de creatore quam de creatura tractare praesumat: quia in majoribus idoneus esse non potest, qui prius minora non investigavit; et cui in minoribus non creditur, in majoribus quomodo credendum est? Qui enim, rogo, terrena ignorat, coelestia cur scrutatur? Oh! qui vana loquuntur non intelligentes, juxta Apostolum, neque quae loquuntur, neque de quibus affirmant (I Tim. I, 7). Quam multi enim, quibus est vae, fragili licet penna, in altum volare nitentes, et in coelum os suum ponentes creaturae, vel per partes, ut non dicam omnes, ratione ante non collecta [Codex, mendose, enim coli], primum de summa profunditate immundo corde et impuro ore docere praesumunt, [Col. 0232B] non intelligentes quod non verbis, sed fide Deus Trinitas agnoscitur, qui cordis mundi pia fide, et non impuris vaniloquiis intelligitur. Pie ergo credenda est, et non impie discutienda est magna Trinitas: quoddam enim insuperabile, et investigabile pelagus est Deus unus Trinitas. Altum coelum, et lata terra, et profundum mare, longaque saecula (Job. VIII, 9): sed altior et latior, ac profundior, longiorque est scientia quia [qua] naturam ascematus est, qui eam ex nihilo creavit.

IV. Intellige, si vis scire Creatorem, creaturam: si nec illam, tace de Creatore; sed crede in Creatorem: melior est enim, et plus scit pietas tacens quam impia loquacitas: satis enim ineptum est et impium de fide transire ad tractantis invisibilem, [Col. 0232C] inaestimabilem, inconspicabilem Dominum vacua verba. Alta enim profunditas, ut scriptum est, quis inveniet eam (Eccle. VII, 25); quia sicut maris profunditas ab humanis est visibus invisibilis, ita Trinitatis divinitas ab humanis similiter sensibus incomprehensibilis deprehenditur; et ideo si quis, inquam, scire voluerit quid credere debuerit, non putet se plus posse intelligere loquendo quam credendo: magis enim longe refugiet quaesita divinitatis sapientia, quam erat. Quaere ergo scientiam summam, non verborum disputatione, sed morum bonorum perfectione; non lingua, sed fide, de cordis simplicitate procedit, non quae de impietatis doctae conjectura colligitur. Si ergo tractationibus quaesieris ineffabilem, longius recedet a te (Ibid., 24) magis quam [Col. 0232D] erat: si fide, stabit, ubi deget, in portis sapientia (Prov. I, 21); et ubi versatur vel ex parte videbitur: sed tunc in veritate etiam aliquatenus attingitur, quando invisibilis incomprehensibiliter creditur: Deus enim credendus est invisibilis ut est, licet ex parte a mundo corde videatur. Quamobrem ipsum ubique praesentem invisibilem Deum nostrum, fratres charissimi, deprecemur, ut vel fidei ejus timor, vel charitas, quae nescit cadere, in nobis perseveret; qui timor junctus charitati sapientes nos faciat in omnibus: et pietas nos silere de hoc quod dictu majus est, suadeat, quia quoddam inscrutabile et inenarrabile est, Deum quod est, nosse. Qui est, et quantus est, sibi soli notus est. Sed quia noster Deus est, [Col. 0233A] invisibilis licet nobis, a nobis tamen pulsandus est, saepe pulsandus, semper tenendus est profundus Deus, immensus, secretus, excelsus, omnipotens Deus; et per sanctorum suorum merita et interventus orandus est, ut vel aliquam sui luminis particulam nostris tenebris largiatur, quae nobis stolidis et ignaris in via tenebrosa hujus mundi luceat, ut nos ad se ducat, donante Domino nostro Jesu Christo, cui cum Patre et Spiritu sancto est gloria in saecula saeculorum.



INSTRUCTIO II. De mortificatione vitiorum et acquisitione virtutum.

I. Divinae profunditatis magnitudo emenso sermone, praelibando quasi gustata est, et cum honore debito pulsata, magis quam enarrata est, quia illud [Col. 0233B] Dei ineffabile meditandum est magis, quam eloquendum sit [est]; et exceptis his, quae aut Lex, aut prophetae, aut Evangelium, aut apostoli loquuntur, grande debet esse ab aliis de Trinitate silentium. Dei enim tantum de Deo, hoc est, de seipso credendum est testimonium, qui aut in Lege, aut in propheta, aut in Evangelio, aut in Apostolo, aut in speciali cuique de se, per se, aut per angelum, testimonium perhibuit. Caeterum disputatio, seu ingenium humanum, aut aliqua superba sapientia, quae vel mundi in ratione fallitur, de Deo magistra esse non potest, sed sacrilega et impia in Deum praesumenda est. Unde enim revera, quaeso, fratres, illi vani, et illi nimis mali et impii, qui vel seipsos ignorant, vel quod vivunt non sapiunt; ut enim [ut non] dicam [Col. 0233C] opera caetera (quorum rationem vel minimam consequi non possunt) potuissent invisibilem Deum unum, Trinitatem coaeternam, omnia sub, super, in, extra, amplectentem, vel usque ad tractationis modum scire, ut non loquar definitionis de Deo finem? His itaque quasi innarrabilibus [inenarrabilibus] cum debito honore silendis, de manifesta re, et ineffabili Deo placita loqui incipiamus, non praesumentes, ut alii de quibus erubescendum est, de altioribus quaerere, juxta illud Sapientis: Altiora te ne quaesieris (Eccli. III, 22), sed potius de aedificatione animarum nostrarum sermocinantes, non primum nostrae parvitatis fundamenta jacere praesumimus, alicujus majoris doctoris auctoritatem quaerentes, sancti scilicet Fausti luculentissimam elegantissimamque doctrinam, [Col. 0233D] de cujus dictis pauca ad imitandum opus nostrum, satis convenienter elegimus, utpote qui de ejusdem monitionibus de quibus dicere cupimus, et nos, viles licet, commissos sibi docuit, et quasi tempore et merito et scientia me prior, quasi pro me impugnaturus ignaros quosque et ignavos, prius loquatur.

II. Inquit [a 1Kb] : Si ruris cultor et terrae agricola, quia agrum suum seminibus praeparat jactandis, non sibi sufficere putat terram ipsam forti vomere proscidisse, ac frequenti aratro duras edomuisse glebas, sed insuper studet agrum ipsum infecundis graminibus emundare, noxiis evacuare ruderibus, spinarum [Col. 0234A] ac stirpium fomites excussos radice convellere, nequaquam credens terram suam boni esse germinis futuram, nisi mali graminis vacuam, ad se dictum putans illud propheticum: Novate vobis novalia, et nolite seminare super spinas (Jer. IV, 3); quanto magis nos oportet agrum cordis nostri vitiorum passionibus emundare, et non sufficere credamus nobis, terram corporis nostri jejuniorum et vigiliarum labore conficere, nisi in primis studeamus vitia corrigere, moresque componere, qui spem fructuum non terrae credimus, sed coelo repositam? Studeamus ergo in primis vitia eradicare, virtutesque insinuare; eradicemus superbiam; plantemus humilitatem; eruamus iram; fundemus patientiam; excidamus invidiam; insinuemus benevolentiam. Caeterum si caro conteratur, [Col. 0234B] et anima non fructificet, sic est, quasi arari campus non desinat, et nunquam tamen messis appareat; aut si quis statuam de foris auream, de intus luteam aedificaret. Quid enim prodest, si extra civitatem bellum geratur, et intus excidium patiatur? velut si quis extra vineam et in circuitu ejus foderet, et intus incultam spinis ac tribulis relinquatur. Quid ergo prodest exterioris hominis religio, nisi [Leg. si] interioris quoque non adhibeatur emendatio? fictus esse et latro potest, fictus et hypocrita est quicunque aliud habitu ostendit, aliud moribus. Ne simus ergo tanquam sepulcra dealbata: de intus, non de foris, speciosi ac ornati apparere studeamus: vera enim religio, non in corporis, sed in cordis humilitate consistit. In quo enim alio Dominus habitat, [Col. 0234C] nisi in veri humilis corde, juxta illud Isaiae: Ad quem autem respiciam, aut cum quo requiescam, nisi super humilem, et quietum, et trementem sermones meos (Isa. LXVI, 2)? Quicunque ergo se habitaculum Dei effici voluerit, humilem et quietum se facere contendat, ut non verborum aviditate [Forte ariditate] et corporis flexibilitate, sed humilitatis veritate cognoscatur esse deicola: cordis enim bonitas non verborum fictis indiget religionibus. Vana est ergo nutibus colorata corporis religio, vana similiter corporalis sola afflictio, et cassa hominis exterioris diligentia, nisi comitetur animi fructuosa temperantia. Quid prodest passiones impugnari a famulo, quae inveniuntur pacem habere cum domino? Ideo ne forte sine fructu laboremus, liberari a vitiis operam Deo auxiliante demus, ut postea virtutibus ornari possimus. [Col. 0234D] Mundemus itaque nos quantum praevalemus ab omni vitiorum labe, a superbia primum, ab invidia, ab iracundia, a blasphemia, ab iniquitate, a malitia, a tristitia, a vana gloria, a cupiditate, a malignitate, ab omni amaritudine; ut humilitate et lenitate, ac benignitate, mansuetudine, temperantia, misericordia, justitia, laetitia, charitateque possideamur.

III. Sed quid facimus? Haec quasi similia recitamus, et quasi similiter innoxia, inculta ac indiscreta relinquimus. Legendo ea delectamur, expellendo dissolvimur. Nunquid nos salvabit ea audire, quae [Col. 0235A] intra nos comprobamur non habere? Nunquid si semper nobis legantur, et nunquam emendantur a nobis, crebra nos adjuvabit lectio eorum quae tarde a nobis expelluntur? Nunquid solo sermone quis suam domum a quolibet squalore mundabit, aut sola loquela pulverulentos aggeres immundi ruderis submovebit? Aut nunquid sine sudore vel quae ad vitam quotidianam pertinent, quis efficere potest? Patientia ergo, et diligentia, et labor ac studium infatigabile, interioris hominis nobis domum mundantibus, necessaria sunt, ut in injuriis patientiam, in religione diligentiam, in operibus laborem, in profectibus studium demonstremus. Crebro nobis praedicantibus tarde emendamur; crebro offensi, raro patientes; crebro victi, raro victores; crebro seducti, [Col. 0235B] raro intelligentes sumus. Quid ergo nobis quasi infirmis ac indoctis pugnatoribus quibus arma vertuntur in vulnera, subveniet, dum non haec audire, sed complere laus est? Non enim auditu lex sanctificat, sed facto procul dubio; unusquisque non [Codex, mendose, enim] verbis tantum et corporali labore, sed morum maturitate et cordis puritate Dominum honoret. Nec dicatur de nobis: Hic populus labiis me honorat, cor autem eorum longe est a me (Isa. XXIX, 13; Matth. XV, 8; Marc. VII, 6): et quando audis pugnam, crede vulnera, et fugas [An fugias?] interesse; et dum unusquisque pacem possidere a septem gentibus hostilibus se impugnantibus non potest, tandiu accinctus dimicare non cessat, donec septem gentium rex et rector, Dei dono viriliter [Col. 0235C] dimicando, exsistat. Nullus enim coronatur, nisi qui legitime certaverit (II Tim. II, 5), et nemo legitime in primo certamine certat. Primum itaque certandum est, deinde standum est, et in bello studendum est, ut postea legitime certandum sit. Utinam et nos legitime certaremus, ut et coronari mereamur; et sicut in eodem apparatu et sub iisdem armis sumus, ita cum hostibus nostris quotidie dimicaremus, ut non in nosmetipsos, sed in adversarios nostros tela torqueremus. Hoc longus bellandi usus cum Dei gratia praestabit, per Dominum nostrum Jesum Christum, cui est honor, et gloria, et virtus in saecula saeculorum. Amen.



INSTRUCTIO III. De sectando mundi contemptu et coelestiam bonorum amore.
[Col. 0235D]

I. Quid in mundo optimum est? Auctori ejus placere. Quid est ejus voluntas? Complacere quod jussit, hoc est, recte vivere et pie aeternum quaerere: pietas enim, et aequitas, pii et recti voluntas est. Ad id quomodo pervenitur? Studio. Studendum est ergo in pietate, et aequitate. Ad hoc conservandum quid juvat? Intellectus, qui caetera alia eventilans, nihil cui inhaeret, firmum inveniens, de his quae mundus habet, ad unum quod aeternum est, ratione convertitur. Mundus enim transibit, et quotidie transit, et rotatur ad finem (quid enim habet, quod fini non assignet?), et quodammodo vanitatis columnis fulcitur. Quando autem vanitatis finis adfuerit, tunc ille [Col. 0236A] cadet, et non subsistet. Quod autem non finitur, de mundo non dicitur. Morte ergo et occasu omnia transeunt, et non stant. Quid ergo sapiens diligere debet? Mortuam imaginem ex parte mutam et ex parte sonoram, quam videt et non intelligit? Si enim intelligeret, forsitan diligeret; sed et in hoc offendit, in quo se non ostendit. Quis enim intelligit, vel semetipsum, vel alterum, florem terrae et terram de terra factum, qua dignitate Dei Filium, et coelicolam facit terra et pulvis post modicum futurus, et nisi anima mediante nunquam profuturus?

II. Si quis hoc intelligit, cui Deus donavit, qua vita vivere oportet, ut aeternus sit de mortali, sapiens de stolido, coelestis de terreno, primum sensum habeat purum quo utatur ad bene vivendum, et non [Col. 0236B] quid est, sed quid erit, videat. Id enim erit, quod non est; et per ea quae videt, ea quae non videt cogitet, et nitatur esse quod creatus est, et Dei gratiam suo advocet conamine: impossibile est enim solum per se unumquemque adipisci quod perdidit in Adam. Quid autem prodest sensum accipere, et non eo bene uti? Bene utitur ille, qui sic vivit, ut nunquam aut poeniteat, aut poenituerit: poenitentia enim sera male usum arguit, et bona conscientia vitam laudat. Quid ergo sensus purus diligere sapit? Illud certe quod diligere, et caetera omnia fecit, semperque manet, et nunquam senescit. Nihil aliud extrinsecum diligendum est secundum veri rationem, nisi aeternum, et aeterna voluntas, quae ab aeterno mirabili, ineffabili, invisibili, incomprehensibili, [Col. 0236C] omnia implente, et omnia excedente, praesente, et fugiente, inspiratur et animatur. Nihil hic sapiens diligere debet, quod nihil durat; aeterna enim illic cum aeterno, et caduca heic cum mortali sunt. Periculosum est ergo habitare inter fallentia et falsa, et non vera videre quae debes amare, et videre insuper quae fugiendo provocant, et quasi in somnio te cum eis peccare persuadent, et re odiosa tibi blanditiis rident, et jure diligenda, ac si non essent, sed subducunt.

III. Constat ergo sollicitum esse debere eum qui inter fallentes habitat, velut qui non evadet, si non eos fugerit, cauteque si bene egerit. Nos quomodo fugiemus mundum, quem diligere non debemus, qui in mundo sumus, quique ei mori docemur; et e contrario [Col. 0236D] eum intra nos quadam livida cupidine cludimus [Forte claudimus], quem sub pedibus quasi nostris conculcare debuimus. Conculcat mundum, qui seipsum vincit, qui vitiis antequam natura, mente [Forte tam mente], quam corpore moritur: nemo semetipsi [Forte sibimetipsi] parcens, mundum odire potest; in se enim solo mundum aut diligit, aut odit. Nihil habet quod amet de mundo, qui corporis voluptatibus mortuus est. Tali morte moriamur, quia mors illa corporalis cunctos, ista paucos tenet. Paucorum enim sic vivere, quasi mortui [Forte morituri] quotidie; et dum non semper fuit, nec esse potest in mundo, sed in quadam brevi medietate, debet unusquisque sic vivere, quasi quotidie moriatur, ut aeterna [Col. 0237A] tantum et coelestia, in quibus, si meruerit, aeternus et coelestis futurus sit, hujus mortis dubius, cogitet. Quae enim ante mundum fuerant, ipsa erunt et post mundum, et in perpetuum, et adhuc sunt, sed non apparent, et a nobis in tantum celata sunt, ut non liceat ea loqui hominibus: in cor enim, aut in aures hominis non ascendunt, neque intrant, neque humano visu perspici queunt (Isa. LXIV, 4; I Cor. II, 9). O quam dolenda conditio! Quae amare debuimus, sic ea nobis sequestrata et incomperta et ignota sunt, ut quandiu homines sumus, et in hoc corporis ergastulo constituti, omnino nobis impossibilia sunt videri, audiri, cogitari ea quae vera bona sunt et aeterna. Quid ergo faciemus? Vel ignota amemus, et quaeramus, ne forte in perpetuum ea ignoremus et [Col. 0237B] perdamus; sine causa enim natus est, qui illa perpetua et in perpetuum ignorabit, et illa aeterna in aeternum nesciet. O te miserum hominem! quod vides debes odire, et quod amare te convenit, ignoras. Loquens tibi tua vita, irretiris, velis, nolis; in te habes quo compediris; in te non habes quo solveris. Cavebisne te, miser, in teque ne confides, qui a te laquearis, nec a te solveris? oculos habens caecus ligaris, libensque morti duceris.

IV. O intolerabilis caecitas! o dolor incomparabilis! o infelicissima miseria! Qui favet adversariis, qui libenter se tradit persecutoribus sibi nunquam parcentibus, qui se alligantibus et morti tradentibus gaudens consentit. Quis unquam laetus ad mortem pergit? Quis ad jugulandum vel decollandum libens [Col. 0237C] ducitur? Vae tibi, humana miseria! utinam tantum jugulareris vel decollareris, et non in aeternum cruciareris. Quid te caecius, o misera humanitas! Quae sic erras videns, licet vides usque ad coelum, non ultra; citra coelum sapis, ultra coelum non sapis. Dura incomprehensibilisque ignorantia, quis tibi narrabit inenarrabilia? Infelix humanitas, quid tibi subveniet? Audi quid Sapiens dixit: Cui pauca non sufficiunt, plura non proderunt. Audisti, credo, Dominum in Evangelio dicentem: Ite maledicti in ignem aeternum (Matth. XXV, 41); et propter quid, scis, itur in ignem, miser homo. Esto misericors; forte a filio perditionis te sic abstrahere poteris: ne parcas cibo, ne fragili parcas vestimento, ne tibi tua praeferas; plus te ames quam tua; plus animam, quam res [Col. 0237D] tuas: tumet enim tantum es miser, et non tuae res: plus temet amare debes quam aliena. Quid enim tuum est, praeter animam? Noli ergo animam tuam perdere pro nihilo. Ne parcas caducis, ne aeterna perdas; alienum tibi totus mundus est; qui nudus natus, nudus sepeliris [sepelieris]. O irremediabilis dementia! quid alienum caducum tanto amore diligis, ut aeternum proprium in aeternum perdas? Cogita itaque mortem, quae finem dat mundi voluntatibus [Forte voluptatibus], et vide quo amoena divitum abiit laetitia. Luxus, jocus, libido, luxuria conticuere; et cadaver nudum, vermibus et putredine dissolvendum, limus suscepit, miserrima anima poenis aeternis [Col. 0238A] reddita. Quid hac conditione lacrymabilius? Quid hac miseria infelicius? Qui usque ad corruptionem et interitum perpetuum hujus vitae vana sectatur. Vere melior fuit unius horae patientia, quam aeterni temporis sera poenitentia. Time ergo citra coelum mortem; ultra coelum ignem aeternum; hoc quod vides, illud quod non vides, sed tamen credis ei, qui vidit. Verax enim est Dominus noster Jesus Christus, cui honor et gloria in saecula saeculorum. Amen.



INSTRUCTIO IV. Quod in praesenti vita laborandum, ut in futura quiescamus.

I. Omnis disciplina, juxta Apostolum, in praesenti videtur non esse gaudii, sed moeroris; postea vero jucundum [Col. 0238B] fructum, placidumque mercedis fenus his qui per eam exercitati sunt, reddet (Hebr. XII, 2). Quid enim revera hic sine moerore vel labore discitur intempore vel maximae stoliditatis et fragilitatis nostrae? Si vero temporalia disciplinarum genera praesentis gaudii suavitatem adimunt, quid de hac nostrae scholae disciplina sperandum est? Quae etiam disciplina disciplinarum est, quaeque aeterni temporis jucunditatem, et aeterni gaudii amoenitatem praesenti moerore comparat. Quod enim est disciplinae genus quod castigationis moerore careat? Quantum tristitiae vel moeroris in artificiis fabrilibus inest? Quantum laboris? Quantum industriae fabricantibus, vel etiam aedificantibus imminet? Quantis verberibus, quibus doloribus musicarum discentes [a 1Kb] imbuuntur? [Col. 0238C] Quantisve fatigationibus, vel quantis moeroribus medicorum discipuli vexantur? Qualibus vero inquietudinibus sapientiae amatores, vel quantis paupertatis angustiis philosophici [An philosophi?] coarctantur? Postremo quantis periculis gubernacula appetuntur? In quibus omnibus post licet innumerabilium miseriarum labores, pacatissimus finis patienter exspectatur, cujus consideratione supra dictae calamitates, licet non sine moerore, licet cum multa amaritudine, tolerantur. Etenim si cum moerore disciplina comitatur, finis tamen ejus in laetitia agit, et labor in securitate versatur, et mirum in modum pro laetitia tristitia, pro suavitate amaritudo, pro securitate labor, pro quiete inquietudo patientissime toleratur. Licet enim ignorant, si ad [Col. 0238D] cujusque disciplinae finem perveniant, tamen vel pro incerta spe futuri gaudii praesentem moerorem sustinent, non aspernantur [Forte sustinere non asp.], et dum laborem [Forte laborant] non segniter, assequuntur. Quis enim eorum certus est, si vel magister illius unquam [Forte etiam] disciplinae cujus laborem sustinet, futurus sit? Vel si hujus gaudii pro quo moerorem tolerat, particeps exsistet?

II. Quod si itaque pro temporalibus et incertis tanta et talia infatigabiliter tolerantur, quid nos pro aeternis et veris certisque sustinere debemus, quorum finis aeternus est? Etenim si incertum est apud temporalium disciplinarum appetitores, quanto tempore adepta disciplina frui eis licebit; nulla tamen segnitia [Col. 0239A] eam sequendi [An assequendi?] dissolvuntur; et sic dupliciter nobis dubii pertinaciores sunt: quia si ad disciplinae finem perveniant, ut dixi, incerti, pro vitae scilicet incerto et sensus stoliditate; nihilominus adepta disciplina denuo dubitant, quam longe eadem utantur: quanto enim incerti de profectu, tanto certi de amittenda in brevi disciplina sunt. Temporalia ergo, ut diximus, studia, et defectiva ingenia, moerores ac tristitias, angustias ac labores, pericula ac peregrinationes, injurias ac fatigationes, cum quidem apud illos constat incerta esse et fragilia haec pro quibus tantae calamitates sustentantur, tolerant nostrae scholae disciplina si tribulationes habeat, si molestias, si moerores, si amaritudines habeat, mirabitur, fugienda putabitur? Nonne sine disciplina [Col. 0239B] aliqua perfecta magistratio, ut aliqua malitia [Leg. videtur militia] acquiri impossibile est? Aut disciplina sine amaritudine adipisci queat? Cum haec ergo ita se habeant, praeparemus animum, non ad laetitiam, non ad securitatem, ut Sapiens (Eccli. II, 1) ait, sed ad tentationes et tribulationes, ad tristitias atque labores. Christus tribulatus est, injuriatus, contumeliatus, passus est; tu in terra securitatem putas? Vide et intellige quam difficile est vinci [Forte vincere] saeculum, dum non aliter, nisi Christi morte sanctus de eo liberatur: Si vix justus sic salvatur, peccator et impius ubi parebit (I Petr. IV, 18)? Audi Dominum dicentem discipulis: In mundo pressuram habebitis (Joan. XVI, 33). Et iterum: Vos autem flebitis et lugebitis, mundus autem gaudebit, et vos [Col. 0239C] tristes eritis (Ibid., 20)

III. Vide moerorem disciplinae nostrae; intellige quod non de laetitia ad laetitiam, neque de securitate ad securitatem, sed de luctu ad laetitiam, ac de tribulatione ad securitatem transitur. Patienter ergo tolerandus est brevis moeror, ut aeterna acquiratur laetitia; et leve tribulationis nostrae cum alacritate sustinendum est, ut aeternam immensae gloriae vitam apprehendamus. Si enim pro caducis rebus haec (ut diximus persaepe) accidunt et non vincunt, quid nos regnorum coelestium negotiatores fatigabit, aut vincet? Nullis laetis vel tristibus, blandis vel amicis cedere debemus: utrisque enim mundus plenus est, et utraque dux belli nostri vincit. Et videamus quam periculose immundus cedit his quibus mundus et [Col. 0239D] immaculatus non cessit: cum Christo respiciamus mundi honores, et diaboli regna cum omni gloria eorum. Quidquid diaboli est dedignemur accipere, eique brevis laetitiae regi dicamus: Tua sint tecum in perditione (Act. VIII, 20): tristes simus usque ad mortem cum Christo, ut tristitia nostra in gaudium convertatur. Rideat mundus cum diabolo: absit a nobis eorum laetitia: si volumus gaudere nunc, ex parte gaudeamus in spe, verum gaudium postea habituri in re; tristes pro peccatis nostris, laeti propter spem vitae aeternae; tristes propter Christi absentiam, exsultantes similiter, quia legimus: Videbimus eum sicuti est (I Joan. III, 2). Licet enim praesentium miseriarum [Col. 0240A] moeroribus repleamur, licet peccatorum nostrorum frequentia tristemur; victoria tamen utrorumque liberalis laetitia et nobile gaudium est: et licet pro tempore peregrinemur a Domino, ut pro brevis temporis bello in aeternum coronemur; nimium tristes esse non debemus, scientes mox esse ad Deum nos ituros, et cum eo semper mansuros: ad hoc enim nos creavit, ut cum eo semper regnantes in saecula saeculorum, laudemus, et gratias ei agere perseveremus. Haec ergo scientes nullis laboribus, nullis tribulationibus deficiamus, nullis moeroribus vincamur, nullis bellis fatigemur, nullis disciplinarum anxietatibus destituamur, nullis rursum deliciis dissolvamur, nullis blanditiis decipiamur, et, ut Apostoli voce dicamus (Rom. VIII, 38, 39), nullus [Col. 0240B] nos, nihil nos a Christi charitate separet; nulla tribulatio, nulla angustia, nulla persecutio, nulla fames, nulla nuditas, nullum periculum, nulla vel mors gladii, ignis, crucis, necis; nihil triste, nihil suave, nihil durum, nihil blandum, nihil mundi verorum [Forte vanorum] nos a Christo separet, ut ei hic et in aeterna saecula haereamus saeculorum. Amen.



INSTRUCTIO V. Quod praesens vita non sit dicenda vita, sed via.

I. O tu, vita, quantos decepisti, quantos seduxisti, quantos excaecasti! quae dum fugis, nihil es, dum videris, umbra es; dum exaltaris, fumus es; quae quotidie fugis, et quotidie venis; veniendo fugis, quae fugiendo venis; dissimilis eventu, similis ortu; dissimilis [Col. 0240C] luxu; similis fluxu; dulcis stultis, amara sapientibus. Qui te amant, non te sciunt; et qui te contemnunt, ipsi te intelligunt. Ergo non es verax, sed fallax: te ostendis tanquam veram, te reducis tanquam fallacem. Quid ergo es, humana vita? Via es mortalium, et non vita; a peccato incipiens usque ad mortem; vera enim esses si te peccatum primae transgressionis humanae non interrupi set, et tunc [a 1Kb] cassabunda et mortalis devenisti, cum omnes tuos viatores morti assignasti. Via ergo es ad vitam, et non vita: vera enim non es; via, sed non plana, aliis longa, aliis brevis, aliis lata, aliis angusta, aliis laeta; aliis tristis, omnibus similiter festinans, et irrevocabilis. Via es, inquam, via es, sed non omnibus manifesta es: multi enim te vident; et pauci te [Col. 0240D] viam esse intelligunt. Sic enim subtilis es et sic seductrix, ut paucorum sit te scire viam. Interroganda ergo es, et non credenda, nec vendicanda; transeunda, non habitanda, misera humana vita: nullus enim in via habitat, sed ambulat; ut qui ambulant in via, habitent in patria.

II. Quare ergo tu, mortalis vita, habitaris, diligeris, vindicaris? Diligeris, vindicaris a stultis et a perditis, contemneris a sensatis, caveris a salvandis. Timenda itaque es, humana vita, et multum cavenda, quae sic fugitiva es, sic lubrica, sic periculosa, sic brevis, sic incerta, ut quasi umbra, aut imago, aut nubes, aut nihil, aut inane dissolveris. Dum ergo [Col. 0241A] nihil es, o mortalis vita, sive imago, fugitiva ut avis, ut nubes incerta, et fragilis ut umbra, ut somnium, sic per te iter agendum est, tam sollicite, tam caute, tam expedite, ut viatorum more ad veram patriam [a 1Kb] omnibus intelligentibus festinandum sit. De transacto securus, de eo quod restat sollicitus: nihil enim tibi prodest ascendere, quod ascenderis, nisi quod restat, evaseris: via enim et ascensus quidam putanda est via [Forte vita] haec. Ne quaeramus in via quod in patria futurum est: labor enim et fatigatio in itinere versatur, in patria requies et securitas paratur. Cavendum est itaque nobis, ne forte per viam securi simus, et ad veram nostram patriam non perveniamus. Sunt enim revera nonnulli in hoc itinere desides, securi, lividi, ut non tam in via, [Col. 0241B] quam in patria esse videantur: et non tam voluntarii, quam inviti eunt ad patriam, nimirum jam perditam. Hic enim in via praeusi sunt patria, et de brevi vita aeternam mortem mercati sunt. Infelices de frustrato commercio laeti sunt, aliena caduca dilexerunt, et propria aeterna neglexerunt. Quapropter quamvis sint laeta, quamvis blanda, quamvis sint speciosa, aliena terrena devitemus, ut propria aeterna non perdamus: fideles in alienis inveniamur, ut in propriis ac nostris haeredes efficiamur, donante Domino nostro Jesu Christo, cui gloria in saecula saeculorum. Amen.



INSTRUCTIO VI. Praesentem vitam similem esse umbrae.

I. Donante Domino de humana vita diximus, quod [Col. 0241C] viae similitudo est, in qua unusquisque iter ad aeterna agens de alienis cupiditatibus securus, quasi viatici tantum paupertate contentus esse debeat, ut nullis haerens illecebris terrena cuncta sibi esse aliena intelligat. Nunc umbram esse eamdem, ut jam ante diximus, ostendamus vitam. Non tibi videtur umbra esse et imago vita hominis super terram? quae sic dubia, quandiu sit et incerta, ut res umbrae aequetur. Vides enim et non vides; ipsa, nec ipsa, dicamus: quod fuit, non vides; quod erit, nec ipsum videre potes. Vides tantum quod est, quod diu stat: tolle quod es [Forte quod est], nihil vides; sic est invisa ac si non esset: ergo umbram videt unusquisque vitam suam, et a mane usque ad vesperam, quasi in quodam speculo vanitatem suae vitae circumspicit. [Col. 0241D] Sed quaelibet alia similia tantum in somnis videt: similiter enim falsa pro veris speculatur, et pro veri imagine vanis [b 1Kb] includitur. Quid enim, rogo, interest quod hesterno vidisti, ac nocte somniatur? Nonne hodie similiter vana esse tibi videntur? Etenim utique me non plus satiant pro veris quae videndo fugiunt, quam quae somnianda includunt: utraque enim vana esse invenio. Quod enim sum, non fui, et non ero, et unaquaque hora aliud sum, et nunquam sto. Semper enim curro a die nativitatis usque ad diem mortis, et per singulos dies vitae meae mutor; et [Col. 0242A] quaecunque mutantur, vel quomodo mutantur, non video; et totam simul in uno vitam meam nunquam videre possum; et quod heri fui, hodie non sum; sic quod hodie sum, cras non ero; et sic semper mobilis et mutabundus per caetera vitae meae spatia ero, ut de momento in momentum, de momentis in horas, de horis in dies, cum incertis aetatis meae spatiis concurram ad mortem, ut ibi videam certa et vera, et tota simul in uno, quod hic mihi impossibile est.

II. O me miserum! si ibi vitam non videro, quam nunquam veram video; veram enim esse ibi eam necesse est, ubi aeternitas agit. Fuge ergo, fuge, o tu, vitae mortalis umbra; fuge tu nos, et nos te: tu fuge ut facis; semper enim fugis, ut cito vera vita veniat: [Col. 0242B] nos te, ne nos decipias, fugiamus: tardos enim blandis decipere soles impedimentis. Fuge, inquam, et festina quae multos seduxisti, et nos seducere instas, et alios post nos deduces, et morti assignabis. O quam caeca es tu, quam seducens, incerta vita! me exspectas, ut rapias; me provocas, ut suadeas; me rogas, ut seducas; me suades, ut decipias. Quis tam insipiens est, ut te credat, quae decipis amantes, et seducis credentes? Qui enim te diligunt, decepti sunt; et qui te credunt, seducti sunt: qui autem te negligunt, ditati sunt; et qui te fugiunt, salvati sunt. Deum quaerunt, qui te contemnunt. Fugiamus itaque nos te, antequam tu nos: et quia sic mortalis, brevis, caduca, incerta, instabilis, mobilis, mutabilis, convertibilis es; nos Dei et vitae [Col. 0242C] aeternae amatores et negotiatores potius, quam tui nos habeamur, et te fluentem et fugientem fugiamus, ne nos cum tuis amatoribus vindices. Fugiendum est enim nobis quod fugit, et sic in eo vivendum est, quasi quotidie moriendum esset. Quid enim interest nobis hodie, sive cras mori? Dum enim mori nobis necesse est, sic nobis est mors consideranda, quasi jam diu praeteriret; et dum nihil durat ante mortem, festinandum est ad mortem, ut possimus vera aeterna videre post mortem. Quamobrem non tardandum est, sed festinandum est de umbra imaginatae vitae, ad veritatem verae vitae. Et quia alia via vitae carnalis, alia via profectus spiritualis; currat animus profectibus, sicut vita cursibus, et ita animi augeatur maturitas, ut aetatis plenitudo; et sicut vitae circuli [Col. 0242D] minuuntur, sic vitiorum numerus decrescat, ut cum saeculo sua relinquamus, et nihil de ejus moribus nobiscum feramus ad Dominum, praestante Domino nostro Jesu Christo, cui gloria in saecula saeculorum. Amen.



INSTRUCTIO VII. De caecitate hominis, qui neglecto spiritu inservit corpori.

I. O te caecam insaniam! o te caecam foveam, humanam voluntatem, quae accepta celas, et data non reddis! frustra placaris, quae ingrata pasceris frustra [Col. 0243A] voras, quae sic opportuna sensum [Forte censum] tuae voracitatis exigas. O protusata, sanguisuga impatiens, immitis saturata, blanda jejuna, vorax, inverecunda, edax, quid habes recti? quid honesti? nihil. Quae frustrata quaeris, quae vituperata iteras, quae turpia ornas, quare te ipsam non consideras? o misera humanitas, intus putrida, felle, humore, liquore, sanguine, flegmate plena: foris vero pellem lavatam [Forte lavata], sed nunquam tamen mundatam [Forte mundata]; semper enim de intimo immunditiae coeno coinquinaris, pollueris: licet quotidie lavaris, quotidie violaris. O pullatam pellem! frustra lavaris, quae natura immunda es. O inversam caecitatem! quod lavas, quod ornas, natura, putredo: quod autem violas et polluis, natura, nitor. [Col. 0243B] Quid munda coinquinas, et immunda lavas, quae animam corrumpis et corpus ornas? Satisne te diligis, an satis te ignoras? Si enim te scis, quare horrida et immunda flegmatis et stercoris domicilia diligis? Si videris in vestimento tuo immunditiam, si flegmata horrescis, et aspectum retro torques, et te in tuis vestimentis immundum sterquilinium, et olidum ac putridum volutabrum non fugis, non detestaris? Non vides quid tua fistulata pellis per sua foramina foveat? pudet referre, quod amare non pudet. Quare horrida non horrescimus? quare pudenda non detestamur? quare fetida non fugimus? Nonne quia non sapimus, et quia mundi non sumus? Ideo immundus immunda quaerit, et turpia turpis, et inhonesta inhonestus; et quia caeci, inhonesti sumus, [Col. 0243C] idcirco nulla verecunda declinamus. Si enim caeci non sumus, quare nosmetipsos primam nostram immunditiam non despicimus? quare nos vel nostram verecundiam, vel nostram turpitudinem non contemnimus? Nonne turpia esse honesta tibi non videntur? quae crebris lamentis et ornatibus variis indigent, et ingrata suis non satiantur impendiis, et satiata non juvant futuris, et transacta voluntas praesentem non satiat, nec futuram repellit [a 1Kb] .

II. In vanum ergo laborat qui talia pascit, et in ventum seminat, qui vanae voluntati huic servit, ubi expensum non expedit servitium. Esuriant itaque ista, quae sic ingrata, sic molesta sunt, ut semper esurire videantur. Qui ista pascunt, se ipsos decipiunt. O inhonesta servitus, qua carne fruitur [Forte carni [Col. 0243D] servitur]! o dura! o inexorabilis! o fera, licet domestica dominatio! quae quotidie solvitur et quotidie exigitur; sub die vadit et venit; saturata exit, esuriens redit. Vae his qui hic pascuntur, ubi fames dominatur, nec divitiis vincitur, et dum haec solvuntur, alia exiguntur. Redde enim prima, secunda cogeris exsolvere; gulam pasce, libidinem exigeris. Cum Susanna ergo clamandum est: Angustiae mihi undique (Dan. XIII, 22). Et cum Paulo ejulandum est et dicendum est: Infelix ego homo, quis me liberabit de corpore mortis hujus (Rom. VII, 24)? Si necessaria solvas, non necessaria reddere cogeris. Si ergo miser homo secunda reddere times, prima nega si [Col. 0244A] potes; si non, parce redde, avare exsolve; nihil nisi invitus exsolvas; nihil libenter dones. Sed non potes; video, quod pejus et gravius est, quia exactores diligis. Et amicus est tibi inimicus tuus. Quid dicam, nescio, quid suadeam, ignoro. Unum dicam quod scio: qui hic pascitur, hic saturatur, hic jucundatur, hic ridet, hic inebriatur, hic ludit, illic esuriet, illic sitiet, illic lugebit, illic lamentabit, illic ululabit, sicut Dominus dixit: Vae his qui rident, quia ipsi lugebunt; et: Vae vobis qui saturati estis, quia esurietis (Luc. VI, 25). Duo enim tempora succedunt, et duae vitae, et duo saecula sunt: una vita brevis, et altera longa; et qui in una esurit, in alia pascetur; qui vero hic vorat, saturatur, consolatur in una; in altera esuriet et sitiet juxta illud Isaiae: [Col. 0244B] Propter hoc dicit Dominus: Ecce qui serviunt mihi, manducabunt et bibent; vos autem esurietis et sitietis (Isa. LXV, 13). Et post pauca: Ecce, qui serviunt mihi, exsultabunt in jucunditate; vos autem propter dolorem cordis clamabitis, et prae contritione spiritus ululabitis (Ibid., 14). Cum haec ergo ita sint, percendum est divitiis, et brevi voluntati [Forte voluptati] minime serviendum, ne pascamur ad esuriem, ne forte satiemur ad famem, et bibamus ad sitim: videmus enim aut hic, aut illic, unum e duobus necesse experiri. Quamobrem si saturemur, si bibamus, o nos miseri! ex parte, non ex toto hic comedamus, necessaria, non suavia; cum paupere manducemus, cum paupere bibamus, cum paupere participemus, ut vel sic cum paupere illic participare mereamur, [Col. 0244C] ubi saturabuntur qui hic pro Christo esuriunt et sitiunt justitiam (Matth. V, 6). Quorum enim regnum coelorum (Ibid., 3) est, nisi pauperum, qui animis humiles, et divitiis pauperes pro Christo sunt? cui gloria in saecula saeculorum. Amen.



INSTRUCTIO VIII. Quod ad coelestem patriam, viae praesentis finem, festinandum sit.

I. Ecce nunc de fine vitae dicendum est: jam enim diximus viam esse humanam vitam, et quam sit dubia et incerta, et non esse quod est, umbrae similitudine monstravimus: similiter, quam improvisa et quam caeca est ante diximus, de fine vero vitae nostrae, Spiritu sancto nos adjuvante, noster sermo producendus est. Viatorum est festinare ad [Col. 0244D] patriam: eorum similiter est in via sollicitudo, in patria securitas. Festinemus ergo ad patriam, qui in via sumus; tota enim vita nostra, quasi iter unius diei est. Primum nobis est, nihil hic amare; sed sursum amemus, sursum desideremus, sursum sapiamus, sursum quaeramus patriam: ibi enim, ubi [Forte ibi] Pater est. Patriam ergo non habemus in terra, quia Pater noster in coelis est (Matth. VI, 9). Etenim si potestatis virtute, et deitatis magnitudine ubique est, quam mare profundior, terra stabilior, mundo latior, aere purior, coelo altior, sole clarior est (Job. XI, 8, 9); in coelis tamen manifeste est, in quibus panis angelorum est, qui ut [Col. 0245A] domestici beatam coeli primi regiam incolunt, et Dei fruuntur conspectu. Sed quia inconspicabilis Dei natura [Forte naturam] sinceram natura infirmior ferre non poterat; ideo Deus pius, intra quem omnia, et extra quem nihil, primam regionem cognitionis suae quam primo coelo inclusit (quod aquis elevatis temperavit) supernis virtutibus deputavit: nisi enim illa primi coeli natura supra dictis aquis temperaretur, superni Dei accensa virtute, nequaquam ab inferioribus esset patienda naturis; ac sic omnibus ubique praesens, inconspicabilis Deus est. Plus enim est, quam totus conspici queat, et plus omnibus, qui omnia ex nihilo creavit; et ideo cum videtur, invisibilis est, quia quis sit et quantus sit, sibi soli notus est. Pulsemus tamen illum, quia unicuique pro merito [Col. 0245B] puritatis notus adest, invisibilis licet, inaestimabilis licet, Deus Trinitas. Pulsemus, inquam, vel hinc, vel illuc familiarius, vel intremus, vel manifestius intelligamus, et nos in via cantantes dicamus: Post te in odorem unguentorum tuorum curremus (Cant. I, 3); et: Post te adhaesit anima mea (Psalm. LXII, 9); et: Trahe me post te (Cant. I, 3); ut cum his canticis mundum festinanter transeamus, ac de supernis gubernati, praesentia negligamus, et de coelestibus semper cogitantes, terrena despiciamus: nisi enim coelestibus desideriis impatientibus inhiemus, terrenis necesse est haerebimus.

II. Occupemus itaque nos divinis, ne forte humanis; et quasi peregrini semper patriam suspiremus, semper patriam desideremus; finis enim viae semper [Col. 0245C] viatoribus optabilis et desiderabilis est: et ideo quia sumus mundi viatores et peregrini, de fine viae, id est, vitae nostrae semper cogitemus; viae enim finis nostrae, patria nostra est. Sed ibi omnes saeculi iterantes [Forte itinerantes] pro meritis diversa sortiuntur; et boni viatores in patria requiescunt: mali vero de ea peribunt; multi enim patriam veram perdunt, quia plus viam diligunt. Non plus viam nos, quam patriam diligamus, ne aeternam patriam perdamus; talem enim habemus patriam, quam amare debemus. Duret igitur apud nos ista definitio, ut hic vivamus in via; ut viatores, ut peregrini, ut hospites mundi, nullis haerentes cupiditatibus, nullis terrenis inhiantes desideriis, sed coelestibus et spiritualibus formis animos nostros repleamus, virtute et [Col. 0245D] opere psallentes: Quando veniam et apparebo ante faciem Dei mei? Sitivit enim anima mea Deum fortem vivum (Psalm. XLI, 3); et: Anima mea sicut terra sine aqua tibi (Psalm. CXLII, 6); et cum Paulo dicentes: Cupio dissolvi, et esse cum Christo (Philipp. I, 23), sciamus nos licet peregrinos a Domino quandiu sumus in corpore (II Cor. V, 6-8), praesentes tamen esse oculis Dei. Quapropter omni ignavia calcata, et omni deposito tepore, nitamur ei qui ubique praesens est, placere, ut cum bona conscientia et via hujus saeculi ad beatam patriam nostri Patris aeternam, et aeterni transire feliciter possimus, de praesentibus ad absentia, de tristibus ad laeta, de caducis ad aeterna, de terrenis ad coelestia, de regione mortis ad regionem [Col. 0246A] vivorum, ubi facie ad faciem coelestia videmus, et Regem regum recto regimine regna regentem Dominum nostrum Jesum Christum, cui gloria in saecula saeculorum. Amen.



INSTRUCTIO IX. De extremo judicio.

I. Adhuc de fine dicamus, fratres charissimi: finis enim viae nostrae, ut diximus, nostra patria est. Sed quia alii hic patriam possidentes, illic finem viae in patria non habebunt; sed de via in viam vadunt, id est, de poena in poenam animo remordente mutabuntur, et requiem non habebunt; ideo viae, id est, vitae illorum finis patria non est, sed poena; non est requies, sed inquietudo. Justorum autem vitae finis est vita aeterna, requies, pax perennis, patria coelestis, aeternitas beata, [Col. 0246B] laetitia infinita. Diversus itaque finis viae humanae vitae est; quia licet fragilitate et volubilitate lubrica, ac incerta fugacitate via vitae humanae similis, studiis tamen ac profectibus dissimilis est. Sed dissimilem vitam hic sors similis premit, et incerti itineris incursus manifestat: similiter enim omnes nascuntur, crescunt, decrescunt, infirmantur, tribulantur, moriuntur; sed quando ad finem veniunt, ibi discernuntur, et quos similis incursus fatigavit, dissimilis ordo segregavit: ibi enim vera probatio et diligens examinatio similis miseriae erit, qua omnes viatores viae, quam mortales similiter terrae premunt. Illic enim, ut Apostolus ait: Uniuscujusque opus quale sit, ignis probabit (I Cor. III, 13). Videte ordinem miseriae humanae vitae de terra, super terram, in terram, [Col. 0246C] a terra in ignem, de igne in judicium, de judicio aut in gehennam, aut in vitam: de terra enim creatus es, terram calcas, in terram ibis, a terra surges, in igne probaberis, judicium exspectabis, aeternum autem post haec supplicium aut regnum possidebis; quia illic oportet nos, ut ait Apostolus, manifestari ante tribunal Christi, ut referat unusquisque propria corporis sui, prout gessit, sive bonum, sive malum (II Cor. V, 10); quam rem etiam Dominus in Evangelio denuntiat: Filius hominis venturus est in gloria sua, et tunc reddet unicuique secundum opera sua (Matth. XVI, 27). Expavescite, quaeso, dictorum pondus, et cum timore et tremore suspecta semper mente illum tremendum divini judicii adventum indesinenter cogitate, ubi ante illud tribunal Christi [Col. 0246D] judicis horrificum, uniuscujusque opus quale sit, ignis probabit, et propria uniuscujusque corporis, sive bonum, sive malum, quisque ut gessit referet; et ubi Filius hominis veniens unicuique secundum opera sua reddet.

II. Satis tremenda sententia est, fratres, quia non dixit, secundum misericordiam suam, sed secundum opera sua unicuique reddet: hic enim misericors, illic justus judex. Idcirco timendum est, tremendum nobis est multum, qui haec legimus et audimus, charissimi, quando Deo praedicante cognoscimus, juxta opera sua unicuique reddendum esse. Quid durius dicere potuit? quid spei reliquit humanae? quis enim potest per ignem justificari et Judicis misericordia [Col. 0247A] non egere, qui in corpore peccati habitat? Quis, rogo, humani generis carnem gestans, haec non timeat, quibus nos omnes manifestandos et quodammodo assignandos esse ante tribunal Christi, et ibi opera nostra per ignem probanda praedicatur? Cum dolore pro perditis dicendum est: Ut quid limus sensum accipit? quare sensus factus est de pulvere? qui de terra creati, paululum super eam stantes, in eamdem paulo post intraturi, eadem nos iterum, jussu Dei, reddente ac projiciente, novissime per ignem probabimur, ut quadam arte terram et lutum ignis dissolvat; et si quid auri aut argenti habuerit, aut caeterorum terrae utilium paracarassimo [paracaximo] liquefacto demonstret. Mortuorum ergo animorum est et desperabilium ista non timere: [Col. 0247B] nam cuivis vel semel haec audire, cautelae sufficere debuit. Quapropter nihil nobis utilius sciamus, quam ut omnibus diebus vitae nostrae vitam ancipitem retractantes, nosmetipsos quotidie discutiamus; et verborum cogitatuumque nostrorum rationem agentes, et humanam vitam perhorrescentes, hunc supra dictum istius viae, id est vitae nostrae finem, cunctis spretis mundi hujus voluptatibus, sine intermissione cogitemus. Videmus vitam, sed umbram et imaginem fugientem et fallentem advertimus. Ne ergo nos fallax et seductrix, brevis et temporalis, caduca et fragilis, amara ac tristis vita decipiat; de vera et aeterna semper cogitemus, quae post mortem immortales justos habitura sit. Vide vicissitudinem rerum: vita ante mortem, et post [Col. 0247C] mortem vita: justus prius duas possidet, et peccator impius unam infeliciter habuit, alteram felicem perdidit: post brevem enim vitam, de morte in mortem vadit in interitum, de quo Dei pii bonitas nos dignetur eripere per Dominum nostrum Jesum Christum, cui gloria in saecula saeculorum. Amen.



INSTRUCTIO X. De terribili venturi Judicis ira declinanda.

I. Multum nobis de fine, fratres charissimi, timorem Dominus in superioribus per Evangelium et Paulum incussit. Quod nobis post haec tam tremenda divini canonis testimonia refugium est? quibus lacrymis, quantis suspiriis opus est? qualibus compunctionibus durum et lapideum cor conterendum est, [Col. 0247D] ut iram Judicis tantam effugere possimus? quam universitatis creator Deus ac Dominus noster per se ac Apostolum prophetasque minatur, qui easdem minas non tacent dicendo: Ecce dies Domini venit, ardens ut clibanus, et exuret eos: et erunt omnes alienigenae et omnes qui faciunt iniquitatem, ut stipula; et incendet eos dies illa quae venit, dicit Dominus omnipotens; et non relinquet radix et germen (Malach. IV, 1). Similiter et alius dicit propheta: Ecce venit Dominus omnipotens: et quis sustinebit diem adventus ejus? Aut quis supportabit conspectum ejus? Quia ipse ingredietur ut ignis conflatorii (Malach. III, 1, 2). Sed et Isaias dicit: Ecce dies Domini veniet insanabilis, dies irae et furoris, dies nubis et nebulae (Sophon. I, 15). Et paulo post: Coelum enim quatietur, et terra movebitur [Col. 0248A] a fundamentis suis, propter furorem irae Domini sabaoth in die, qua supervenerit furor ejus (Isa. XIII, 13). Et iterum dicit: Movebuntur fundamenta terrae, perturbatione perturbabitur terra, stupore stupebit terra, inclinatione inclinabitur terra, et commotione commovebitur terra: sicut ebrius et crapulatus excutietur (Isa. XXIV, 19, 20). Asaph quoque similia loquitur: Deus manifeste veniet, Deus noster et non silebit: ignis in conspectu ejus ardebit, et in circuitu ejus tempestas valida (Psal. XLIX, 3). Et David consona huic loquitur dicens: Ignis ante ipsum ardebit, et inflammabit in circuitu inimicos ejus (Psal. XCVI, 3).

II. Post haec, inquam, tam tremenda Veteris et Novi Testamenti praeconia, quibus heri et hodie pauca commemoravimus; qua satisfactione iram tanti [Col. 0248B] Judicis evadere possimus, videamus. Domini ac Salvatoris nostri Jesu Christi meminisse debemus dicentis: Qui vult animam suam salvam facere, perdet eam: nam qui perdiderit animam suam propter me, inveniet illam (Matth. XVI, 25). Perdendum ergo est libenter quidquid diligimus praeter Christum, pro Christo: vita primum qua corpus animae societate vivificatur, si ita necesse sit, pro Christo martyrizantibus prodatur; aut si talis beatitudinis desit occasio, non tamen voluntatum deerit mortificatio; ut qui vivit, non sibi vivat, sed ei qui pro ipso mortuus est (II Cor. V, 15). Vivamus ergo ei, qui cum moritur pro nobis, vita est; nosque nobis moriamur, ut Christo vivamus: ei enim vivere non possumus, nisi nobis ante, hoc est, nostris voluntatibus, moriamur. [Col. 0248C] Christi simus, non nostri: Non enim sumus nostri, empti enim sumus pretio magno (I Cor. VI, 19, 20), et vere magno, quando Dominus pro servo, Rex pro ministro, Deus pro homine datur. Quid debemus nos reddere, si creator universitatis immerito pro nobis impiis (creatura tamen sua) mortuus est? Putasne non debeas mori peccato? certe debes. Moriamur ergo, moriamur pro vita, quia vita moritur pro mortuis, ut cum Paulo dicere possimus: Vivo ego, jam non ego, vivit vero in me Christus (Gal. II, 20), ille qui pro me mortuus est: electorum enim est ista vox. Nullus autem potest sibimet mori, nisi Christus in illo vivat: si autem Christus in illo sit, sibimet vivere non potest. Vive in Christo, ut Christus in te.

[Col. 0248D] III. Sed quaeris quomodo sensus vivat in illo, ut te doceat tibimet mori et Christo vivere: vel, ut verius dicendum est, tibi vivere: qui enim moritur pro Christo, ipse vivit; et qui sibi vivit, moritur. Mortalis est enim, si voluntatibus suis vivit juxta illud Apostoli: Si enim secundum carnem vixeritis, moriemini (Rom. VIII, 13). Videtis ergo, charissimi, quia in alienis habitamus, dum vel vita nostra non est nostra: et non nobis vivere debemus; et grandis violentia est, per laborem quaerere, et per studium habere, quod natura vitiata non servaverit. Sed tamen arbitrii electionem, amissa licet beatitudine, non amisit. Inde nunc per vim et violentiam regnum rapimus coelorum, et illud quodammodo quasi inter medias hostium manus e medio agonis campo, et seu [Col. 0249A] certaminis sanguineo solo, abstrahimur, dum non solum ab adversariis, sed a nobis ipsis durius impugnamur dum unusquisque male seipsum diligit, et in eo quo diligit, seipsum nocet: ille enim bene diligit, qui seipsum salubriter odit, hoc est, affligit; qui vero suis adversariis consentit, non recte se diligere dicitur. Grandis ergo miseria est, qui seipsum nocens non sentit. Cum enim ipse sibi homo contrarius est, non est omnium sic illum pacare, ut vere qui seipsum diligat. Pugnandum ergo hic est et certandum cum vitiis nostris, ut alibi coronemur. Tempus enim hoc, tempus belli est; ideo enim nemo putet securitatem in bello, quia nullus dormit in bello, et nullus securus ingreditur aciem. Acies itaque nobis dirigenda est contra omne vitiosum, voluptuosum, [Col. 0249B] male blandum. Sufficit autem pugnantibus adversarios vincere: si teipsum viceris, omnium victor es; si vero tui victor proprius est tibi mortuus, Deo vivus comprobaris; quando autem mortuum audis, qua audacia intraturus ad judicium Christi, suae causae advocatum et sui desiderii suggestorem, et sui contemptus ultorem, unusquisque pro Christo martyrizans se ipsum facit. Si enim vere Christi crucem assumpsisset, nihil ei horum licere animadverteret, quia et Christus in hoc exemplum dedit, ut nullus quod suum est quaerat, dicendo: Non sicut ego volo, sed sicut tu vis (Matth. XXVI, 39), et: Descendi non ut faciam voluntatem meam, sed voluntatem ejus qui misit me (Joan. VI, 38).

IV. Se unusquisque consideret, ne liber et vivus [Col. 0249C] in loco servi et crucifixi inveniatur; et unusquisque in quo vocatus est, in eo permaneat apud Deum, et sicut Apostolus dixit: Sive liber, sive subjectus (I Cor. XII, 13) sub jugo humilitatis, quasi servi in Christo sint. Contra se ergo unusquisque nostrum, charissimi, veniat: nam si non contra nosmetipsos, sed contra fratres vivamus, et si loquamur ut libet, non est vera, sed falsa religio nostra. Nihil itaque liberum in servis Christi esse debet, et nihil altum in Christi esse humilitate oportet. Non simus ergo superbi, non simus protervi, non liberi; sed simus humiles, lenes, affabiles, communes, ut Rex humilis, alius tamen, in nobis Christus regnet. Sed ut hanc salubrem mortem quadam spei suavitate diligamus, finem ejus audiamus. Quis enim revera felicior est illo cujus mors [Col. 0249D] vita est, cujus vita Christus est, et Salvator merces est; cui coelum humiliatur et paradisus patet; cui terra coelestis, et infernus clusus est; cui janua aperitur et vita non finitur; cui Deus Pater, et angelus minister; qui de brevi longum, de misero beatum, de caduco aeternum, de tristi laetum, de humili excelsum, de terra coelum, de mortali Deum, felici commercio acquirit? Si itaque praesentia despiciamus et futura solummodo quaeramus, haec omnia supra dicta in melius commutamus. Sed si (quod absit) potiora inferioribus postponamus, utraque sine dubio perdemus. Quamobrem si cum Jesu vitam quaeramus, [a 1Kb] ut mortificationem ejus ante in nobis habeamus; [Col. 0250A] quod nobis Deus Christus praestare dignetur, qui cum Patre semper et Spiritu sancto est unus Deus in saecula saeculorum. Amen.



INSTRUCTIO XI. De dilectione Dei et proximi.

I. Moyses in lege scripsit: Fecit Deus hominem ad imaginem et similitudinem suam (Gen. I, 26). Considerate, quaeso, dicti hujus dignitatem. Deus omnipotens, invisibilis, incomprehensibilis, inenarrabilis, inaestimabilis, de limo hominem fingens, imaginis suae dignitate nobilitavit. Quid homini ad Deum? Quid limoso [Forte limo], et spiritui? Deus enim spiritus est (Joan. IV, 24). Grandis dignatio, quod Deus suae aeternitatis imaginem, et morum suorum similitudinem homini donavit. Magna dignitas homini Dei [Col. 0250B] similitudo, si conservetur; sed grandis iterum damnatio, Dei imaginis violatio. Quod enim homo accipit de flatu Dei, si in contrarium depravaverit usum, et beneficium naturae contaminaverit; tunc Dei similitudinem corrumpit, et quantum in se est delet: si autem animae insitis virtutibus usus fuerit in rectum, tunc Deo erit similis. Quascunque ergo Deus in nobis in prima nostra conditione virtutes seminavit, ipsas ei reddere nos praeceptis docuit. Hoc est primum: Diligere ex toto corde Deum nostrum (Matth. XXII, 37; Marc. XII, 30), quia ipse prior dilexit nos (I Joan. IV, 10) ab initio et antequam essemus. Dei enim dilectio, imaginis ejus renovatio. Deum autem diligit qui ejus mandata custodit; dixit enim: Si diligitis me, mandata mea servate (Joan. XIV, 15); hoc est mandatum [Col. 0250C] ejus, dilectio invicem, juxta illud: Hoc est mandatum meum, ut diligatis invicem, sicut et ego dilexi vos (Joan. XIII, 34). Dilectio autem vera non verbo est tantum, sed opere et veritate (I Joan. III, 28). Reddamus itaque Deo nostro, Patri nostro, suam imaginem inviolatam in sanctitate, quia ille sanctus est, juxta illud: Sancti estote, quia ego sanctus sum (Lev. XI, 44; I Petr. I, 16): in charitate, quia charitas est, juxta illud Joannis: Deus charitas est (I Joan. IV, 8): in pietate et veritate, quia ille pius et verax est.

II. Ne simus alienae imaginis pictores: tyrannicae enim imaginis pictor est, qui ferus est, qui iracundus est, qui superbus est. Sicut enim falsa scientia legitur, sic falsa etiam imago umbrata deprehenditur. [Col. 0250D] Divisa est enim veritas a falsitate, justitia ab iniquitate, charitas a malignitate, diligentia a securitate, aequitas a pravitate, dilectio a simulatione: et utraque imagines quasdam in nobis pingunt, sibi invicem contrarias. Pietas enim et impietas, pax et discordia contraria sibi sunt. Ne forte itaque nobis tyrannicas introducamus imagines, Christus in nobis pingat suam imaginem, qui pinxit dicendo: Pacem meam do vobis, pacem meam relinquo vobis (Joan. XIV, 27). Sed quid prodest quod scimus quia pax bona est, si non bene servetur? Solet enim optimum quodque fragilissimum fieri; et pretiosa quaeque majori cautela et diligentiori custodia indigent: nimium [Col. 0251A] enim fragile est, quod levi sermone perditur, et minima fratris laesione deperit. Nullum enim laedis, quando ei adularis; et nulli blandiris, quando eum despicis. Dic enim Fatue (Matth. V, 22), et pacem violasti, et reus factus es gehennae. Cavendum est itaque dilectionem fraternam studentibus complere, loqui ut libet, et pro animi motu linguam movere; dum non solum de injuriosis, sed etiam de otiosis sermonibus rationem reddemus (Matth. XII, 36). Quapropter studendum est in multis sermonibus non immorari, sed necessaria quaeque loqui. Nihil enim suavius hominibus, quam aliena loqui et aliena curare, et otiosa passim verba proferre, et de absentibus detrahere; et ideo qui non possunt dicere: Dominus dedit mihi linguam eruditam, ut possim sustinere [Col. 0251B] eum qui lassus est, verbo (Isa. L, 4), taceant, et si quid dicant, pacificum sit. Quamvis enim sapiens, minus paucis offendit sermonibus, quam multis: quando enim unusquisque mentitur, maledicit, detrahit, seipsum proprio mucrone jugulat. Quid autem aliud nobis inimici optassent, nisi ut nostris armis propriis succumberemus? Noli detrahere, ait Scriptura, ne eradiceris (Psalm. XXXVI, 8, 9). Vide quid laboratur in operibus impietatis: habitatio et plantatio, quam vix magnis ac divinis laboribus plantamus, uno detractionis verbo eradicatur; et quod longo labore vix queat stabiliri, unius sermonis impetu subruitur. Caveat ergo unusquisque, ne sua radix de terra viventium eradicetur pro odii detractione. Nullus enim unquam detrahit ei, quem [Col. 0251C] diligit; detractio enim, odii primogenitus est, et ideo talis patris filius merito eradicandus erit.

III. Periculosa habitatio, charissimi, in qua ista non vitantur. Si enim, ut ait Apostolus, invicem invidetis et invicem mordetis, invicem detrahitis, dico, videte ne ab invicem consumamini (Gal. V, 15). Si enim qui non diligit, in morte est (I Joan. III, 14), ubi erit qui detrahit? Lacrymis in his opus magis, quam verbis est. Quid enim diligentius, quidve abundantius lex Dei mandavit, quam dilectionem? Et raro invenis quemquam sic facientem. Quid dicemus pro excusatione? Nunquid possumus dicere: laboriosum est? durum est? Non est labor dilectio: plus suave est, plus medicale est, plus salubre est cordi dilectio. Si enim vitiis languidum non fuerit cor, ipsius sanitas [Col. 0251D] dilectio est, et quod Deo charum sit: nihil autem Deo plus charum est, quam dilectio, spiritualis maxime; cum suae legis et omnium mandatorum suorum summa sit juxta illud Apostoli: Qui autem diligit proximum, legem implevit (Rom. XIII, 8). Qui vero legem implevit studio dilectionis, habet vitam aeternam, sicut et Joannes dicit: Fratres, scimus quoniam de morte ad vitam transivimus, quia diligimus fratres: qui enim non diligit, in morte est. Si quis autem odit, homicida est. Scitis autem, quia omnis homicida non habet vitam aeternam in se manentem (I Joan. III, 14, 15). Aut ergo nihil agendum est, nisi dilectio; aut nihil spera dum est, nisi poena: Plenitudo enim legis charitas (Rom. XIII, 8), quam nobis ille pius abundanter [Col. 0252A] inspirare dignetur Dominus noster et Salvator Jesus Christus, qui dignatus est dare, pacis conditor et charitatis Deus, cui gloria in saecula saeculorum. Amen.



INSTRUCTIO XII. De compunctione et vigilantia qua Judicis adventus exspectandus est.

I. Compunctionis necessariae insinuationem superioribus sermocinationibus utcunque suggerere tentavimus, et quasi soliloquus, proprii licet, omnis tam [Forte tamen] cordis ignaviam suscitare voluimus: sed quia fidei paupertas et carnis voluntas cum mundi cupiditatibus haec castigationum documenta tepide audiens contemnit, persaepe eadem iteranda sunt: si enim fides dubia non esset, vel unum de [Col. 0252B] supradictis divini oraculi testimoniis abunde sufficeret. Credunt ergo et non credunt, qui audita negligunt; alioquin si tibi hodie, Utare, quidam diceret, quod judex saeculi hujus vult te crastino vivum exurere; quid, rogo, tibi sollicitudinis, quid timoris immineret? Et his auditis, si esset tibi unius diei spatium liberum, quanta faceres? quomodo acclamares? et per quos discurreres? quam humilis et quam lugens et sordidus oberrares? Nonne effunderes omnem pecuniam tuam in eos, quorum intercessione evadere posse te crederes? nonne omnia bona tua faceres redemptionem animae tuae et nihil reservares, licet parcus et avarus esses; sed omnia disperderes, omnia donares pro vita tua? Et si aliquis te retardare aut impedire tentaverit, nonne diceres: [Col. 0252C] Pereant omnia pro salute mea, ne [Forte nec] quidquam remaneat; tantum vivam? Hoc quare faceres? Quia non dubitares [Praemittendum quin] juxta severissimi Judicis sententiam arderes. Hic vero dubitas, quod quam cito futurum sit, ignoras; non nescis tamen futurum, licet negligis. Expergiscendum ergo est, vigilandum est, orandum est, juxta Salvatoris nostri Jesu Christi Dei nostri praeceptum dicentis: Attendite autem vobis, ne forte graventur corda vestra crapula et ebrietate, et curis hujus vitae, et superveniat in vos dies illa repentina: tanquam laqueus enim superveniet in omnes, qui sedent super faciem omnis terrae. Vigilate itaque omni tempore, ut digni habeamini effugere ista omnia quae futura sunt, et stare ante Filium hominis (Luc. XXI, 34-36).

[Col. 0252D] II. Si haec audiamus et credimus, fidem nostram vigilantia nostra ostendet, ac discussis squalentibus atque torpentis mortiferi teporis torporibus, sensus nostros Domini Salvatoris sententia vibret, ut omnibus curis mortalibus depositis, parati semper simus; exspectantes scilicet ultimi diei adventum, quo aut poena aut gloria nos suscipiet; acuatque animorum nostrorum acies supradictus Domini sermo, quo nos vigilantes et orantes jugiter esse docuit, ut non simus quasi credentes, et non credentes, et quasi audientes et non audientes: et Dei pii et boni ineffabilem misericordiam de profundo cordis nostri per Jesum Christum Filium suum infatigabiliter deprecemur, rogemus, oremus, ut ita nobis suam dilectionem [Col. 0253A] inspirare dignetur, ut nos ei in aeternum conjungat, inseparabiliter conglutinet, humo elevet, coelo societ interim sensus nostros, quandiu simus in hoc mortis corpore constituti; atque sic ejus adventum sine querela exspectemus, quo ei cum apparuerit, cum gaudio et magna charitatis fiducia placentes occurramus. Quam beati, quam felices servi illi, quos cum venerit Dominus, inveniet vigilantes (Luc. XII, 37)! Beata vigilia, qua ad Deum universitatis auctorem, omnia implentem et omnia excedentem, vigilatur. Utinam me quoque, vilem licet, suum tamen servulum, ita dignaretur de somno inertiae excitare, ita illo divinae charitatis igne accendere, quo supra sidera exardesceret suae charitatis flamma, suae nimiae dilectionis desiderium, semperque divinus [Col. 0253B] ignis intra me arderet. Utinam illud lignum haberem, quod ille ignis jugiter alteretur [Forte aleretur], pasceretur, succenderetur; et illa flamma nutriretur, quae exstingui nesciret, et augeri non nesciret. Utinam talis essem meritis, ut mea lucerna semper nocte in templo Domini mei arderet, ut omnibus domum Dei mei intrantibus luceret.

III. Domine, da mihi, rogo te, in nomine Jesu Christi Filii tui, Dei mei, illam quae nescit cadere charitatem, ut mea lucerna accendi sciat, exstingui nesciat; mihi ardeat, aliis luceat. Tu, Christe, lucernas nostras accendere digneris, dulcissime nobis Salvator noster, quae perpetuo luceant in templo tuo, ac perenne lumen a te perenni lumine accipiant, ut tenebrae nostrae illuminentur, mundi autem tenebrae [Col. 0253C] a nobis fugiant. Sic lumen tuum meae largiaris, rogo, Jesu mi, lucernae, ut illius luce illa sancta sanctorum mihi appareant, quae te aeternum Pontificem aeternorum in antibus magni illius tui templi illic intrantem habeant, quo te jugiter tantummodo videam, aspiciam, desiderem; tantum te amans conspiciam, desiderem, exspectem, ac coram te mea semper lucerna luceat, ardeat. Tuum sit, quaeso, te nobis pulsantibus monstrare, amantissime Salvator, ut te intelligentes, tantum te amemus, te solum amemus, te solum desideremus, te solum meditemur die ac nocte, semper te cogitemus; et in tantum nobis tuum inspirare digneris amorem, quantum te amari Deum decet ac diligi; ut omnia interiora nostra tua occupet dilectio, totosque nos tuus possideat [Col. 0253D] amor, totos nostros sensus tua impleat charitas, ut praeter te aliud amare nesciamus, qui sempiternus es; quo tanta charitas aquis multis hujus aeris, et hujus terrae, et hujus maris exstingui in nobis nequeat juxta illud: Et aquae multae non potuerunt exstinguere charitatem (Cant. VIII, 7). Quod in nobis quoque compleri vel ex parte possit, te donante Domino nostro Jesu Christo, cui gloria in saecula saeculorum. Amen.



INSTRUCTIO XIII. De fonte vivo Christo Jesu adeundo et potando.

I. Quotidianae experientiae ratiocinationibus humanae vitae miseria collecta, ac divinis simul territi praculis, temerarie licet, parvitatem ingenioli nostri [Col. 0254A] in superioribus jam diu ostendimus; et licet forte superflua aliis videatur ista nostra loquacitas, a nobis tamen opportune nobis sermo ortus esse ducitur: non enim tam alienam, quam propriam excitare conamur ignaviam; ac insuper quamvis minus perfectis sapientibus satisfecerit ista excogitata ex parte sapientia, incipientibus tamen, ac nostrae mensurae tepidis necessaria et satis apta videbitur. Quia quod nocet abscondi, quod nocet sileri, non expedit tegere, neque expedit tacere; inde enim melius nobis loqui visum est, quamlibet impolite, quam silere: etenim re vera tutius de istis, quam aut de frivolis aliis, aut de otiosis sermocinare judicavimus. Itaque adhuc, fratres charissimi, dictis nostris aures praebete, quasi aliquid necessarium audituri, et animi vestri [Col. 0254B] sitim divini fontis undis de quo nunc dicere cupimus, refocillate, sed non exstinguite; bibite, sed non satiamini, jam enim vocat nos ad se Fons vivus, Fons vitae, et dicit: Qui sitit veniat ad me, et bibat (Joan. VII, 37). Quid bibatis, intelligite. Dicat vobis Isaias (Leg. Jeremias), dicat vobis Fons ipse: Me autem dereliquerunt Fontem aquae vivae, dicit Dominus (Jer. II, 13). Dominus ergo ipse, Deus noster Jesus Christus, est Fons vitae, et ideo invitat nos ad se Fontem, ut illum bibamus. Bibit eum qui amat; bibit qui Dei verbo satiatur, qui satis diligit, satis desiderat; bibit qui sapientiae amore flagrat. Avide ergo nos gentes bibamus, quod Judaei dereliquerunt. De nobis enim cum gentibus forte dictum est: Praecidit in stupore mentis, capita potentium movebuntur, [Col. 0254C] nec ad adaperientes maxillas suas, quasi pauper edens, in absconso; et quasi de nobis quoque cum perfectis quibusque de quibus hoc scriptum est, diceretur. Aperiamus (tanquam panem illum qui de coelo descendit, edendo) interioris hominis nostri maxillas, ut edaciter edamus, et quodammodo velociter, ne nos quis videat, quasi in absconso comedamus. Ut panem ergo edamus, ut fontem bibamus, eumdem Dominum nostrum Jesum Christum, qui seipsum, nobis quasi sumendum, panem dicit vivum, qui dat vitam huic mundo (Joan. VI, 33); seque similiter fontem demonstrans ait: Qui sitit, veniat ad me, et bibat (Joan. VII, 37). De quo fonte et Propheta dicit: Quoniam apud te est fons vitae (Psalm. XXXV, 10).

II. Videte unde iste fons manat: inde enim unde [Col. 0254D] et panis descendit; quia idem est qui Panis et Fons, Filius unicus, Deus noster Christus Dominus, quem semper esurire debemus; licet eum edamus amando, devoremus licet desiderando, adhuc eum quasi esurientes desideremus. Simili modo ut fontem, eum semper dilectionis nimietate, bibamus; eum semper desiderii plenitudine bibamus, et suavitate quadam ejus dulcedinis delectemur: dulcis enim et suavis Dominus: licet eum edamus, et bibamus; tamen semper esuriamus et sitiamus, quia cibus noster et potus, non totus unquam sumi potest et bibi; qui licet sumitur, non consumitur, licet bibitur, non adimitur, quia panis noster aeternus est, et Fons noster perennis est, fons noster dulcis est; unde [Col. 0255A] dicit Propheta: Qui sititis, ite ad Fontem (Isa. LV, 2); sitientium enim, non saturantium iste Fons; et ideo esurientes, quos alibi beatificavit, ad se vocat; quibus nunquam bibere satis sit, sed quanto plus hauserint, tanto plus sitient. Merito, fratres, Fons sapientiae Verbum Dei in excelsis (Eccli. I, 5) a nobis desiderandus, quaerendus, semper amandus sit, in quo sunt, juxta Apostoli dictum, omnes thesauri sapientiae et scientiae absconditi (Coloss. II, 3), quos haurire vocat qui sitiunt. Si sitis, bibe Fontem vitae; si esuris, ede Panem vitae. Beati, qui esuriunt hunc Panem, et sitiunt hunc Fontem; semper enim edentes et bibentes, adhuc edere et bibere desiderant. Dulce enim nimis est, quod semper editur et bibitur, et semper esuritur et sititur, semper gustatur et [Col. 0255B] semper desideratur; unde rex propheta dicit: Gustate et videte, quam dulcis est, quam suavis est Dominus (Psalm. XXXIII, 9). Propterea, fratres, vocationem hanc sequamur, qua ad vitae Fontem vocamur a Vita, qui est Fons, non solum aquae vivae, sed et Fons aeternae vitae, Fons lucis, idem et Fons luminis: ab illo enim haec omnia sunt, sapientia, vita, lux aeterna. Auctor vitae, Fons vitae est, lucis creator, Fons luminis est: et ideo contemptis his quae videntur, transcenso [Forte transcensu] in superioribus coelorum, Fontem luminis, Fontem vitae, Fontem aquae vivae, ut rationabiles et sagacissimi pisces quaeramus, ut bibamus aquam vivam et salientem in vitam aeternam (Joan. IV, 14).

III. Utinam me illuc dignares adsciscere ad illum [Col. 0255C] Fontem, Deus misericors, pie Domine, ut ibi et ego cum sitientibus tuis vivam undam vivi Fontis aquae vivae biberem, cujus nimia dulcedine delectatus sursum semper ei haererem et dicerem: Quam dulcis est Fons aequae vivae, cujus non deficit aqua saliens in vitam aeternam (Ibid.)! O Domine, tu es ipse iste Fons semper et semper desiderandus, [Fort. add. vox bibendus] semper licet semper hauriendus. Nobis semper da, Domine Christe, hanc aquam (Ibid., 15), ut sit in nobis quoque Fons aquae vivae et salientis in vitam aeternam. Magna quidem posco, quis nesciat? Sed tu, Rex gloriae, magna donare nosti et magna promisisti: nihil te majus, et te nobis donasti, te pro nobis dedisti. Unde te rogamus, ut sciamus quod amamus, quia nihil aliud praeter te nobis dari postulamus: tu es enim omnia nostra, vita nostra, lux [Col. 0255D] nostra, salus nostra, cibus noster, potus noster, Deus noster. Inspira corda nostra, rogo, Jesu noster, illa tui Spiritus aura, et vulnera nostras tua charitate animas, ut possit uniuscujusque nostrum anima in veritate dicere: Indica mihi quem dilexit anima mea (Cant. I, 6), quoniam vulnerata charitate ego sum. Opto illa vulnera in me sint, Domine. Beata talis anima, quae charitate sic vulneratur: talis Fontem quaerit, talis bibit, semper tamen sitit bibendo, semper haurit desiderando, quem semper bibit sitiendo; sic semper quaerit amando, quae sanatur vulnerando; quo salutari vulnere animae nostrae interiora Deus et Dominus noster Jesus Christus, pius ille salutarisque medicus vulnerare dignetur, cui cum Patre et [Col. 0256A] cum Spiritu sancto unitas est in saecula saeculorum. Amen.



INSTRUCTIO XIV. Varia spiritualis vitae documenta.

I. Cum jam de moribus moralibusque disciplinis diu dixerim, iterum rogas, fili imbuende, doceri. Audisti quid scriptum est: Cui pauca non sufficiunt, plura non proderunt. Scripsi tibi antea de serietate ac pudicitia, cui nimirum, ut apte quidam, etiam tuta timeo. Sed quia admonitio quibusdam custodia, quibusdam consolatio, quibusdam perfectio efficitur, intellecta scilicet complentibus; ideo frequenter docendi sunt ac imbuendi filii dulcissimi, ut per quasdam delectiones litterarum, suas vincere possint de intestino amaritudines bello. Bellum igitur et [Col. 0256B] belluinum vince, concupiscentias scilicet ac superciliosum, utilis [Forte virilis] esto in humilitate, infirmusque in auctoritate, simplex in fide, doctus in moribus, mordax in alienis, remissus in propriis, purus in amicitia, callidus in insidiis, durus in mollibus, mollis in duris. Varius in planis, planus in variis, jocundus in amaris, tristis in jocundis. Discors in necessariis, aequalis in veris. Severus in suavibus, dulcis in amaritudinibus. Fortis in tribulationibus, et imbecillis in discordiis, tardus ad irascendum, velox ad discendum, tardus quoque ad loquendum (Jac. I, 19), ut sanctus ait Jacobus, velox similiter ad audiendum. Efficax in profectu, hebes in vindicta, cautus in verbo, promptus in opere. Amabilis probis, squalidus inhonestis, lenis infirmis, [Col. 0256C] durus stolidis, rectus erectis, humilis dejectis. Sobrius ubique, castus ubique, pudicus semper, patiens tenus zelo, cupidus nunquam, largus semper, sin ope, vel animo. Opportunus in jejuniis, importunus in vigiliis. Discretus in officiis, tenax in studiis, constans in fragoribus, laetus in moeroribus. Audax in causa veritatis, timidus in contentionibus, supplex bonis, insuperabilis malis, mitis in liberalitate, infatigabilis in charitate, justus in omnibus, pius dignis, misericors pauperibus. Memor beneficiorum, immemor injuriarum. Amator mediocrium, nolus opum, animi depressor, cogitationum publicator. Senioribus obediens, junioribus concurrens, coaequalibus coaequans. Perfectis concertans, melioribus non invidens, praecurrentibus non dolens, [Col. 0256D] remorantibus non detrahens, provocantibus consentiens, lassus licet non deficiens, flens simul et gaudens, pro fervore ac spe; timens semper pro fine, licet proficiens, incerto.

II. En tuum, o puer amande ministerque dulcis, monimentum; talis si sis, nimis beatus eris, quia per prospera et adversa idem eris, paratus ad cuncta, singulis occurrens, temperans gestus, nutriens crescenda, interimens decrescenda, levigans disperata (Forte aspera), exasperans vituperata, semper sollicitus, semper crescens, semper acquirens, semper tendens ad superna, semper currens ad bravium, semper coelestia desiderans, semper divina sitiens. Ecce doctrinam: da sequacitatem si potes, ut habeas felicitatem et potestatem, cum puerilia desideria [Col. 0257A] fugiens, corpus sic in potestatem spiritus redegeris et te vadem pro tuis tradideris peccatis, in brevi militantem pro aeternis stipendiis. O te felicem! o te beatum! oque mirabilem te puerum, si haec compleveris universa! Si enim in his diligenter omnibus fueris sensu et opere occupatus, non vacabis neque vanis vagisque, neque turpibus cogitationibus; sed quasi incipiens semper tibi ipsi congregabis, quibus in perpetuum fruiturus eris, unius vir vocandus animi, et singularis emolumenti quaesitor, egregius regni negotiator aeterni. Convertere igitur te totum in haec, quia habes in quibus tuam exerceas juventatem, virtutem, efficaciam, strenuitatem; ne in contrariis hae fuerint exercitatae, pereant quae per vim rapiunt regnum coelorum (Matth. XI, 12).



INSTRUCTIO XV. De fervore serviendi Deo.
[Col. 0257B]

I. In Ecclesia Dei, fratres mei, summum locum per Dei misericordiam sumus obtinentes: curare summopere debemus, ut quod semel proposuimus, sedula intentione teneamus, et quod exterius promittimus, per studium boni operis exhibeamus. Qua in re necesse est, ut remotis de cordibus nostris fatuis et ineptis cogitationibus, secundum perfectionis vitae regulam viam Dei ingrediamur, et a gradiendo in ea quae ante sunt, obliti posteriorum, id est, temporalium, cum Apostolo (Philipp. III, 13) nos extendamus, dicentes conditori nostro: Trahe nos post te; curremus simul in odorem unguentorum tuorum (Cant. I, 3). Per nos quidem ad viam veritatis pertingere, [Col. 0257C] vel in ea proficisci non possumus, atque ideo gratiam praevenientem petamus dicentes: Trahe nos post te, ut sic curramus ad te: et congrue prius dicitur: Trahe nos post te, et deinde sequitur, curremus; quia nisi divina gratia nos praeveniente, opus bonum inchoare, et eadem subsequente, ipsum consummare non valemus; unde dicitur in oratione illa: Et tua nos, Domine, gratia praeveniat et sequatur (Orat. Dom. XVI post Pentec.). Bene autem congruit, quod dicitur, curremus: nam in via Dei non est nobis lento gradu incedendum, sed cum magna exsultatione vel festinatione currendum. Sed Apostolus admonet dicens: Sic currite ut comprehendatis (I Cor. IX, 34). Currit vero, qui totis viribus ad Deum proficiscitur: currit qui in bono opere non lassatur, sicut et de Christo dicit Propheta: Exsultavit ut [Col. 0257D] gigas ad currendam viam (Psal. XVIII, 6). Currit (Forte cucurrit) quippe Christus viam Dei, quia in via peccatorum non stetit (Psal. I, 1), id est, nulla gravedine peccati est remoratus.

II. Currendum vero nobis est; sed quomodo currendum? Audite quomodo. Curramus, inquam, in odorem unguentorum tuorum. Quae sunt unguenta, in quorum odorem post Christum currimus? Unguenta sunt sanctorum praecedentium exempla. Unguenta de variis simul mistis floribus vel speciebus fiunt. Diversae species, diversae sunt sanctorum virtutes, quae quasi redolentia aromata per virtutem charitatis [Col. 0258A] rediguntur, et nobis in usum munde componuntur. De tali unguento dicitur: Muscae morientes perdunt suavitatem unguenti (Eccle. X, 1). Muscae morientes sunt vanae cogitationes cordi nostro irruentes, quas nimirum per studium orationis, quasi quodam flabello abjicere debemus, ne perdant et nobis suavitatem unguenti. Suavitatem etenim in odorem unguenti muscae morientes perdunt, quando vanae cogitationes jucunditatem virtutum et regulas obsequii divini quas ab antiquis patribus didicimus, perimunt. Nos igitur diligentissime sanctorum praecedentium exempla intuentes, festinemus ingredi in illam requiem (Hebr. IV, 11). Curramus et in coepto non deficiamus, quatenus cum Apostolo dicere valeamus: Bonum certamen certavimus, cursum consummavimus, ut de [Col. 0258B] caetero reposita sit nobis corona justitiae, quam reddet nobis in illum diem justus Judex Christus (II Tim. IV, 7, 8), qui est super omnia benedictus in saecula saeculorum. Amen.



INSTRUCTIO XVI. Quid est, aut quid erit?

I. Cogita, [a 1Kb] nunquid es miser homo, sed quid eris? quia quod es momentum est, et quod eris semper. Non sis ergo ipse tibi piger, exerce in brevi quod in aeternum possidebis; repellat pigritationem laboris temporalis desiderium praemiorum. Spiritualis esto, si piger non es; sed si mundus te irritat, vide quod fugias, quod sequaris, et quod nunquam fugit, cur non sequaris. Quare impatiens es in vilioribus, qui pretiosior poteras esse in melioribus? Noli [Col. 0258C] esse incertus de certis melioribus, et noli esse certus de caducis. Respicis in aliis quod alii in te videbunt. Quid prodest in aquis umbram videre oblectantem? Quid tibi exsultare aut gaudere per somnia? Sed tamen haec somnia, longa licet, unicuique brevia sunt, ea di (Forte et dies) enim totius mundi quasi unius noctis obscurrimae (Forte obscurissimae) est; noctes vero somnia sunt. Expergiscere ergo, o fili, de nocte; lumen quaere ut videaris et videas; accende lucernam et lege; cave ne dormias, ne a somniis seducaris, et falsitate imaginata decipiaris, ut credas vera esse quae falsa sunt, et surgens postea deceptum te doleas. Tua vita rota est, quotidie currit, non te exspectat: vade cum ea. Igitur hinc praepara tibi sumptus; ex agro alieno secedere juberis; vide ne tuum vendas. Hic nihil habes, o homo, in terra de [Col. 0258D] qua nudus natus es, et in qua pulvere dissolveris; ne vendas coelum, ubi aeterna haereditas est, tamen si non perdidisti. Alioquin si perdidisti, te ipsum vende ut possis recipere. Quid dixi, te ipsum vende? vitia tua vende, et eme vitam. Quaeris forte quae sint? superbiam primum quasi vitium primo ante omnia vende, et eme inde feliciter humilitatem, qua sis Christo similis dicenti: Discite a me, quia mitis sum et humilis corde (Matth. XI, 29). Breviori compendio ista ex integro vendita vendentur, et minora cupiditate habendi contempta, quia radice excisa cuju libet arboris, non magni penduntur rami. Scito [Col. 0259A] quae vendas ad hujus interitum carnis, ut spiritus salvus sit in diem Domini nostri Jesu Christi (I Cor. V, 5); gulam, cupiditatem, fornicationem, iram, tristitiam, acediam, vanam gloriam, invidiam; quae melius fuerat si perdidisses, licet si nihil accepisses.



INSTRUCTIO XVII. De octo vitiis principalibus.

Octo sunt vitia principalia, quae mergunt hominem in interitum: gula, fornicatio, cupiditas, ira, tristitia, acedia, vana gloria, superbia. De gula castiganda dicitur: Nolite duci in saturitate ventris (Eccli. XXXVI, 20). De fornicatione: Fornicatores autem et adulteros Deus judicabit (Hebr. XIII, 4). De cupiditate autem, legitur: Radix omnium malorum cupiditas est (I Tim. [Col. 0259B] VI, 10). De ira: Qui irascitur fratri suo, reus erit gehennae ignis (Matth. V, 22). De tristitia: Tristitia autem saeculi mortem operatur (II Cor. VII, 10). De acedia: Multa mala docuit otiositas (Eccli. XXXIII, 29). De vana gloria: Ascendet fetor illius, qui magnificat opera sua (Joel. II, 20). De superbia: Superbis [Col. 0260A] Deus aaversatur (Jac. IV, 6; I Petr. V, 5). Et: Qui se exaltaverit humiliabitur (Matth. XXIII, 12). Haec igitur omnium origines et causae sunt malorum; quae sic sunt sananda per contraria. Gula triplex vincenda est per abstinentiam jejunii de hora nona in horam nonam, et parcitatem cibique utilitatem (Leg. vilitatem). Fornicatio autem et omnis immunditia nec nominanda in vobis sint, sicut decet sanctos (Ephes. V, 3), per castitatem et continentiam sollicitam, et semper timentem. Cupiditas vero nihil habendo proprium vincitur, et omnia communia possidendo. Ira patientia et mansueta lenitate superanda est. Tristitia vero laetitia spirituali et spe futurae beatudinis vincenda est. Instabilitas autem acediae, mansuetudine stabili, et unius loci habitatione corrigenda est [Col. 0260B] per sobrietatem, Scriptura dicente: Si spiritus potestatem habentis ascenderit super te, locum tuum ne dimiseris (Eccle. X, 4). Vana gloria quoque et elatio immunda atque superbia, vera humilitate et cordis contritione per Dei timorem vincuntur.




[Col. 0259]
SANCTI COLUMBANI ABBATIS ET CONFESSORIS EPISTOLAE SEX AD DIVERSOS PRO TEMPORUM RATIONE DIGESTAE. (C,S)



EPISTOLA PRIMA. AD S. GREGORIUM PAPAM.
[Col. 0259C]

Domino sancto, et in Christo Patri [a 1Kb] Romano pulcherrimo Ecclesiae decori, totius Europae flaccentis augustissimo quasi cuidam flori, egregio speculatori, theoria utpote divina [b 1Kb] castulitatis potito, ego [c 1Kb] bargoma vilis Columba in Christo mitto salutem.

I. Gratia tibi et pax a Deo Patre nostro Jesu Christo. Libet me, o sancte papa, hyperbolicum tecum non sit interrogandum de Pascha juxta illud Canticum: Interroga patrem tuum, et annuntiabit tibi; majores tuos, et dicent tibi (Deut. XXXII, 7). Licet enim mihi, nimirum micrologo, illud cujusdam egregium sapientis elogium, quod dixisse fertur quamdam videns [d 1Kb] contupictam: Non admiror artem, sed admiror [Col. 0259D] frontem; ad te clarum a me vili scribendo potest inuri: tamen tuae evangelicae humilitatis fiducia fretus, tibi scribere praesumo, et mei doloris negotium injungo. Vanitas namque scribendi nulla est, ubi necessitas cogit quamvis majoribus scribi. Quid ergo dicis de Pascha XXI aut XXII lunae, quod jam [Col. 0260C] (tua [Ms., tui] tamen pace dictum sit) non esse Pascha, nimirum tenebrosum a multis comprobatur [e 1Kb] calcalenteris? Non latet enim, ut credo, efficaciam tuam, quantum Anatolius, mirae doctrinae vir, ut sanctus ait Hieronymus, cujus Eusebius Caesariensis episcopus in ecclesiastica Excerpta inseruit Historia (sic), et sanctus Hieronymus in suo hoc idem de Pascha opus collaudavit Catalogo, de hac lunae aetate vituperando disputet; qui contra Gallicanos Rimarios de Pascha, ut ait, errantes, horrendam intulit sententiam: Certe, inquiens, si usque ad duarum vigiliarum terminum quod noctis medium indicat, ortus lunae tardaverit, non lux tenebras, sed lucem tenebrae superant; quod certum est in Pascha non esse probabile, ut aliqua pars tenebrarum luci dominetur, quia [Col. 0260D] solemnitas dominicae resurrectionis lux est, et non est communicatio luci cum tenebris. Et si in tertia vigilia luna excanduerit, non est dubium lunam XXI vel XXII exortam esse, in qua verum Pascha non est possibile immolari. Nam qui hac lunae aetate Pascha definiunt possibile celebrari, non solum illud auctoritate divinae Scripturae affirmare non possunt, sed et sacrilegii et contumaciae crimen et animarum periculum incurrunt; [Col. 0261A] dum affirmant veram lucem posse immolari cum aliqua dominatione tenebrarum, quae omnibus tenebris dominatur. Nec non in sancti dogmatis legimus libro: Pascha, id est, solemnitas dominicae resurrectionis ante transgressum vernalis aequinoctii XVI initium non potest celebrari, ut scilicet aequinoctium non antecedat; quod utique Victorius in suo transgressus est Cyclo, et per hoc Galliae jam dudum invexit errorem seu, ut humilius dicam, confirmavit inolitum. Quippe qua ratione utraque stare possunt, ut scilicet resurrectio Domini ante suam celebretur passionem, quod vel putari absurdum est; aut septem dies, Domini jussione in lege sanciti, in quibus tantum legitime Phase Domini comedi mandatum est (qui a XIV luna usque ad XX numerandi sunt) contra jus fasque [Col. 0261B] transcendantur? Luna autem XXI aut XXII extra jus lucis est, utpote post medium noctis tunc temporis exorta; et tenebris lucem superantibus, lucis solemnitas nefas est, ut aiunt, agi.

II. Quare ergo tu tam sapiens, nimirum cujus clarissima per orbem, ut antiquitus, sacri ingenii diffusa sunt lumina, Pascha tenebrosum colis? Miror, fateor, a te hunc Galliae errorem, ac si Schynteneum, jam diu non fuisse rasum; nisi forte putem, quod vix credere possum, dum eum constat a te non fuisse emendatum, apud te esse probatum. Aliter tamen et honestius tua excusari potest peritia, dum forte notam subire times [Forte timens] Hermagoricae novitatis, antecessorum, et maxime papae Leonis auctoritate contentus es. [Col. 0261C] Noli te, quaeso, in tali quaestione humilitati tantum aut gravitati credere, quae saepe falluntur. Melior forte est canis vivus in problemate leone mortuo (Eccle. IX, 4). Vivus namque sanctus emendare potest, quae ab altero majore emendata non fuerint. Scias namque nostris magistris et Hibernicis antiquis, philosophis et sapientissimis componendi calculi computariis, Victorium non fuisse receptum, sed magis risu vel venia dignum, quam auctoritate. Idcirco mihi timido, peregrino magis, quam sciolo, tuae dirige fulcrum sententiae, et mature [Ms. matura] punctum tuae placabilitatis huic tempestati nos circumdanti compescendae, transmittere non dedigneris; quia non mihi satisfacit post tantos quos legi auctores, una istorum sententia episcoporum dicentium [Col. 0261D] tantum: Cum Judaeis Pascha [a 1Kb] facere non debemus. Dixit hoc olim et Victor episcopus; sed nemo Orientalium suum recepit commentum; sed hoc soporans spina Dagonis, hoc imbibit bubum erroris. Qualis, rogo, haec frivola et tam impolita, nullis scilicet divinae Scripturae fulta testimoniis sententia: Cum Judaeis Pascha facere non debemus? Quid ad rem pertinet? Nunquid Judaei reprobi Pascha facere credendi sunt nunc, utpote sine templo, extra Jerusalem, Christo tunc figurato, ab iis crucifixo? Aut nunquid ipsorum est recte credendum (sic) est XIV [b 1Kb] luna [Col. 0262A] e Pascha; et non potius Dei ipsius instituentis Phase esse fatendum est, scientisque solius ad purum quo mysterio XIV luna ad transcensum electa est? Quod forte sapientibus et tui similibus aliquantulum praeluceat. Qui hoc opponunt, licet sine auctoritate Deo improperent, quare non sua praescientia antea tunc praecaverit Judaeorum contumaciam, ut si nollet nos cum eis Pascha facere, novem dies azymorum in Lege praeciperet, ut vel nostrae solemnitatis initium finem solemnitatis eorum non excederet? Nam si XXI aut XXII Pascha celebrandum, a XIV usque ad XXII novem dies computabuntur; septem scilicet a Deo praecepti, et duo ab hominibus aucti. Sed si licet hominibus augere per se aliquid divinae censurae, interrogo, ne forte videatur contrarium esse illi Deuteronomii sententiae: [Col. 0262B] Ecce, inquit, verbum quod tibi do, neque adjicias ad illud, neque auferas ab eo (Deut. IV, 2).

III. Sed haec magis procaciter quam humiliter scribens, scio turipum praesumptionis difficillimae mihi nexisse, enavigandum fore irogus [Forte ignorans]. Nec loci namque, nec ordinis est, ut magnae tuae auctoritati aliquid quasi discutiendo inrogetur, et ridiculose te mei (nimirum Petri cathedram apostoli et clavicularii legitime insidentem) Occidentales apices de Pascha sollicitent. Sed tu non tam me vilem in hac re, quam multos et defunctos et viventes, haec eadem quae notavi, firmantes magistros, considerare debes, et quasi cum eis te trahere colloquium crede: pie namque me, scito licet saltuatim et hyperbolice, chilosum os aperire. Tuum itaque aut [Col. 0262C] excusa aut damna Victorium, sciens si illum laudaveris, inter te et supra dictum Hieronymum fidei futurum fore negotium, qui nimirum Anatolium laudavit huic contrarium, ita ut qui unum secutus fuerit, alterum recipere non poterit. Tua itaque consideret vigilantia, ut in fide duorum auctorum supra dictorum, sibi invicem contrariorum, probanda, nulla sit inter te et Hieronymum in sententia promenda dissonantia; ne nobis undique sint angustiae, ut aut tibi, aut illi consentiamus. Parce in hoc infirmis, ne scandalum diversitatis ostendas. Simpliciter enim ego tibi confiteor, quod contra sancti Hieronymi auctoritatem veniens, apud Occidentis ecclesias haereticus seu respuendus erit: illi enim per omnia indubitatam in Scripturis divinis accommodant fidem. Sed haec de Pascha sufficiant.

[Col. 0262D] IV. Caeterum de episcopis illis quid judicas, interrogo, qui contra canones ordinantur, id est, quaestu: simoniacos et Giltas auctor pestes scripsistis. Nunquid cum illis communicandum est? Quia, quod gravius est, multi in hac provincia tales esse noscuntur: aut de aliis, qui in diaconatu violati, postea ad episcoporum gradum eliguntur? Sunt enim quorum in his novimus conscientias, et cum nostra parvitate id conferentes, certum scire volebant, si sine periculo post hoc [c 1Kb] possint, id est, aut post gradum solidis emptum, aut post in diaconatu adulterium: [Col. 0263A] absconsum tamen dico cum clientelis adulterium: quod apud nostros magistros non minoris censetur esse facinoris. Tertio interrogationis loco responde adhuc, quaeso, si non molestum est, quid faciendum est de monachis illis, qui pro Dei intuitu et vitae perfectionis desiderio accensi contra vota venientes, primae conversionis loca relinquunt et invitis abbatibus, fervore monachorum cogente, aut laxantur aut ad deserta fugiunt. Vennianus auctor Giltam de his interrogavit, et elegantissime illi rescripsit; sed tamen discendi studioso semper major metus accrescit.

V. Humilius et purius haec omnia et multo plura quae epistolaris brevitas non admittit, per praesentiam interroganda erant, nisi corporis infirmitas, et [Col. 0263B] meorum cura comperegrinorum domi me vinctum [a 1Kb] ad te eundi, ut illam spiritualem vivi fontis venam, vivamque undam scientiae coelitus fluentis, ac in aeternam vitam salientis [b 1Kb] haurire. Et si animum corpus sequeretur Roma sui iterum rem sustineret contemptus, ut quomodo, docto narrante Hieronymo, legimus, quosdam de ultimis Heulini littoris finibus olim venisse Romam, in, et [Forte dein, et] mirum dictu, aliud extra Romam quaesisse; ita et ego nunc te, non Romam desiderans, salva sanctorum reverentia cinerum expeterem; licet enim non me sapientem, sed esse sitientem fateor hoc idem facere si vacaret. Legi librum tuum Pastorale regimen continentem stylo brevem, doctrina prolixum, mysteriis refertum, melle dulcius egenti opus esse fateor; [Col. 0263C] mihi idcirco tua sitienti largire, precor opuscula quae in Ezechielem miro, ut audivi, elaborasti ingenio. Legi Hieronymi sex in illum libros; sed nec medium exposuit. Sed, si dignaris, aliqua nobis de tuis transmitte relectis in civitatem, extrema scilicet libri exposita transmitte, et Cantica Canticorum ab illo loco in quo dicit . . . . . Ibo ad montem myrrhae et collem thuris (Cant. IV, 16), usque in finem; aut aliorum, aut tuis brevis deposco tracta sententiis; et ut totam exponas obscuritatem Zachariae, absconsam propala, ut tibi occidentalis in his gratias agat caecitas. Importuna postulo et magna sciscitor; quis nesciat? Sed et tu magna habens, quia [Forte habes, qui] de parvo minus, et de multo plus bene scis esse fenerandum. Rescribere te persuadet charitas, exponere [Col. 0263D] non impediat chartae asperitas, quia aera in errorem fuit, et honor debitus cordi est a me tibi dari: meum fuit provocare, interrogare, rogare; tuum, si gratiis accepta non negare, talentum fenerari, petenti te panem doctrinae, Christo praecipiente dare. Pax tibi, tuisque; meae indulge quod sic audacter scripsi, rogo, procacitati, beate papa, et oro ut pro me vilissimo peccatore vel semel in tuis sanctis orationibus ad communem Dominum ores. Persuperfluum puto commendari tibi meos, quos Salvator quasi in suo nomine ambulantes, recipiendos esse decernit; et si, ut audivi a sancto Candido tuo, hoc respondere [Col. 0264A] volueris, temporis antiquitate roborata mutari non posse, manifeste antiquus error est; sed semper antiquior est veritas quae illum reprehendit.



EPISTOLA II. AD PATRES SYNODI CUJUSDAM GALLICANAE SUPER QUAESTIONE PASCHAE CONGREGATAE

Dominis sanctis, et in Christo Patribus, vel fratribus episcopis, presbyteris, caeterisque sanctae Ecclesiae ordinibus, Columba peccator salutem in Christo praemitto.

I. Gratias ago Deo meo, quod mei causa in unum tanti congregati sunt sancti de fidei et bonorum operum veritate tractaturi, et ut tales decet, per exercitatos sensus ad discretionem boni ac mali, de discutiendis justo judicio judicaturi. Utinam saepius hoc [Col. 0264B] ageretis: et licet juxta canones semel aut bis in anno pro tumultuosis hujus aevi dissensionibus semper sic servare vos non vacat, vel quam celerrime quamvis rarius potissimum hoc debuit vobis inesse studium, quo negligentes, quique timorem haberent, et studiosi ad majorem provocarentur profectum. Ecce inquam, Deo gratia, quod vel pro me de Paschate discutiendo occasio vobis sancta effecta est synodus. Dominus noster Jesus Christus, ille princeps pastorum praestet, ut ad suae Ecclesiae utilitatem vestrum prosit consilium; et ipse Deus, qui stare solet in synagoga deorum (Psalm. LXXXI, 1), praesens inspiret corda suorum, ad suam ex integro voluntatem sequendam ex virtute mandatorum; ut non de solo Paschae negotio (quod jam diu ventilatum, [Col. 0264C] ac diu varie a diversis auctoribus judicatum est) tractetis; sed etiam de universis necessariis observationibus canonicis, quae a multis (quod gravius est) corruptae sunt; et dum dies judicii propior nunc est, quam tunc, aliquid adhuc districtius evangelicae religionis et apostolicae traditionis consilium iniretis: si enim evangelica mandata diligenter inquiratis, non miror quod in eis aliquantorum moribus contraria inveniantur. Sed sufficiat significasse unumquemque ad sui Redemptoris exemplum, ac veri pastoris formam fore informandum; qui humilitatem primum praedicans, septemque beatitudines primae paupertatis spiritus jungens in tantum docuit hominem sua sequi vestigia, ut ad veram octavi diei circumcisionem, justitiam sequendo perveniret; [Col. 0264D] quia beatitudo octava martyrio terminatur, eo quod non solum agendo justus, sed etiam pro justitia sustinendo martyr, regni nimirum coelestis cupidus, aut non [Leg. cum] similiter certantibus coronatur.

II. Dum ergo, sicut scriptum est, Qui dicit se in Christo credere, debet et ipse ambulare, sicut et Christus ambulavit (I Joan. II, 6), id est, et pauper, et humilis, et veritatem semper cum persecutione hominum praedicans; et iterum, Qui volunt in Christo pie vivere, persecutionem patientur (II Tim. III, 12); et quia Fides sine operibus mortua est in semetipsa [Col. 0265A] (Jac. II, 17, 20, 26), et Dominus fatuis sola fide contentis respondet: Quia non novi vos (Matth. VII, 23): et bene credentibus, et Domine, Domine (Ibid., 21) dicentibus promisit quod non intrabunt in regnum coelorum. Et dum non possunt, vel sui esse discipuli, vel digni se, qui non renuntiaverint omnibus quae possident, unusquisque se consideret; et si haec fixe complevit aut sustinuit, ne alienus sit a discipulis Domini nostri Jesu Christi, quia non debet degener esse filius, et discipulus Magistro non debet contraria praedicare. Qui enim non intrat per januam in ovile ovium, ille fur est et latro (Joan. X, 1). Et qui fugit castigandi et vitiosis resistendi laborem, mercenarius est, non filius semper in Ecclesia mansurus. Haec idcirco breviter tetigi, ut si volueritis, nos [Col. 0265B] quasi inferiores, vos patres docere, hanc vocem veri Pastoris et in opere et in ore habeatis, quam suae agnoscunt oves: Non enim audiunt vocem alienorum, sed fugiunt ab eo (Ibid., 5), cujus vocem non agnoscunt, quae nisi actualis sit, voci veri non concordat pastoris. Nec poterit sermo efficaciter penetrare animos disciplinatorum ab ore prolatus mercenarii, hoc signum habens, quod ipse primus non audit quod ab eo non auditur. Et quod prior actibus contempsit Magister nudo non potest tradere verbo ad conservandi exemplum.

III. Simul ergo omnes, sive clerici, sive monachi, istos primum canones veros ac singulares Domini nostri Jesu Christi similiter compleamus, et sic postea tumore superbiae deposito, unum in reliquis [Col. 0265C] scribere. Si omnes humiles simus et pauperes pro Christo voluntarii, qui pro nobis pauper factus est, cum dives esset (II Cor. VIII, 9); postea per humilitatem de terra vitiorum, ac per voluntariam evangelicae admonitionis paupertatem diversis cupiditatibus depositis, curisque mortalibus detrusis, velut amputatis diversitatis ac discordiae causis, omnes filii Dei veram pacem et integram charitatem per morum similitudinem, et unius voluntatis aequalitatem inter se invicem habebunt. Multum namque nocuit nocetque ecclesiasticae paci morum diversitas, et varietas traditionum; sed tamen si, ut dixi, venena superbiae et invidiae, vanae gloriaeque per Salvatoris nostri praeceptum ad exemplum dicentis: Discite a me quia mitis sum et humilis corde (Matth. XI, 29), et reliqua, [Col. 0265D] humilitatis verae exercitiis curare primum festinemus, sine ullo deinceps scandalo, omnes perfecti, odio deleti [Forte deleto], sicut discipuli Domini nostri Jesu Christi, nos invicem ex toto corde diligemus. Etsi aliqua sit traditionum diversitas, sicut et de Paschate, dum non possunt humiles contendere, neque talem consuetudinem habet Ecclesia (I Cor. XI, 16); dum cito veriora cognoscent qui eodem proposito, eodemque desiderio veritatis agnoscendae, similiter quaerunt quod rectius sequantur, quando nemo vincitur nisi error, et quando nullus in se, sed in Domino gloriatur; quaeramus itaque simul, quaeso vos, o amantissimi patres ac fratres, et videamus qualis [Col. 0266A] verior sit traditio, vestra an fratrum vestrorum in Occidente. Omnes enim ecclesiae totius Occidentis (sicut in tomo responsionis meae quem vobis nunc misi, licet ante triennium scriptum, indicavi) non respiciunt [An. recipiunt?] fieri debere Resurrectionem ante Passionem, id est, ante aequinoctium Pascha, et vigesimam lunam non excedunt, ne sine auctoritate veteris Testamenti sacramentum Novi Testamenti agant. Sed haec alias, alioquin quid quidem illi sentiunt de Pascha sive papae per tres tomos innotui, et adhuc sancto fratri vestro Arigio brevi libello hoc idem scribere praesumpsi.

IV. Unum itaque deposco a vestra sanctitate, ut cum pace et charitate meam comportetis insipientiam, ac superbam, ut aiunt quidam, scribendi praesumptionem, [Col. 0266B] quam necessitas extorsit, non vanitas, ut ipsa probat vilitas [An. utilitas?]; et quia hujus diversitatis auctor non sim, ac pro Christo Salvatore communi Domino ac Deo in has terras peregrinus processerim, deprecor vos per communem Dominum, et per eum qui judicaturus est vivos ac mortuos (II Tim. IV, 1) adjuro, si mereamini ab eo agnosci. qui multis dicet: Amen dico vobis, quia nunquam novi vos (Matth. VII, 23), ut mihi liceat cum vestra pace et charitate in his silvis silere et vivere juxta ossa nostrorum fratrum decem et septem defun torum, sicut usque nunc licuit nobis inter vos vixisse duo lecim annis, ut pro vobis, sicut usque nunc fecimus, oremus ut debemus. Capiat nos simul, oro, Gallia, quos capiet regnum coelorum, si boni simus [Col. 0266C] meriti. Unum enim regnum habemus promissum, et unam spem vocationis in Christo, cum quo conregnabimus (II Tim. II, 11, 12), si tamen prius hic cum eo patiamur, ut et simul cum eo glorificemur. Ego scio quod multis superflua videbitur haec mea loquacitas; sed melius judicavi, ut et vos sciretis quae nos et hic tractamus et cogitamus inter nos. Hi sunt enim nostri canones, dominica et apostolica mandata: [a 1Kb] in fides nostra est: haec arma, scutum et gladium: haec apologia: haec nos moverunt de patria: haec et hic servare contendimus, licet tepide; in his usque ad mortem perseverare et oramus, et optamus, sicut et seniores nostros facere conspeximus.

V. Vos vero, Patres sancti, videte quid faciatis ad istos veteranos pauperes et peregrinos senes: ut [Col. 0266D] ego arbitror, melius vobis erit illos confortare quam conturbare. Ego autem ad vos ire non ausus sum, ne forte contenderem praesens contra Apostoli dictum dicentis: Noli verbis contendere (Ibid., 14); et iterum: Si quis contentiosus est, nos talem consuetudinem non habemus, neque Ecclesia Dei (I Cor. XI, 16). Sed confiteor conscientiae meae secreta, quod plus credo traditioni patriae meae juxta Do . . . . . , et calculum LXXXIV annorum et Anatolium, ab Eusebio Ecclesiasticae Historiae auctore episcopo, et sancto Catalogi scriptore Hieronymo laudatum, Pascha celebrare, quam juxta Victorium nuper dubie scribentem, et ubi necesse erat, nihil definientem, ut ipse [Col. 0267A] in suo testatus est prologo: qui post tempora D. Martini, et D. Hieronymi, et papae Damasi, post centum et tres annos sub Hilaro scripsit. Vos vero eligite ipsi quem sequi malletis, et cui melius credatis juxta illud Apostoli: Omnia probate; quod bonum est tenete (I Thess. V, 21). Absit ut ego contra vos contendam congrediendum, ut gaudeant inimici nostri de nostra Christianorum contentione, Judaei scilicet, aut haeretici, sive pagani gentiles. Absit sane, absit; alioquin aliter [Leg. inter] nos potest convenire, ut aut unusquisque in quo vocatus est, in eo permaneat (I Cor. VII, 20) apud Dominum, si utraque bona est traditio: aut cum pace et humilitate sine ulla contentione libri legantur utrique; et quae plus Veteri et Novo Testamento concordant, sine ullius invidia [Col. 0267B] serventur. Nam si ex Deo est, ut me hinc de loco deserti quem pro Domino meo Jesu Christo de transmare expetivi, propellatis, meum erit illud propheticum dicere: Si propter me haec tempestas est super vos, tollite me, et mittite me in mare, ut commotio haec quiescat a vobis (Jon. I, 12). Vestrum tamen prius sit more illorum nautarum naufragum conari eripere visceribus pietatis, et ad terram navem trahere, sicut illi, licet ethnici, fecerunt Scriptura narrante: Et conabantur viri redire, inquit, ad terram, et non poterant, quia mare ibat, et exsurgebat magis fluctus (Ibid., 13). Postremo in calce dicti, licet praesumptuose, suggero, ut quia in via hujus saeculi spatiosa (Matth. VII, 13, 14), lata, et multi ambulantes currunt ad computa [Rectius, compita] [Col. 0267C] arcta, si aliqui pauci inveniuntur, qui per angustam portam et arctam quae ducit ad vitam, juxta praeceptum Domini gradiantur, potius a vobis ad vitam transmittantur, quam prohibeantur; ne forte et vos cum Pharisaeis sermo Domini sugillet dicentis: Vae vobis, Scribae et Pharisaei, quia clauditis regnum coelorum ante homines, et nec vos intratis, nec sinitis introeuntes intrare (Matth. XXIII, 13).

VI. Sed dicet aliquis: Nunquid nos non intramus in regnum coelorum? Quare non potestis juxta gratiam Domini, si efficiamini sicut parvuli (Matth. XVIII, 3), humiles scilicet et casti; simplices et innocentes in malo, prudentes tamen in bono (Rom. XVI, 19), placabiles et iram in corde non tenentes? Sed complere haec omnia mulieres saepe videntes, et circa [Col. 0267D] mundi facultates saepius rixantes et irascentes difficillime possunt. Idcirco nostri semel mundo renuntiantes, et causas vitiorum ac fomites jurgiorum in primis amputantes, facilius nudos, quam divites sermonem Domini posse complere arbitrantur. Ante istas etenim quatuor res regnum coelorum non intratur, sicut S. Hieronymus trium testis est, et quarti Basilius, qui juxta evangelici vim dicti mores exponunt infantium. Infans enim humilis est, non laesus meminit, non mulierem videns concupiscit, non aliud ore aliud corde habet. Quae, sicut dixi, melius servabit vacans, et videns quod Deus ipse sit Dominus, quam diversa videns et audiens. Nullus [Col. 0268A] detrahat silentii bonis; nisi enim tepescant, secreti melius vivunt quam publici, excepta austeriore adhuc vita, [a 1Kb] quae majorem licet mercedem. Ubi enim durior pugna, ibi gloriosior invenitur corona. Ipsi ergo non credunt bonis secretis (ut sanctus ait Gregorius) qui publica mala non devitant. Inde sanctus Hieronymus haec sciens jussit episcopos imitari apostolos, monachos vero docuit sequi Patres perfectos. Alia enim sunt et alia clericorum et monachorum documenta, et longe ab invicem separata. Unusquisque quod arripuit, servet, sed toti Evangelium et utrique, ac si unius corporis membra una consonantia Christum omnium caput sequantur per sua propria mandata, quae sunt ab eo ostensa in pace et charitate perfecta esse. Quae duo perfici perfecte [Col. 0268B] non possunt nisi a veris humilibus, et ab unanimiter spiritualibus Christi mandata complentibus, Domino ipso testante: Si diligitis me, mandata mea servate (Joan. XIV, 15). Hoc est mandatum meum, ut diligatis invicem sicut et ego dilexi vos (Joan. XV, 12). In hoc enim scient omnes quia mei discipuli estis, si vos invicem diligatis (Joan. XIII, 35). Tunc ergo potest certa esse unio animorum, et pax et charitas per Spiritum sanctum diffusa visceribus credentium, quando similiter mandata divina complere omnes desiderant: nam quanta sit dissimilitudinis in actualibus studiis mensura, tanta erit pacis et charitatis inter imperfectos fictura. Ut ergo in charitate non ficta nos invicem amemus, Domini nostri jesu Christi praecepta diligenter consideremus, et intellecta [Col. 0268C] complere festinemus, ut per suam doctrinam uno impetu fervoris nimii tota ad coelestia festinet Ecclesia. Praestet hoc nobis sua gratuita gratia, ut omnes mundum horreamus, et illum solum amemus, illumque cum Patre et Spiritu sancto desideremus, cui gloria in saecula saeculorum. Amen. De caetero, Patres, orate pro nobis, sicut et nos facimus, viles licet, pro vobis, et nolite nos a vobis alienos reputare; unius enim sumus corporis commembra, sive Galli, sive Britanni, sive Iberi, sive quaeque gentes. Ideo gaudeamus omnes gentes in cognitione fidei et agnitione Filii Dei (Ephes. IV, 13); et festinemus omnes occurrere in virum perfectum, in mensuram aetatis plenitudinis Jesu Christi; in quo nos invicem amemus, invicem laudemus, invicem emendemus, invicem [Col. 0268D] visitemus, invicem oremus, ut cum eo regnemus invicem, et exsultemus. Date, quaeso, veniam meae loquacitati ac procacitati supra vires laboranti, patientissimi atque sanctissimi Patres quique et fratres.



EPISTOLA III. AD BONIFACIUM IV.

Domino sancto et in Christo apostolico Patri papae Columba peccator in Christo salutem.

Jam diu omnes sedi apostolicae praesidentes, dulcissimos omnibus praesules fidelibus, ac merito apostolici honoris reverendissimos Patres visitare spiritu et consolare cupiens, nunc usque votis pro diversis [Col. 0269A] hujus aevi frigoribus, et tumultuosis gentium seditionibus interjacentium, ac si marina trabe interclusus, satisfacere non potui, insuavi scilicet, intransmeabitique, non tam thetis visibilis, quam intelligibilis dorso, quod optime nostis, nobis opposito. Idcirco semel et bis Satanas impedivit portitores nostrorum ad bonae memoriae papam conscriptorum Gregorium olim apicum in subjectis positorum, qui tibi quoque offerendi discutiendique a nostra transmittuntur vilitate, non tam superba, ut per verba demonstratur, diabolica praesumptione, quam nostrae regionis ritus observantiae [Forte observantia], quae calcarent verae computationis necessaria probatione, dum non eosdem terminos scandunt libri nostrae provinciae, et istorum liber Gallorum, qui a nostris viris non recipitur per [Col. 0269B] duo loca magistris, sicut in epistolis nostrae parvitatis, quantum potuimus, ad supra dictum beatum papam, licet praesumptuose, indicare pro viribus studuimus. Itaque ne si eadem iterarem, ad te quoque scribendo fastidium potius generarem, quam ingenium probare utrorumque auctorum tibi, ut decet, reservarem, cum salutationum condignis officiis preces tantum ad te per Dominum nostrum Jesum Christum et Spiritum sanctum, et per unitatem fidei nostrae quae invicem est, qua unum Patrem nostrum qui est in coelis, ex quo omnia, et unum Redemptorem nostrum Filium Dei, per quem omnia, et unum Spiritum sanctum in quo omnia (I Cor. VIII, 6; Rom. XI, 36), corde credimus, et ore confitemur, unum Dominum esse in Trinitate, et Trinitatem in Unitate, unamquamque [Col. 0269C] scilicet personam plenum Dominum, et totas tres personas unum Dominum fundimus, ut nobis peregrinis laborantibus tuae piae sententiae praestes solatium, quo, si non contra fidem est, nostrorum traditionem robores seniorum, quo ritum Paschae, sicut accepimus a majoribus, observare per tuum possimus judicium in nostra peregrinatione. Constat enim nos in nostra esse patria dum nullas istorum suscipimus regulas Gallorum, sed in desertis sedentes, nulli molesti, cum nostrorum regulis manemus seniorum, pro quibus defendendis, sive ad vos, ut dixi, apostolicos Patres; sive ad istos nostros vicinos fratres, nostros in Christo patres scripsimus istas, quas haec chartula tibi commendat epistolas; ut quia dum [Al., et quandoquidem] meritis satisfacere non [Col. 0269D] potuimus, utpote tumultuantibus potius quam ratiocinantibus, vestrae mata [Leg. maturae] punctum auctoritatis postulamus, cum [Forte ut cum jud.] judicio inter justos possimus vivere cum ecclesiasticae pace unitatis, sicut sancti Patres, Polycarpus scilicet et papa Anicetus sine scandalo fidei, imo cum integra charitate separantes, unusquisque quod accipit [Leg. accepit] servans, et in quo vocatus est, permanens, docuerunt. Vale, dulcissime in Christo papa; memor nostri in sanctis orationibus juxta sanctorum cineres, et in piissimis sanctionibus juxta Constantinopolitanae synodi centum quinquaginta auctores, [Col. 0270A] ecclesias Dei in barbaris gentibus constitutas, suis vivere legibus sicut edoctas a Patribus judicantes.



EPISTOLA IV. AD DISCIPULOS ET MONACHOS SUOS.

Dulcissimis suis filiis, discentibusque charissimis, fratribus frugalibus, cunctis simul monachis suis, Columba peccator in Christo salutem mittit.

I. Pax vobis (Joan. XX, 19-21), sicut Dominus optans dixit discipulis suis, sit et salus et sempiterna charitas. Haec tria tribuat vobis Trinitas cum eo [Forte ea], et inter vos custodiat cum voto meo. Studii mei magnitudinem erga salutis vestrae intuitum solus novit qui dedit, et desiderium meum erga doctrinae vestrae profectum; sed quia juxta sermonem Domini orta est tribulatio et persecutio propter verbum, [Col. 0270B] nulla nunc alia admonitio vobis congruit, nisi ut caveatis ne sitis terra illa petrosa quae semina non potest, sui tenuitate cespitis, accepta nutrire; ne et de vobis dicat Dominus: Orta autem tribulatione et persecutione propter verbum, continuo scandalizantur (Matth. XIII, 21). Nos ipsi scimus quod cum gaudio et fervore suscepimus [Ms. suscipimus] verbum Domini: caveamus nunc, ne simus temporales (Ibid. et Marc. IV, 17). Patientia nobis necessaria est (Heb. X, 36), ut probatio fidei nostrae, sicut scriptum est, sit pretiosior auro (I Petr. I, 7). Scitote quod [a 1Kb] circa caduca contentio est, circa regnum coelorum est: non est novum pugna sit et contentio circa regnum. Neque speretis quod homines per se vos persequantur: daemones sunt in his qui invident bonis vestris; [Col. 0270C] contra quos arma Dei arripite, quae demonstrat Apostolus (Ephes. VI, 13, 17), et viam facite in coelum; jugulatis illis orationum ferventium ac si quibusdam sagittis. Quidquid enim cum fide et unanimitate oraveritis, dabitur vobis: sed videte ut unum cor et anima una sitis, ut mercede praesenti accipiatis quidquid salutiferum petieritis a Patre Domini nostri Jesu Christi, nostroque communi omnium Patre, juxta promissum Domini nostri dicentis: Si convenerint duo ex vobis super terram, de omni re quamcunque petierint, fiet eis a Patre meo qui in coelis est (Matth. XVIII, 19). Alioqui si non unum velle et unum nolle habetis, melius est ut non simul habitetis. Ideo mando ego vobis, ut omnes qui mihi ex corde volunt consentire, et sensum agnoscunt meum et [Col. 0270D] amant, sint cum vero sequace meo Attala, qui [b 1Kb] aut sit ibi, aut post me velit venire, suae sit electionis: suo enim sensui animarum vestrarum periculum, vos illi obedite. Sed si ille venire voluerit, Valdolenus sit praepositus, quia cito Deo auxiliante poterit intelligere certum. Sed interim cavete ne sit inter vos, qui unum votum habeat inter vos, quicunque ille fuerit: plus enim nobis nocuerunt, qui apud nos unanimes non fuerunt.

II. Tu scis, amantissime Attala, qui sensui tuo onerosi sint; depone continuo, tantum cum pace deponas et cum regulae unitate, tantum Libranum [Col. 0271A] honora, et semper Valdolenum tene, si illic sit cum congregatione; bene illi Deus faciat, humilis fiat, et meum illi da osculum, quod tunc festinans non habuit. Tu vero indolis imbuendae scis diu votum meum; si videris illic profectum animarum, sta ibi; si videris pericula, veni inde: pericula autem dico, discordiae pericula; timeo enim ne et illic propter Pascha sit discordia, ne forte, diabolo insidiante, vos alienare velint, si cum eis pacem non teneatis: infirmius enim nunc sine me ibi stare videmini. Idcirco cauti estote, considerantes tempus, quo sanam non sustinent doctrinam (II Tim. IV, 3). Vos ipsos docete, et qui velint audire: tantum inter vos non sit qui unum non sit. Paci enim maxime provide, sollicitus semper servare unitatem spiritus in vinculo pacis (Ephes. [Col. 0271B] IV, 3). Quid enim prodest habere corpus, et non habere cor? Fractus sum, fateor, hac causa, dum volui totos adjuvare, qui, cum loquebar illis, impugnabant me gratis (Psalm. CXIX, 7): et dum omnibus credidi, pene factus sum stultus. Ideo tu prudentior esto: nolo subeas tantum onus, sub quo ego sudavi: scis jam guttulae, seu meae scientiae parvitatem: didicisti omnia omnibus convenire monita, quia mores diversi sunt, et qualitates hominum longe distant inter se. Sed quid facio? Jam te ad laborem illum immensum provocabo, quod ego fugio ipse: si aperuero doctrinae diversitatem, temperabo. Ergo diversus esto, et multiplex ad curam eorum qui tibi obedierint cum fide et amore; sed tu et ipsum eorum time amorem, quia tibi periculosus erit.

[Col. 0271C] III. Sed angustiae undique sunt, charissime; periculum si oderint, periculum si amaverint. Scito utraque vera esse; inde vel odire, vel amare: in odio pax, in amore integritas perit. Tene igitur te ad unius desiderii impetum, quo meum scis cor desiderare. Scis me amare multorum salutem, et secretum mihimetipsi; unum pro profectu Domini, id est, Ecclesiae ejus; alterum pro ipsius desiderio; sed haec vota sunt potius in me quam acta; in te vero sint perfecta, oro, quia, me absente, utraque potes vel ex parte cognoscere: non jubens tamen scribo. Scito igitur meum ad totos jussum, ut quia diversa sensi multorum vota ad firmitatem regulae retinendam, ad radicem ramos ligavi, qui sui fragilitate a mea parva declinaverint [Al., declinaverunt] firmitate, id est, a doctrinae recesserunt veritate. Qui enim sensum meum [Col. 0271D] servaverint, sic Deo serviant, eligentes semper sibi sapientiores et religiosiores, si tamen humiles sint et misericordes. Quicunque sint rebelles, foras exeant: quicunque sint obedientes, ipsi fiant haeredes. Haec tu observa; et quicunque mei sunt ex integro, et propter unitatem et humilitatem, quamvis multi, Christo vos dilatante et multiplicante, sitis, ad eum qui juxta altare quod sanctus Aidus episcopus benedixit, Deo servierit, omnes aspiciant. Idcirco et tu, si me istorum persecutio . . . . .

IV. Haec scripsi propter incertos exitus rerum. Mei voti fuit gentes visitare, et Evangelium eis a nobis praedicari; sed fel modo referente eorum teporem, pene meum tulit inde animum. Lacrymosam [Col. 0272A] tibi volui scribere epistolam; quia [Leg. sed quia] scio cor tuum idcirco necessariis tantum allegatis, duris et ipsis arduisque, altero stylo usus sum malens obturare quam provocare lacrymas. Foris itaque actus est sermo mitis, intus inclusus est dolor. En promunt [Forte promanant] lacrymae: sed melius est obturare fontem; non enim fortis militis est in bello plorare. Non est hoc novum quod nobis contigit: hoc maxime quotidie praedicebamus. Quidam philosophus olim, sapientior caeteris, eo quod contra omnium opinionem unum Deum esse dixerit, in carcerem trusus est. Evangelia plena sunt de hac causa, et inde sunt maxime conscripta: haec est enim veritas Evangelii, ut vere Christi crucifixi discipuli eam sequantur cum cruce. Grande exemplum ostensum [Col. 0272B] est, grande sacramentum declaratum est: Dei Filius voluntarius (oblatus est enim, quia ipse voluit [Isa. LIII, 7]), crucem ascendit ut reus, relinquens nobis (ut scriptum est) exemplum, ut sequamur vestigia ejus (I Petr. II, 21). Beatus igitur est qui hujus passionis et istius confusionis fit particeps. Inest enim aliquid admirabile celatum: Quod enim stultum Dei est, sapientius hominibus; et quod infirmum Dei est, fortius hominibus est (I Cor. I, 25). Mirum in modum cernitur in stultitia sapientia innumerabilis, et in infirmitate fortitudo incomparabilis. Ergo ibi absconsa sunt omnia desiderabilia refrigeria, salutis mysteria; sed dura sunt, ut pretiosa sint; obscura sunt, ut paucis sint digna: paucis vero digna, quia nimis mira sunt. Itaque patienter sustineamus omnia adversa pro veritate, [Col. 0272C] ut simus participes Domini passionum: Si enim compatiamur, conregnabimus (II Tim. II, 12). Quid his adjiciendum est, nisi perseverantia? Qui enim perseveraverit usque in finem, hic salvus erit (Matth. X, 22). In fine enim judicium consistit, et in exitu laus canitur. Sed, ut sit perseverans, oret jugiter quisque auxilium Dei cum omni mentis humilitate: Non enim, inquit, volentis, neque currentis, sed Dei miserentis est (Rom. IX, 16); quia major et melior est Dei misericordia super vita (Psal. LXII, 4), quamvis bona hominis; non enim digni sunt misericordia nisi qui se miseros confitentur coram Deo, et indignos se sentiunt salute per se, nisi sola Domini misericordia de tantis periculis eripiantur. Qui licet bonorum conscii sibi sint operum, tamen Dei judicia timentes, et multa perpetrasse injusta gementes, [Col. 0272D] in Dei solius pietatem humiliter confidunt: quorum timor perfectus plus placet, quo plus humilitati studet: Beneplacitum enim Domino super timentes eum, et in eis qui sperant super misericordia ejus (Psal. CXLVI, 11).

V. Nullum itaque salvabit dextera sua, juxta verbum Domini ad Job (quo justificationem illius quibusdam potentiae experimentis quodammodo derisit, dicens: Et tunc confitebor quod salvare te poterit dextera tua (Job XL, 9) nisi qui humiliter suam possibilitatem, et ipsam datam exercuerit cum timore et tremore in voluntate. Dei, orans frequenter: Ne projicias me a facie tua (Psal. L, 13); et Ne repellas me a mandatis tuis (Psal. CXVIII, 10): quia [Col. 0273A] saepe, ut ait quidam, magnitudo virtutis quibusdam fuit occasio perditionis; qui nimirum ex quo pulchriores sunt virtutibus, ab humilitatis gradu descendunt. Inde scriptum est: Quo pulchrior es, descende, surge, et dormi cum incircumcisis (Ezech. XXXII, 19); ac si aliis verbis animae diceret superbae: quia tua sanctitate te elevasti in superbiam, descende inde modo, et esto inter peccatores computanda, quia nihil apud me est quod cum superbia efficitur. Angusta, vides, porta est, et paucis degressa perfectionis via, quae a laeva vitia, a dextera vanitatis et superbiae mala declinat. Gradiendum igitur est via regia ad civitatem Dei viventis, per afflictionem carnis, et contritionem cordis; per corporis laborem, et spiritus humiliationem; per studium nostrum, [Col. 0273B] officii rem legitimi, non meriti dignitatem, et, quod his majus est, per Christi gratiam, fidem, spem et charitatem. Multa carne pericula; cognosce causam belli, gloriae magnitudinem, fortem non nescias hostem, et libertatem in medio arbitrii, portam intellige hostibus apertam ab Aquilone; ideo et Hierusalem ab Aquilone aperitur; inde illa parte observat in Aquilone inimicus habitans. Inde scriptum est: Ab Aquilone exardescunt mala super omnem terram (Jer. I, 14). Si tollis hostem, tollis et pugnam; si tollis pugnam, tollis et coronam: si haec sint, ubi fuerint, virtus, vigilantia, fervor, patientia, fidelitas, sapientia, stabilitas, prudentia sint necesse est; si non, strages. Et ut inferam: Si tollis libertatem, tollis dignitatem.

[Col. 0273C] VI. Ecce quibus circumdamur diversitatibus; et quibus circumluimur; ac si vortigum [Al. vorticum] fragoribus, charissime discens, exceptis quae intrinsecus latent, et intra nosmetipsos quotidie militant contra nos. Ideo in tantis periculis velle et currere; licet tuum, non est tuum: non enim sufficit infirmitas humana inter tantas contrarietates pervenire ad quod vult, nisi misericordia Domini et velle faciat vota gaudentis compleri, et currere prosperitate, lapsus et offendicula, casusque contrarios evadente, cursus inoffense finiri. Quapropter mentis humilitas meriti est causa, sine auxilio enim non potest adjuvari; non meretur superbus, induratur derelictus; ingratus non orans, indevotus est servus. Piger flagellatur in vita, contemnitur famulatio; desperatus [Col. 0273D] etiam fastidio, dignus viris esse minime reputatur. Quid ergo dicemus ad haec, o nos miseri, qui antequam malis carere meremur, bonis nobis blandimur, et ante vitiorum depositionem, perfectionem habere speramus! Totum scire cupimus, totum facere quod scimus piget, sperantes dicta pro factis rependere. Forsan hoc hic; nam illic non posse manifestum est ante Dominum, quia ibi non qui dixerit, sed qui fecerit, salvus erit.

VII. Nunc mihi scribenti nuntius supervenit, narrans mihi navem parari qua invitus vehar in meam regionem, sed si fugero, nullus vetat custos: nam hoc videntur velle ut ego fugiam. Si in mare projiciar more Jonae, qui et ipse in Hebraeo Columba dicitur, [Col. 0274A] orate ut vice ceti sit quidam felici revocans remigio tutus celator, qui Jonam vestrum terrae reddat optatae. Sed jam nunc finem epistola pergaminae [pergamenae] sumere cogitur, licet materiae magnitudine protendi longius compellitur [Al., compellatur]: amor non tenet ordinem; inde missa confusa est. Totum dicere volui in brevi; totum non potui. Quae volui scribere, nolui pro diversitate voluntatum. Voluntas mea forte lenocinio non caret; fiat voluntas Dei per omnia: ille si voluerit, votum sit meum. Vos videte conscientias vestras, si puriores et sanctiores sunt me absente: nolite me quaerere per amorem, sed per necessitatem tantum. Non sitis occasione hac destitutores, neque hac separatione libertatem quaeratis, quae vos in servitutem vitiorum [Col. 0274B] redigat. Meus est, qui amat unitatem; non est meus, qui separat: Qui, enim non congregat, ait Dominus meus, dispergit (Luc. XI, 23). Alioquin si videatis perfectionem a vobis plus elongari quam ante, et me sors a vobis separaverit, et non sufficiat Attala ad gubernationem vestram, quia fratres vestri hic in vicinia Brittonum sunt; vos totos insimul adunate in una parte quae melior sit, quo facilius contra vitia et insidias diaboli dimicetis: et quem toti elegeritis, interim vobis praesit: quia si mihi liberum sit, Deo volente, pertinebit mihi de vobis. Si vero vobis placent loca, et Deus illic vobiscum aedificat, crescite ibi benedictione in mille millia (Gen. XXIV, 60). Orate pro me, viscera mea, ut Deo vivam.



EPISTOLA V. AD BONIFACIUM PAPAM IV.
[Col. 0274C]

Pulcherrimo omnium totius Europae, ecclesiarum capiti, papae praedulci, praecelso praesuli, pastorum Pastori, reverendissimo speculatori: humillimus celsissimo, maximo, agrestis urbano, micrologus eloquentissimo, extremus primo, peregrinus indigenae, pauperculus praepotenti (mirum dictu! nova res!), rara avis, scribere audet Bonifacio Patri Palumbus.

I. Quis poterit glaber audire? quis non statim dicat: Quis est iste garrulus, praesumptuosus, qui non rogatus talia scribere audet? Quis talionis incentor non confestim in illud antiquum probrosum erumpat elogium, quo Moysi Hebraeus ille, qui faciebat injuriam fratri suo, respondit: Quis te constituit [Col. 0274D] principem, aut judicem super nos (Exod. II, 14)? Cui ego prior respondeo non esse praesumptionem ubi constat esse necessitatem ad Ecclesiae aedificationem; et si in persona cavillatur, non quis dico, sed quid dico, consideret. Quid enim tacebit peregrinus Christianus, quod jam diu declamat vicinus Arianus? Meliora namque sunt vulnera amici quam fraudulenta oscula inimici (Prov. XXVII, 6). Alii detrahunt laeti in secreto; ego tristis ac dolens arguam in publico; sed schismatis noxii mala, non impiorum pacificorum bona. Non igitur pro vanitate aut procacitate scribere vilissimae qualitatis homunculus tam praecelsis viris praesumo: dolor enim potius me quam elatio compellit vobis indicare, humillima, [Col. 0275A] ut decet, suggestione, quod nomen Dei per vos contendentes utrinque blasphematur inter gentes.

II. Doleo enim, fateor, de infamia cathedrae S. Petri: scio tamen super me esse negotium, et quod prima fronte sub prunas, ut dicitur, faciem ponam; sed quid mihi facies coram hominibus, ubi zelus [Forte zelum] fidei prodi necesse est? Coram Deo et angelis non confundar; laus est pro Deo coram hominibus confundi; si exaudiar, commune lucrum erit: si despiciar, mea merces erit. Ego enim, ut amicus, ut discipulus, ut pedisequus vester, non ut alienus loquar; ideo libere eloquar nostris utpote magistris, ac spiritualis navis gubernatoribus, ac mysticis proretis dicens: Vigilate, quia mare procellosum est, et flagris exasperatur feralibus, quia [Col. 0275B] non sola minax unda, quae etiam permota pontum semper [Forte, super] cautis spumosis concavae vorticibus, hyperbolice licet de longe turgescens extollitur, et ante se calabra fulcatis octo millibus trudit; sed tempestas totius elementi, nimirum undique consurgentis, et undique commoti, mysticae navis naufragium intentat; ideo addo timidus nauta clamare: Vigilate, quia aqua jam intravit in Ecclesiae navem, et navis periclitatur. Nos enim SS. Petri et Pauli et omnium discipulorum, divinum canonem [a 1Kb] Spiritu sancto scribentium, discipuli sumus, toti Heberi, ultimi habitatores mundi, nihil extra evangelicam et apostolicam doctrinam recipientes: nullus haereticus, nullus Judaeus, nullus schismaticus fuit; sed fides catholica, sicut a vobis primum sanctorum [Col. 0275C] scilicet apostolorum successoribus, tradita est, inconcussa tenetur. Qua fiducia roboratus ausus sum, ac si stimulatus, suscitare vos contra eos qui blasphemant tuos, et haereticorum receptores clamant ac schismaticos vocant; ut gloriatio mea qua pro vobis fidus illi respondens locutus sum, non sit inanis, et illi confundantur, non nos. Ego enim pro vobis promisi, quod nullum haereticum Ecclesia Romana defendat contra catholicam fidem, sicut discipulos ita decet sentire de magistro. Idcirco libenti animo et piis auribus necessariae insinuationem praesumptionis meae suscipite: quidquid enim dixero, aut utile, aut orthodoxum, vobis reputabitur; laus enim magistri in discipulorum suorum doctrina est; ideo, si sapienter locutus fuerit filius, laetificabitur pater, et [Col. 0275D] vestra laus erit, quia a vobis, ut dixi, processit; non enim rivo puritas, sed fonti reputanda est. Si vero aliqua tanquam zeli modum excedentis, verba, aut in hac aut in altera contra Agripp . . . , qui me movit ad scribendum epistola inveneritis incondita, meae indiscretioni, non elationi deputetis.

III. Vigilate itaque pro Ecclesiae pace, subvenite ovibus vestris, jam tanquam luporum terroribus pavidis, quae vos ipsos insuper nimio utpote pavore in alternantem circumactae convertibulum timent. Ideo dubitantes partim venientes, partim vero recedentes, sicut veniunt, sic revertuntur, et semper in pavore sunt. Quamobrem utere veri, o papa, pastoris [Col. 0276A] sibilis, notaque voce, et sta inter illas et lupos, ut, deposito pavore, tunc primum te ex integro cognoscant pastorem. Populus enim quem video, dum multos sustinet haereticos, zelosus est, et cito tanquam grex pavidus turbatur, et inde non cito securus est quia tantos Italia lupos habuit, quorum catuli vix possunt toti elidi: dum nimirum inter antra tanti nutriti sunt. Antra deleat Deus, [b 1Kb] tale semen, et nutriat grege suo, teque compungat: vigilanter insistas officio tuo pastorali, stans super custodiam tuam die ac nocte, ut videas baculum illum nuceum, quem uncinum (Amos, VIII, 1, 2), postea videre merearis tempore fructus colligendi veros. Ut ergo honore apostolico non careas, conserva fidem apostolicam, confirma testimonio, [Col. 0276B] robora scripto, muni synodo; ut nullus tibi jure resistat. Noli despicere consiliolum alienigenae, tanquam doctor illius zelantis pro te. Mundus jam declinat, Princeps pastorum appropinquat: cave ne te negligentem inveniat, et conservos pugnis mali exempli percutientem manducantemque cum Hebraeis, et bibentem, ne contingat sequentia securitati: Qui enim ignorat, ignorabitur (I Cor. XIV, 21). Non sufficit tibi quod pro te ipso sollicitus sis, qui multorum curam suscepisti: cui enim plus creditur, plus ab eo exigitur.

IV. Vigila itaque, quaeso, papa, vigila; et iterum dico: vigila; quia forte non bene vigilavit Vigilius, quem caput scandali isti clamant, qui vobis culpam injiciunt. Vigila primo pro fide, deinde pro operibus [Col. 0276C] fidei jubendis vitiisque calcandis; quia tua vigilantia multorum erit salus, sicut e contrario tua securitas multorum erit vastatio. Mittat te Isaias in montem qui evangelizas Sion (Isa. XL, 9), imo per Isaiam Deus, juxta tui nominis interpretationem, in speculam verae contemplationis ponat; in qua, quasi cunctis mortalibus altior positus vicinusque coelestium effectus, exaltans quasi tuba vocem tuam annunties populo Domini tui, tibi ab eo commisso peccata eorum, et domui Jacob iniquitates eorum (Isa. LVIII, 1). Noli timere culpam mendacii: habes enim quod annuntiare debeas; multi enim, quod gravius est, per securitatem pastorum in his regionibus dejecti sunt, et multi per prosperitatem infelicissimae abundantiae decepti sunt. Inde quia juxta [Col. 0276D] minas Domini, sanguis sanctorum de manibus requirendus erit pastorum, vigilandum est diligenter, id est, praedicandum est frequenter verbum Domini a pastoribus, scilicet Ecclesiae, speculatoribus et magistris, ut nullus pereat per ignorantiam. Si enim per socordiam perierit, suus sanguis in suum caput reputabitur.

V. Sed cur haec mordacius diu omnibus nota commemoraverim, in subjectis subnectam. Faciunt enim et haec ad proposita suggestionis primae genera: ligata namque sunt simul utraque: ex his enim pendent illa; et ideo ista primum amputanda sunt; non enim curat de errore, qui non curat de religione, [Col. 0277A] hic namque totus consistit agon, hic tota stat causa, hic ille gladius bis acutus (Apoc. I, 16) pertingens usque ad divisionem carnis et animae, compagum, medullarum, qui est discretor cordis et cogitationum (Hebr. IV, 12) usque ad os debet secare nervos. Hinc sale divino sermo noster conditus est (Coloss. IV, 6) (omne nempe sacrificium sale aspergi praeceptum est); hinc scintillae de illo divino [Suppl. igne], quem Dominus in terram mittere venit (Luc. XII, 49) descendentes comburant lignum, foenum, stipulam (I Cor. III, 12) quae male superaedificantur a multis super fundamentum. Hoc admirandum, cum toties superaedificamur Christiani, praeter quod nemo aliud potest ponere, praeter id quod positum est, quod est Jesus Christus (Ibid., 11). Heu quanta gehennae [Col. 0277B] fomenta ubique praeparantur de his infelicibus aedificiis, super quae comburenda sermo ille scintillans Domini descendens de incendii illius semper vivi immensitate cecidit dicendo: Attendite vobis, ne forte aggraventur corda vestra in crapula, et ebrietate, et curis hujus vitae, et superveniat in vos dies illa repentina: tanquam laqueus enim superveniet in omnes qui sedent super faciem universae terrae (Luc. XXI, 34, 35).

VI. Vides quo terrore Dominus nostrum soporem ac noxium teporem ad vigilantiam, suscitat, ne imparati inveniamur. Ideo ego dixi: Papa, vigila: tempus est de sommo surgere (Rom. XIII, 10): Dominus appropinquat, et prope jam in fine consistimus inter tempora periculosa. Ecce conturbantur gentes, [Col. 0277C] inclinantur regna: ideo cito dabit vocem suam Altisimus, et movebitur terra. Ego quasi timidus dum non sim fortis bellator, quia hostem adversariorum circumdedisse nos video, te licet importunis clamoribus, tanquam ducum principem suscitare conor; ad te namque totius exercitus Domini, in campo potius torpentis, quam pugnantis, et partim (quod lacrymabilius est) adversariis potius manus dantis, quam resistentis, periculum pertinet. Te totum exspectat, qui potestatem habens omnia ordinandi, bellum instituendi, duces excitandi, arma corripi jubendi, aciem construendi, tubas undique sonandi, certamen demum, te in fronte gradiente, ineundi. Quia vae diu apparet in hac regione, in hoc spirituali bello victi sumus, etiam Christiani, vitiis primum carnalibus ac [Col. 0277D] pomposa conversatione; deinde fidei vacillantis tepore, qua infirmata, inimicis nostris, dum non sensimus, circumdati sumus triplicibus qui dati sunt nobis ad vindictam nostrae luxuriosae securitatis. Omnium enim malorum causa est caecae prosperitatis securitas.

VII. Miror, fateor, talem securitatem; et unde hic lethalis sopor totos pene cooperit, nescio quae corda, quae aures, qui sensus, quos nequaquam ignita ipsius Domini verba suscitaverunt ad vigilantiam zeli jugiter ferventis, ad contemptum mundi, ad paupertatem Christi, sicut multas gentes ita asseruerunt. Ego enim de extremo mundo veniens, ubi bella Domini [Col. 0278A] praeliari spirituales duces conspexi, et sperans in antea videre fortiores peritioresque hujus sancti conflictus duces; et ita inveniens, ac si quidam campi bellici roscidus cadaverum ac madidus post pugnam contemplator, stupeo, et dolens ac timens, ad teque tantum qui unica spes de principibus es, per honorem potens Petri apostoli sancti, respiciens plango tanti exercitus stragem. Sed quia fragilis ingenii cymba, non tam in altum juxta verbum Domini (Luc. V, 4) ducta est, quam adhuc in uno haereat loco: non enim charta totum comprehendere potest, quod animus variantibus causis, epistolae angustiis concludere voluit, a rege rogor, ut singillatim suggeram tuis piis auribus sui negotium doloris: dolor namque suus est schisma populi pro regina, pro filio, forte et pro se [Col. 0278B] ipso; fertur enim dixisse, si certum sciret et ipse crederet.

VIII. Redeamus ad librum, quem juxta ripam dimisimus. Ne igitur hoc fune erroris longissimo liget latro antiquus homines, causa schismatis incidatur, quaeso confestim a te cultello quodammodo sancti Petri, id est, vera in synodo fidei confessione, et haereticorum omnium abominatione ac anathematizatione, ut mundus cathedram Petri ab omni errore, [a 1Kb] horrore, si quis est, ut aiunt, intromissus; si non puritas agnoscatur ab omnibus. Dolendum enim ac deflendum est, si in sede apostolica fides catholica non tenetur. Sed ut totum dicam (ne adulari ultra fas, etiam vobis videar) dolendum quoque est quod non vos priores pro zelo fidei, ut decebat, diu parte [Col. 0278C] a vobis recedente (utpote qui potestatem legitimam habuistis), continuo, ostensa prius vestrae fidei puritate condemnastis, nec excommunicastis, [b 1Kb] quare vel infamare auderet fidei orthodoxae sedem principalem. Scitis enim quam saeva animadversione a patribus in synodo Nicaena sancta damnati sunt innocentium criminatores. Sed haec dicens, non nesciens multas esse causas in multitudine clamosa et acuta, tumultuosa, quae non permittunt haec ad purum usque investigari, non quia crederem, sed quia nunc fieri debeant, dixi. Si qui sunt rebelles contra veritatem vestri comprovinciales, tantum culpa includat hos; non enim ignem flare potest os farina aut aliqua materia plenum: omnis enim res laeditur vicina contrarietate. Idcirco precor vos pro Christo: subvenite famae vestrae, quae laceratur inter gentes, ne [Col. 0278D] perfidiae vestrae reputetur ab aemulis, si amplius taceatis. Nolite itaque amplius dissimulare, nolite tacere; sed potius emittite vocem veri Pastoris, quam agnoscunt suae oves quae alienorum vocem non audiunt, sed fugiunt ab eo (Joan. X, 4, 5).

IX. Ego instigo vos, meos patres ac proprios patronos, ad depellendam confusionem de facie filiorum vestrorum ac discipulorum, qui pro vobis confunduntur: et, quod his majus est, ut caligo suspicionis tollatur de cathedra S. Petri. Inde conventum coge, ut ea quae vobis objiciuntur, purgetis; non enim lusus currus vobis objicitur. Haereticorum enim [Col. 0279A] receptio, ut audio, vobis reputatur, quod absit, credi verum fuisse, esse vel fore. Dicunt enim Eutychen, Nestorium, Dioscorum, antiquos, ut scimus, haereticos a Vigilio in synodo, nescio quam [Forte qua], in quinta receptos fuisse. Ecce causam totius, ut aiunt, scandali; si et vos sic recipitis, ut dicitur, aut si et ipsum Vigilium scitis sic infectum defunctum fuisse, quare illum contra conscientiam recitatis? Omne enim, quod non ex fide, peccatum est (Rom. XIV, 3). Jam vestra culpa est, si vos deviastis de vera fiducia, et primam fidem irritam fecistis (I Tim. V, 12): merito vestri juniores vobis resistunt, et merito vobiscum non communicant, donec perditorum memoria deleatur, et oblivioni tradatur. Si enim haec certa magis quam fabulosa sunt, versa vice filii vestri in caput conversi [Col. 0279B] sunt, vos vero in caudam (Deut. XXVIII, 44); quod etiam dici dolor est: ideo et vestri erunt judices qui semper orthodoxam fidem servaverunt, quicunque illi fuerint, etiamsi juniores vestri videantur. Ipsi autem orthodoxi et veri catholici, qui neque haereticos, neque suspectos aliquos aliquando receperunt neque defenderunt, sed in zelo verae fidei permanserunt. Si igitur et isti non tales sint, ut seniores ordine, culpa tamen majores juste judicent, certatim invicem veniam pro tam longa discordia postulantes, et utrique nullum contra rationem defendentes, nec vos haereticos, nec illi suspectos, quo utrique culpabile celerius concordare.

X. Sed indulgete mihi talia confragosa loca [a 1Kb] transnanti, si qua forinsecus verba aures pias offenderunt, [Col. 0279C] quia consequentiae [consequentis] ratio historiae nihil me de quaestione praeterire permittit, et libertas paternae consuetudinis, ut ita dicam, me audere ex parte facit. Non enim apud nos persona sed ratio valet: amor autem pacis evangelicae totum me dicere cogit, ut vobis sit stupor ambobus, qui unus chorus esse debuistis, [b 1Kb] magnitudo sollicitudinis meae pro concordia, pace vestra. Si enim patitur unum membrum, compatimur [compatiuntur] omnia membra (I Cor. XII, 26). Nos enim, ut ante dixi, devincti sumus cathedrae S. Petri: licet enim Roma magna est et vulgata; per istam cathedram tantum apud nos est magna et clara. Quanquam enim Ausonici decoris, ac si augustissimum quoddam, ac aetheris procul sejunctum climatibus promiscuis, urbis quondam [Col. 0279D] conditae nomen, nimio favore omnium prope gentium, totis per orbem, usque in occidua transmundialis limitis loca, triundalibus saltuatim, licet hyperbolice, pelagi vorticibus undique consurgentibus (mirum dictu!), non prohibentibus longe lateque vulgatum est; ex eo tamen tempore, quo Deus et Dei Filius esse dignatus est, ac in duobus illis ferventissimis Dei Spiritus equis, Petro scilicet et Paulo apostolis (quorum chara pignora vos felices fecerunt), per mare gentium equitans, turbavit aquas multas, et innumerabilium populorum millibus multiplicavit quadrigas, supremus ipse auriga currus illius, [Col. 0280A] qui est Christus, Pater verus, agitator Israel, trans Euriporum rheuma, trans Delphinum dorsa, trans turgescentem dodrantem, ad nos usque pervenit. Ex tunc vos magni estis et clari, et Roma ipsa nobilior et clarior est; et si dici potest, propter Christi geminos apostolos (dico ipsos coelos a Spiritu sancto dictos, Dei gloriam enarrantes [Psal. XVIII, 2]), de quibus infertur: In omnem terram exivit sonus eorum, et in fines orbis terrae verba illorum [Ibid., 5] vos prope coelestes estis, et Roma orbis terrarum caput est ecclesiarum, salva loci dominicae resurrectionis singulari praerogativa. Et ideo sicut magnus honor vester est pro dignitate cathedrae, ita magna cura vobis necessaria est, ut non perdatis vestram dignitatem propter aliquam perversitatem. Tandiu [Col. 0280B] enim potestas apud vos erit, quandiu recta ratio permanserit: ille enim certus regni coelorum clavicularius est, qui dignis per veram scientiam aperit, et indignis claudit. Alioquin, si contraria fecerit, nec aperire, nec claudere poterit.

XI. Cum haec igitur vera sint et sine ulla contradictione ab omnibus vera sapientibus recepta sint (licet omnibus notum est, et nemo [Add. sit] qui nesciat qualiter Salvator noster sancto Petro regni coelorum contulit claves) et vos per hoc forte superciliosum nescio quid, prae caeteris vobis majoris auctoritatis, ac in divinis rebus potestatis vindicatis; noveritis minorem fore potestatem vestram apud Dominum, si vel cogitatis hoc in cordibus vestris: quia unitas fidei in toto orbe unitatem fecit potestatis et [Col. 0280C] praerogativae; ita ut libertas veritati ubique ab omnibus detur, et aditus errori ab omnibus similiter abnegatur: quia confessio recta etiam sancto privilegium dedit claviculario communi omnium Nonno, liceat etiam junioribus vestris sollicitare vos pro zelo fidei, pro amore pacis, pro Ecclesiae unitate communis matris, quae nimirum intra viscera more Rebeccae (Gen. XXV, 22.) discerpitur materna, et dolet pro rixa ac intestino bello filiorum suorum, et moesta luget divisionem viscerum suorum. Lacrymis in his opus est magis, quam verbis. Quomodo praevaluit inimicus Christiani nominis post Filii Dei viva verba, post Evangeliorum plenitudinem, post apostolicam doctrinam, post neotericam orthodoxorum auctorum scripturam, qui de novo ac veteri sacramenta fidei diverso sermone [Col. 0280D] aperuerunt? Corpus Christi dividere, et membra separare et ipsus Filii Dei Salvatoris mundi tunicam scindere, quae est unitas? Tuum est hoc artificium, diabole, quem Christus pax nostra, qui fecit utraque unum (Ephes. XI, 14), vincat.

XII. Ideo cito, charissimi, concordate, et convenite in unum, et nolite contendere pro antiquis litibus; sed magis tacete, et aeterno silentio ac oblivioni eas tradite; et si qua dubia sunt, divino judicio reservate. Quae autem manifesta sunt, de quibus homines judicare possunt, juste sine personarum acceptione judicate; sitque judicium pacificum in portis [Col. 0281A] vestris, et agnoscite vos invicem, ut sit gaudium in coelo et in terra pro pace et conjunctione vestra. Quid vobis aliud defendere, praeter fidem catholicam, si veri Christiani estis utrique? Non enim ego possum scire, unde Christianus contra Christianum de fide possit contendere; sed quidquid dixerit orthodoxus Christianus, qui recte Dominum glorificat, respondebit alter Amen, quia et ille similiter amat et credit. Unum itaque omnes dicite, et unum sentite, ut utrique unum sitis toti Christiani (I Cor. I, 10). Nam si, ut audivi, aliqui in Christo duas substantias non credunt, haeretici potius quam Christiani credendi sunt: Christus enim Salvator noster verus Deus, aeternus sine tempore, et verus homo absque peccato ex tempore est; qui juxta divinitatem coaeternus est Patri, [Col. 0281B] et juxta humanitatem junior est matre. Qui natus in carne, nequaquam deerat coelo: manens in Trinitate, vixit in mundo. Et ideo si scriptum est in V synodo, ut quidam mihi dixit, quod qui duas substantias adorat, orationem suam divisam habeat, ille divisus est a sanctis, et separatus est a Deo, qui scripsit. Nam nos pro unitate personae, in qua complacuit plenitudinem divinitatis inhabitare corporaliter (Coloss. II, 9), unum Christum credimus, divinitatem ejus et humanitatem, quia qui descendit, ipse est qui ascendit super omnes coelos, ut adimpleret omnia (Ephes. IV, 10). Si qui aliter de Incarnatione Domini senserit, hostis est fidei, et abominandus est omnibus Christianis, ac anathematizandus, cujuscunque ordinis, aut status, aut gradus fuerit; nullus enim ad injuriam [Col. 0281C] Dei hominem honorare debet. Ideo quaeso vos pro Christo, nulli parcite qui vos a Christo separare tentaverit; sed potius ei in faciem resistite, si quis nolens recte credere, vos a fide catholica revocare voluerit.

XIII. Date, quaeso, veniam mihi nimis injurioso, asperoque cuidam loquaci, qui de tali causa aliter scribere non potui. Dum enim veritati per omnia placere volui, azyma cum amaritudine non nesciens comedenda, soli Deo servivi, qui est benedictus in saecula. Ego germanitatem meam probavi et zelum fidei meae, dum malui reprehensoribus locum dare, quam in tali causa os, quamvis ineruditum, non aperire. Idcirco quamvis trisulcus arcuato vulnere [Col. 0281D] scorpius insurgat, in his de quibus scriptum est, extendere linguam suam, sicut arcum mendacii; qui nova quaeque, licet epicroca, judicant, copes nimirum effecti, hyperbolice; quique oliginosis celotes palearibus, scriptis quibusque non lepidis, invidiae refragationis semper opponunt pellaces. Sed quando rex gentilis peregrinum scribere Longobardus, Scotum hebetem rogat, quando unda torrentis antiqui retro redundat; quis non mirabitur potius quam calumniabitur? Ego tamen non trepidabo, neque in causa Dei linguas hominum formidabo, quae frequentius mentiuntur quam vera loquuntur; cum potius verecundiae resistendum, quam ignaviae subjiciendum sit, ubi necessitas cogat.

XIV. Igitur, ut ad id loci regrediar unde digressus [Col. 0282A] sum, rogo vos, quia multi dubitant de fidei vestrae puritate, ut cito tollatis hunc naevum de sanctae cathedrae claritate; non enim decet Romanae Ecclesiae gravitatem haec instantis levitatis fama, ut qualibet vi possit moveri a soliditate verae fidei, pro qua tot martyres sui suum sanguinem fuderunt, malentes mori quam convelli. Nunquid enim si in nostris temporibus persecutio venerit ultima squammae illius invisae, cujus corium vix universae naves poterunt portare, non usque ad sanguinem resistemus adversus peccatum repugnando (Heb. XII, 4), sicut patres nostri fecerunt, apostolos dico, et tot martyres? Si gravis fuit persecutio in initio fidei, quanto magis in fine, de quo Dominus dicit: Putasne veniens Filius hominis inveniat fidem in terra (Luc. VIII, 8)? [Col. 0282B] Et iterum: Nisi breviati fuissent dies illi, non fieret omnis caro salva (Matth. XXIV, 22). Felix quem mors ante tollat, quam infirmus neget. Dicit tamen electos ibi futuros; de quibus nimirum praedixit discipulis suis: Ecce ego vobiscum sum omnibus diebus usque ad consummationem saeculi (Matth. XXVIII, 20). Cum itaque electi futuri in diebus illis periculosioribus caeteris, ante etenim [Al. etiam] ac retro incomparabilibus, sustinebunt, Domino roborante, majora; cur nos in tutioribus adhuc ac securioribus, vel pro fide nostra qua [Add., ab] ethnicis ac Judaeis ac haereticis differimus, non sustinebimus, Domino adjuvante, minora?

XV. Sed talia suadenti, utpote torpenti actu, ac dicenti potius, quam facienti mihi, Jonae Hebraice, [Col. 0282C] Peristerae Graece, Columbae Latine, potius tantum [Al., tamen] vestrae idiomate linguae nancto [Al., nuncupato], licet prisco inter [Al., nitar] Hebraeo nomine, cujus et pene subivi naufragium, veniam, quaeso, sicut saepe rogavi, date; quia necessitate magis, quam cenodoxia scribere coactus sum, dum quidam litteris suis quibus me primo pene ingressu in hujus regionis terminos arripuit, vos mihi cavendos, tanquam in Nestorii sectam decidentes, significavit. Cui attonitus respondi in brevi, ut potui, non credens suae allegationi: sed ne ullo modo veritati essem contrarius, juxta suam epistolam, et juxta meam bonam de vobis aestimationem (ego enim credo semper columnam Ecclesiae firmam esse in ramo) [Col. 0282D] responsum variavi, quod vobis direxi relegendum ac concertandum, sicubi contra veritatem venit; non enim me inter irreprehensibiles profiteri audeo.

XVI. Post hanc autem scribendi occasionem, insuper regis insistit jussio * Agilulfi: cujus postulatio me in stuporem ac in sollicitudinem posuit multiplicem: quippe quia non sine miraculo reor esse quod video. Reges namque Arianam hanc labem in hac diu regione, calcando fidem catholicam, firmarunt; nunc nostram rogant roborari fidem. Forte Christus pio nos [Leg. pio nos oculo] tunc respicit, cujus favore omne nascitur bonum. Nos valde miseri sumus, si nostra de parte scalon amplius fiat. Rogat itaque rex, rogatque regina, rogant te toti, ut quam celerrime possit fieri, fiant omnia unum, fiat ut patria [Col. 0283A] pax, pax fiat mox fidei, ut toti deinceps, grex unus fiat Christi. Rex [Leg. Regis] regum tu Petrum, te tota sequatur Italia. Quid suavius pace per [Forte post] bella? Quid dulcius conjunctione fratrum diu separatorum? Quam alacer post annos supervenit Pater post [Redundat post] multos? Quam suave diu exspectanti matri narratur adventus? Ita Deo patri pax filiorum, gaudium erit in aevum saeculorum, et laetitia Ecclesiae matris tripudium fiet sempiternitatis. De caetero, sancte papa et fratres, orate pro me vilissimo peccatore et meis comperegrinis, juxta loca sancta et sanctorum cineres, et praecipue juxta Petrum et Paulum, viros similiter et magnos magni Regis duces, ac fortissimos campi felicissimi bellatores, Dominum crucifixum cum cruore sequentes; [Col. 0283B] ut mereamur Christo haerere, placere, gratias agere, eumque cum patre et Spiritu sancto sine fine laudare vobiscum [Add. et cum] omnibus sanctis hic et in aeterna saecula saeculorum. Amen.



[a 1Kb] EPISTOLA VI. AD QUEMDAM SUUM DISCIPULUM.

I. Mundus iste transit: et quotidie decrescit. Nemo vivens manebit: nullus vivus remansit: totum humanum genus ortu utitur pari, et de simili vita fine cadit aequali: [b 1Kb] deferentibus vitam mors incerta subripit: omnes superbos [c 1Kb] vagos moeror mortis corripit: quod pro Christo largiri nolunt, omnes avari inopportune amittunt: post se colligunt alii: parvum ipsi viventes Deo dare vix audent, morti cuncta relinquunt: nihil de ipsis habent. Quotidie [Col. 0283C] decrescit vita praesens quam amant: indeficiens manebit sibi poena, quam parant. Lubricum cum labitur [d 1Kb] conantes colligere, et hoc quod sese ducit, minus [e 1Kb] timent credere. Dilexerunt tenebras tetras magis, quam lucem (Joan. III, 19). Imitari contemnunt vitae Dominum ducem. Velut in somnis regnent, una ora laetantur; sed aeterna tormenta adhuc illis [Col. 0284A] parantur. Caeci nequaquam vident, quid post obitum restat peccatoribus, impiis quod [Forte quid] impietas praestat.

II. Cogitare convenit te haec cuncta, amice. Absit tibi amare hujus formulam vitae. Omnis enim caro fenum (Isa. XL, 6), flagrans licet, florida: sicque quasi flos feni omnis est gloria. Orto sole arescit fenum, et flos deperit (Jac. I, 11): sic est omnis juventus, virtus cum defecerit. Pulchritudo hominum senescens delabitur: vultus Christi radius prae cunctis amabilis, magis diligendus est, quam flos carnis fragilis. Caveto, filiole, seminare species, quas mors ingreditur non parva pernicies. Plerique perpessi sunt poenarum incendia, voluntatis lubricae nolentes dispendia. Poculum impiissimae noli unquam bibere: [Col. 0284B] inde multos plerumque vides laetos ridere: nam quoscunque videris ridere inaniter, scito in novissimis quod flebunt amariter.

III. Conspice, charissime, sic esse libidinem, ut morsum mortiferum, [f 1Kb] quod vincit dulcedinem. Noli pronus pergere per vias mortalium: [g 1Kb] quam multis evenisse conspicis naufragium. Perge inter laqueos cum suspensis pedibus, per quos captos caeteros incautos comperimus. De terrenis eleva tui cordis oculos: ama amantissimos angelorum populos. Beata familia quae in altis habitat, ubi senex non gemat, neque infans vagiat: ubi laudes Domini nulla vox retinet [An reticet?]: ubi non esuritur, ubi nunquam sititur: ubi cibo superno plebs coelestis pascitur: ubi nemo moritur, quia nemo nascitur: ubi aula [Col. 0284C] regia coelestis pascitur, in qua male resonans nulla vox audita est: ubi vita viridis veraque futura est, quam nec mortis nec moeroris metus consumpturus est. Laeti letho transacto laetum Regem videbunt: cum regnante regnabunt: cum gaudente gaudebunt. Tunc dolor, tunc taedium, tunc labor delebitur: tunc Rex regum, Rex mundus a mundis videbitur.




[Col. 0285]
SANCTI COLUMBANI ABBATIS CARMINA.
(Galland. Biblioth. tom. X.)
(C,G,S)*


LECTORI.

   Quae facere meliora nequii, utor pro meis,
Nam dicta vetera invertere impietas mera est.



I AD HUNALDUM EPISTOLA.
[Col. 0285A]

[1Kb] [Figure: [Poem] 10Kb] Casibus innumeris decurrunt tempora vitae,
Omnia praetereunt: menses volvuntur et anni.
Labitur in senium momentis omnibus aetas:
Ut tibi perpetuam liceat comprehendere vitam.
[5] Molles illecebras vitae nunc sperne caducae.
Blanda luxuria virtus superatur honesta.
Ardet avaritia, caecaque cupidine pectus.
Nescit habere modum vanis mens dedita curis.
Vilius argentum est auro, virtutibus aurum.
[10] Summa quies nil velle supra quam postulat usus.
[Col. 0285B] Hos ego versiculos misi tibi saepe legendos:
Ut mea dicta tuis admittas auribus, oro.
Nec te decipiat vana et peritura voluptas.
Aspice quam brevis est procerum regumque potestas.
[15] Lubrica mortalis cito transit gloria vitae.
Da veniam dictis: fuimus fortasse loquaces.
Omne quod est nimium, semper vitare memento.
   Suscipe, Hunalde libens, et perlege mente serena
Dicta Columbani fida te voce monentis:
[20] Quae licet ornatu careant sermonis honesti,
Vota tamen mentisque piae testantur amorem.
   Vive Deo fidens, Christi praecepta sequendo,
[Col. 0285C] Dum modo vita manet, dum tempora certa salutis.
Tempus et hora volat, momentis labitur aetas.
[25] Despice, quae pereunt, fugitivae gaudia vitae.
Non fragiles secteris opes et inania lucra,
Nec te sollicitet circumflua copia rerum.
Sint tibi divitiae, divinae dogmata legis,
Sanctorumque Patrum casta moderamina vitae,
[30] Omnia quae dociles scripserunt carmine vates.
Has cape divitias: semper contemne caducas,
In mentemque tibi veniat tremebunda senectus,
Quam gelidae tandem sequitur violentia mortis.
Ultima jam sapiens meditatur tempora vitae.
[35] [Col. 0285D] Torpentes senio vires, morbosque frequentes,
Incertumque diem lethi, certosque dolores.
   Multa senem fragilis vexant incommoda carnis.
[Col. 0286A] Nam macie turpi tabescunt languida membra.
Tunc genuum junctura riget, venasque per omnes
[40] Illius in toto frigescit corpore sanguis.
Sic baculo nitens artus sustentat inertes.
Quid tristes memorem gemitus? quid taedia mentis?
Somnus abest oculis: illum sonus excitat omnis.
Quid tunc argenti, fulvi quid proderit auri
[45] Improba congeries multos collecta per annos?
Munera quid procerum? ditis quid prandia mensae?
Quid meminisse juvat transactae gaudia vitae,
Venerit extremi tandem cum terminus aevi?
   Haec dum vita volat, vigili qui mente retractat,
[50] Spernit avaritiam, vanosque refutat honores.
[Col. 0286B] Quid modo terrenis mentes intendere curis
Mortales cupiunt? quid turpia lucra sequuntur?
Semper avarus eget nummo, testante poeta:
Crescit amor nummi quantum ipsa pecunia crescit.
[55] Indiget inter opes, nec habet quod habere videtur.
Ille domi solus nummos abscondit in arca,
Divitias cumulans, dum sese nescit amare,
Plus amat haeredem, servat qui cuncta fidelis.
   O nimium felix, parcus cui sufficit usus,
[60] Corporis ut curam moderamine temperet aequo!
Non misera capitur caecaque cupidine rerum,
Nec majora cupit, quam quae natura reposcit.
[Col. 0286C] Non lucri cupidus nummis marsupia replet,
Nec molles cumulat tinearum ad pabula vestes.
[65] Pascere non pingui procurat fruge caballos,
Nec trepido tales volvit sub pectore curas,
Ne subitis pereat collecta pecunia flammis,
Aut fracta nummos rapiat fur improbus arca.
Vivitur argento sine jam, sine vivitur auro.
[70] Nudi nascuntur, nudos quos terra receptat.
Divitibus nigri reserantur limina Ditis,
Pauperibusque piis coelestia regna patescunt.
Temnere divitias monuit Salvator avaros.
Quisquis amat Christum sequitur vestigia Christi.
[75] [Col. 0286D] Nam brevis et fragilis moriturae gloria carnis
Quidquid habet, rapidi velox fuga temporis aufert.
Pulchre veridici cecinit vox talia vatis,
[Col. 0287A] [1Kb] Tempora dinumerans aevi vitaeque caducae,
Omnia tempus agit, cum tempore cuncta trahuntur.
[80] Alternant elementa vices, et tempora mutant:
Accipiunt augmenta dies, noctesque vicissim.
Tempora sunt florum, retinet sua tempora messis:
Sic iterum spisso vestitur gramine campus.
Tempora gaudendi, sunt tempora certa dolendi.
[85] Tempora sunt vitae, sunt tristia tempora mortis.
Omnia dat, tollit, minuitque volatile tempus.
Ver, aestas, autumnus, hiems, redit annus in annum.
Omnia cum redeunt, homini sua non redit aetas.
Haec sapiens omni semper reminiscitur hora,
[90] Atque domum luctus epulis praeponit opimis.
   [Col. 0287B] Ultimo nunc humili concludam verba precatu!
Sis memor ipse mei, versus cum legeris istos:
Tempora sic habeas optatae longa senectae.



II MONOSTICHA.


[2Kb] Haec praecepta legat devotus, et impleat actu,
Virtutum titulis vitam qui quaerit honestam,
Vel homines inter cupiat praeclarus haberi,
Vel morum meritis coelestia regna mereri,
[5] Atque Deo Christo socius sine fine videri.
   Impleat ipse Dei, qui vult sua vota venire.
Vive Deo fidens, Christi praecepta secutus.
Sint tibi divitiae, divinae dogmata legis.
Divitias Domini faciet benedictio claras.
[10] [Col. 0287C] Corporis exsuperat vires prudentia mentis.
Omnibus est mundi melior sapientia gazis.
Semper amanda quidem est rerum doctrina bonarum.
Optimus est animus Christi vestitus amore.
Daemonas adversus magna est oratio virtus.
[15] Ut moneas charum noli desistere amicum.
Morbi causa mali nimia est quaecunque voluptas.
Tu dare ne claudas palmas, et prendere pandas.
Semper in ore tuo resonent bona verba salutis.
Ne, rogo, vindictam tua mens meditetur amaram.
[20] Sint tibi pacifici magna dulcedine mores.
Ne tua poeniteat, caveas, victoria temet.
Fer patris imperium, dum verbis exit in iras.
Quisque dies vitae est velut ultimus ecce putandus.
[Col. 0287D] Quod dare non possis noli promittere verbis.
[25] Qui prodesse potest, non est fugiendus amicus.
Octenas studeas vitiorum vincere turmas.
[Col. 0288A] Te ferat ad coelum quadriga repleta salutis.
Lingua suos habeat frenos in corde ligatos.
Vir bonus esse nequit, nisi qui fiet omnibus aequus.
[30] Qui scelera abscondit, veniam non forte meretur.
Qui bona desuescit, mox hic consuescit iniqua.
Non tu, quaeso, jocis laedas nec carmine quemquam.
Saepius auditu instrueris quam voce fruaris.
Sit servus mentis venter; sit serva libido.
[35] Non perdit pietas quidquid largire videtur.
Non opibus bona fama datur, sed moribus almis.
Fac ne te merito verbis irrideat alter.
Pro misero miserans lacrymas effunde sodali.
Eripe, si valeas, non suggere tela furenti.
[40] Saepe nocet puero miseratio blanda magistri.
Ignotum noto nunquam praeponas amico.
[Col. 0288B] Omnia quae dicunt homines, tu credere noli.
Non sibi quis vivat, Christo sed vivat ubique.
Non tua, sed Christi quaeras, qui diligis illum.
[45] Non te, non mundum, Christum sed dilige solum.
Cum sapiente loquens perpaucis utere verbis.
Nil oculi prosunt, quibus est mens caeca videndi.
Divitis opprobrium gemitus est pauperis ingens.
Plurima discenti semper sapientia crescit.
[50] Judicium restat cunctis certissime factis.
Adveniet Judex cunctis qui justa rependat.
Inclyta perpetuam praestat patientia vitam.
Te feritate magis faciet moderatio clarum.
Egregios faciet mentis constantia mores.
[55] Consilio facias, rogo, sit tibi quidquid agendum.
Omnis quippe aetas aliquo sub fasce laborat.
[Col. 0288C] Vera quidem veterum juvenis paradigmata rere.
Felix qui causam loquitur prudentis in aurem.
Tantum verba valent quantum mens sentiat illa.
[60] Omnibus est locuples qui rebus abundat honestis.
Non erit antiquo novus anteferendus amicus.
Difficile invenies verum fortassis amicum.
Moribus egregiis facias tibi nomen honestum.
Nemo quidem plures habuit quam perdit amicos.
[65] Cui prodest, socio qui non prodesse probatur?
Sola fides fidei dono ditabitur almo.
Levis non animam torquentis cura fatiget.
Res severa quidem semper declarat honeste.
Quid pejus, quam se ut jungat habitator iniquus?
[70] Actibus, aut verbis noli tu assuescere pravis.
Est non esse quidem satius quam vivere prave.
[Col. 0288D] Mens bona thesauros praecellit munere cunctos.
Vitam quippe tuam tota virtute tuere.
Omnia pro vita sunt amittenda tuenda.
[75] [Col. 0289A] [15Kb] Praemeditata quidem levius sufferre valebunt.
Quae subito adveniunt, multo graviora videntur.
Gaudia sunt populi rector pius atque benignus.
Mors aliena monet propriae nos mortis ubique.
Felix alterius cujus documenta flagella.
[80] Praemia non capiet, ingrato qui bona praestat.
Sit tibi charus homo, ut frater; Deus ut pater almus.
Omnis paulatim letho nos applicat hora.
Ante diem mortis nullus laudabilis exstat.
Quaelibet ex fructu proprio cognoscitur arbor.
[85] Doctor erit magnus factis qui quod docet implet.
Quod tibi vis fieri, hoc alii praestare memento.
Pauperibus justis coelestis gloria restat.
Quod tibi non optes, alii ne feceris ulli.
[Col. 0289B] Aequum pondus habe, teneas et statera justum.
[90] Non tibi sit modius duplex, nec statera dupla.
Corripe prudentem: reddetur gratia verbis.
Si tu recta facis, ne cures verba malorum.
Utile consilium dominus ne despice servi.
Inter convivas fac sis sermone modestus.
[95] Cum quid peccaris, castiga te ipse subinde.
Vulnera dum sanas, dolor est medicina doloris.
Divitias Domini faciet benedictio claras.
Aeternam tribuit felix clementia vitam.
Utere quaesitis opibus, fuge nomen avari.
[100] Disce, sed a doctis; indoctos ipse doceto.
Contra verbosos noli contendere verbis.
Sermo datur multis, animi sapientia paucis.
Non laeta extollant animum, non tristia frangant.
[Col. 0289C] Proximus esto bonis, si non potes optimus esse.
[105] Quanto major eris, tanto tu cautior esto.
Cumque alium censes, propriam prior inspice vitam.
Plus tua, quam alterius damnabis crimina judex.
Sis bonus atque bonis; laesus nec laede nocentem.
Qui prodesse potest, non est fugiendus amicus.
[110] Cum fueris felix, quae sunt adversa caveto.
Quae culpare soles, haec tu ne feceris ipse.
Vita aliena tuae tibi sit cathegita vitae.
Ira odium generat, concordia nutrit amorem.
Sit sale jam sophiae sermo tibi conditus omnis.
[115] Magna quidem virtus nostrae est moderatio linguae.
Crede Deo, et proprios tunc tu tibi dirige gressus.
Lux, timor est Domini, cordis: hunc dilige semper.
[Col. 0289D] In Domino sperans nullus confunditur unquam.
Vir prudens animo est melior quam fortis in armis.
[120] Corporis excellit vires sapientia mentis.
Divitias animo injustas attendere noli.
[Col. 0290A] Verbum dulce quidem tibi multiplicabit amicos.
Converti ad Dominum ne tardes tramite recto.
Doctrinis etiam variis non flexilis esto.
[125] Te via nam Domini teneat firmissima semper.
Justitiae et pacis placeant tibi verba loquendo.
Pax, precor, alma tuo placeat tibi semper in ore.
Semper in ore tuo resonent pia verba salutis.
Rex sapiens populum melius defendit ab hoste.
[130] Insipiens rector populum disperserit omnem.
Gloria magna quidem regi est sapientia justa.
Injuriasque tuas in fratrem ulciscere noli.
Semper avarus amat mendacia, furta, rapinas.
Sufficiat rerum dederat tibi quod Deus ipse.
[135] Quid terrenus homo, pulvis et terra superbit?
Principium sceleris proh dira superbia constat.
[Col. 0290B] Sit tibi cura tuae, tota virtute, salutis.
Una dies, quales fuerint, ostendit amicos.
Peccasti solus, ignoscere tu tibi noli.
[140] Quod tacitum cupias, tacito committe sodali.
Invidiam nimio cultu vitare memento.
Invidiae maculat famam mala pestis honestam.
Nil sine consilio facias, sic facta probantur.
Qui Domino credit, servat mandata salutis.
[145] Semper enim sapiens metuit sibi judicis iram.
Instanter facias, sors quae tibi tradat agenda.
Cum homine injusto nolito manere frequenter.
Nec redit unda fluens, nostrum nec tempus in annis.
Omnia finis edax devastat gaudia mundi.
[150] Qui pius et clemens, Dominus miserebitur illi.
[Col. 0290C] Infer nullatenus benefactis mente querelas.
Improperes nunquam, dederis munuscula si qua.
Omnis pertractet primum mens verba loquelae.
Corporis auxilium medico permitte fideli.
[155] Dum poteris, benefac caro tu semper amico.
Sic novus atque novum vinum veterascat amicus.
Rebus in adversis nunquam dimittis amicum.
Semper amicus amat, duratque fidelis amicus.
Alma dies noctem sequitur; sic dona labores.
[160] Tempora dum variant, animus sit semper honestus.
Consilio mentis quodque imminet ante videto.
Dum tibi vita viget, lacrymis mala crimina purges.
Noli iterare scelus, lacrymis dum diluis illud.
Luxuriis animo noli servire malignis.
[165] [Col. 0290D] Qui modica spernit, minuit majora per horas.
Tollitur ex numero sanctorum perfidus omnis.
Oderit insipiens sapientis verba magistri.
Excitat in risus fratres verbosus amaros.
Nil illo pejus, sceleri qui gaudet iniquo.
[170] [Col. 0291A] [1Kb] Cui secreta quidem credas cautissime cerne.
Corripe peccantem; noli et dimittere amicum.
Corripere est melius notum quam perdere amicum.
Qui fratri ignoscit, ignoscit Christus et illi.
Observat sapiens sibi tempus in ore loquendi.
[175] Insipiens loquitur spretum sine tempore verbum.
Multiloquax animam meritis denudat honestis.
Gloria quippe Deum Dominumque est magna timere.
Radix est sophiae Dominum de mente timere.
Aurum flamma probat; homines tentatio justos.
[180] Sperate in Domino, et veniet miseratio vobis.
Dilige, qui cupias coeli bona gaudia, Christum.
Felices faciet natos benedictio patris.
Pauperis et miseri mentem ne afflixeris unquam.
[Col. 0291B] Diligit Sophia se semper Christus amantem.
[185] Ne citus in lingua fueris, nec segnis in actu.
Non erit innocuus falsus per famina testis.
Divitias addit Domini benedictio plures.
Jam magnum reddas modico tu munus amico.
Semper amicus amat: amor est pretiosior auro.
[190] Dives erit, dure semper qui operatur in agro.
Otia qui sequitur, veniet huic semper egestas.
Omnibus est opibus melior vir mente fidelis.
Exsuperat numerus justorum regna potentum.
Ecce timens Dominum vivet felicibus annis.
[195] Exspectat laetus coelestia gaudia justus.
Impius horrendas spectat pro crimine poenas.
Corruit in praeceps, populus rectore nefando.
Praeparat aeternam mitis clementia vitam.
[Col. 0291C] Qui bona sectatur, prima bene surgit in hora.
[200] Multorum profert sapientis lingua salutem.
Hostibus in bello dominatur dextera fortis.
Serviet et segnis duro sub fasce laborum.
Lingua placata sibi multos acquirit amicos.
Pone tuis verbis vectes serasque loquelis.
[205] Qui praecepta Dei metuit, in pace moratur.
Nam bona perpetuam tribuet doctrina salutem.
Diligit hic natum virga qui corrigit illum.



III AD FEDOLIUM EPISTOLA.


[1Kb] Accipe, quaeso,
Nunc bipedali
Condita versu
Carminulorum,
[5] [Col. 0291D] Munera parva:
Tuque frequenter
Mutua nobis
Obsequiorum
Debita redde.
[10] Nam velut aestu
Flantibus Austris
Arida gaudent
[Col. 0291C] Imbribus arva;
Sic tua nostras
[15] Missa frequenter
Laetificabit
[Col. 0291D] Pagina mentes.
Non ego posco
Nunc periturae
[20] Munera gazae;
Non, quod avarus
Semper agendo
Congregat, aurum
Quod sapientum
[25] [Col. 0292A] Lumina caecat,
Et velut ignis
Flamma perurit
Improba corda.
Saepe nefanda
[30] Crimina multis
Suggerit auri
Dira cupido;
E quibus ista
Nunc tibi pauca,
[35] Tempore prisco
Gesta retexam.
Exstitit ingens
Causa malorum
Aurea pellis.
[40] [Col. 0292B] Corruit auri
Munere parvo
Coena dearum,
Ac tribus illis
Maxima lis est
[45] Orta deabus.
Hinc populavit.
Trojugenarum
Ditia regna
Dorica pubes.
[50] Juraque legum
Fasque fidesque
Rumpitur auro.
Impia quippe
Pygmalionis
[55] [Col. 0292C] Regis ob aurum
Gesta leguntur.
Sic Polydorum
Hospes avarus
Incitus auro
[60] Fraude necavit.
Femina saepe
Perdit ob aurum
Casta pudorem.
Non Jovis auri
[65] Fluxit in imbre;
Sed quod adulter
Obtulit aurum,
Aureus ille
Fingitur imber.
[70] [Col. 0292D] Amphiaraum
Prodidit auro
Perfida conjunx.
Hectoris heros
Vendidit auro
[75] Corpus Achilles.
Et reserari
Munere certo
[Col. 0292A] Nigra feruntur
Limina Ditis.
[80] Nunc ego possem
Plura referre,
Ni brevitatis
Causa vetaret.
Haec tibi, frater
[85] Inclyte, parva
Litterularum
Munera mittens,
Suggero vanas
Linquere curas.
[90] Desine, quaeso,
Nunc animosos
Pascere pingui
[Col. 0292B] Farre caballos,
Lucraque lucris
[95] Accumulando,
Desine nummis
Addere nummos.
Ut quid iniquis
Consociaris,
[100] Munera quorum
Crebra receptas?
Odit iniqui
Munera Christus.
Haec sapienti
[105] Despicienda,
Qui fugitivae
Atque caducae
[Col. 0292C] Cernere debet
Tempora vitae.
[110] Sufficit autem
Ista loquaci
Nunc cecinisse
Carmina versu.
Nam nova forsan
[115] Esse videtur
Ista legenti
Formula versuo.
Sed tamen illa
Trojugenarum
[120] Inclyta vates
Nomine Sappho
Versibus istis
[Col. 0292D] Dulce solebat
Edere carmen.
[125] Si tibi cura
Forte volenti
Carmina tali
Condere versu,
Semper ut unus
[130] Ordine certo
[Col. 0293] [1Kb] Dactylus istic
Incipiat pes.
Inde sequenti
Parte trochaeus
[135] Proximus illi
Rite locetur.
Saepe duabus
Claudere longis
Ultima versus
[140] Jure licebit.
Tu modo, frater
Alme Fedoli,
Nectare nobis
Dulcior omni,
[145] Floridiora
[Col. 0293] Doctiloquorum
Carmina linquens
Frivola nostra
Suscipe laetus.
[150] Sic tibi Christus
Arbiter orbis,
Omnipotentis
Unica proles,
Dulcia vitae
[155] Gaudia reddat:
Qui sine fine
Nomine Patris
Cuncta gubernans
Regnat in aevum.
[160] [Col. 0294] Haec tibi dictatam morbis oppressus acerbis,
Corpore quos fragili patior, tristique senecta
Nam dum praecipiti labuntur tempora cursu,
Nunc ad Olympiadis ter senos venimus annos.
Omnia praetereunt, fugit irreparabile tempus.
[165] Vive, vale laetus, tristisque memento senectae.



IV IN MULIERES.


Omnis mente pius fugiat mortale venenum,
   Quod mulieris habet lingua superba male.
Collatum vitae destruxit femina culmen:
   Femina sed vitae gaudia longa dedit.



V DE VANITATE ET MISERIA VITAE MORTALIS.
(Biblioth. Patr. Lugd. t. XII)
[Col. 0293]


[1]     [1Kb] Mundus iste transit, et
Quotidie decrescit,
Nemo vivens manebit,
Nullus vivus remansit,

[5]    Totum humanum genus
Ortu unitur pari,
Et de simili vita
Fine cadit aequali.

   Deferentibus vitam
[10] Mors incerta surripit:
Omnes superbos, vagos,
Moeror mortis corripit.

   Quod pro Christo largiri
Nolunt omnes avari
[15] Importune amittunt:
Post se colligunt ali.

   Parvum ipsi viventes
Deo dare vix audent:
Morti cuncta relinquunt;
[20] Nihil de ipsis habent.

   Quotidie decrescit
Vita praesens, quam amant;
Indeficiens manebit
Sibi poena, quam parant,

[25]    Lubricum quod labitur
Conantes colligere,
Et hoc, quod se seducit,
Minus timent credere.

   Dilexerunt tenebras
[30] Tetras magis quam lucem:
Imitari contemnunt
Vitae Dominum ducem.

   Velut in sommis, regnent,
Una hora laetantur;
[35] Sed aeterna tormenta
[Col. 0293] Adhuc illis parantur.

   Caeci nequaquam vident
Quid post obitum restat
Peccatoribus impiis,
[40] Quod impietas praestat.

   Cogitare convenit
Te haec cuncta, amice,
Absit tibi amare
Hujus formulam vitae.

[45]    Omnis caro ut fenum
Flagrans, licet florida,
Sicque h quasi flos feni,
Omnis ejus gloria.

   Orto sole arescit
[50] Fenum, et flos deperit;
Sic est omnis juventus,
Virtus cum defecerit.
   Pulchritudo hominum
Senescens delabitur.

   Vultus Christi radius,
Prae cunctis amabilis,
Magis est diligendus,
[60] Quem flos carnis fragilis.

   Caveto, filiole,
Seminare species,
Quas mors ingredietur
Non parva pernicies.

[65]    Plerique perpessi sunt
Poenarum incendia,
Voluntatis lubricae
Nolentes dispendia.

   Poculum impssimae
[70] Noli unquam bibere,
[Col. 0294] Unde multos plerumque
Vides laetos ridere.

   Nam quoscunque videris
Ridere inaniter,
[75] Scito in novissimis,
Quod flebunt amariter.

   Conspice charissime,
Sic esse libidinem,
Ut morbum mortiferum
[80] Qui vincit dulcedinem

   Noli pronus pergere
Per vias mortalium:
Quam multis evenisse
Conspicis naufragium?

[85]    Perge inter laqueos
Cum suspensis pedibus
Per quos captos caeteros
Incautos comperimus.

   De terrenis eleva
[90] Tui cordis oculos;
Ama amantissimos
Angelorum populos.

   Beata familia
Quae in altis habitat,
[95] Ubi senex non gemat,
Neque infans vigilat;

   Ubi laudes Domini
Nulla vox retinet:
Ubi nunquam esuritur,
[100] Ubi nunquam sititur;

   Ubi cibo superno
Plebs coelestis pascitur;
Ubi nemo moritur,
Quia nemo nascitur;

[105]    Ubi aula regia
[Col. 0295] [1Kb] q Forte coelestis pascitur,
In qua male resonans
Nulla vox audita est;

   Ubi vita viridis
[110] Veraque futura est
[Col. 0295] Quam nec, mortis, nec moeroris
Metus consumptus est.

   Laeti letho transacto
Laetum regem videbunt,
[115] Cum regnante regnabunt,
[Col. 0296] Cum gaudente gaudebunt;

   Tunc dolor, tunc taedium
Tunc labor delebitur,
Tunc Rex regum, Rex mundus
A mundis videbitur.




[Col. 0295]
IN S. COLUMBANI CARMINA GOLDASTI NOTAE.



PROOEMIUM.
[Col. 0295A]

Prisci illi Christiani suorum scriptis Patrum ita erant addicti, ut gentilium libros non modo non contrectarent, sed velut a rebus vetitis sacras manus abstinerent. Ideo ergo monachos existimo in hac institutione barbarissimos factos, quia nihil ex illis unde bonarum litterarum elegantia petitur, vel audiverunt vel viderunt. Sed Biblia in semi-Latinum sermonem conversa, et balbutientes in ignara lingua scriptores; sed streperas Graecorum vernaculorumque verborum inflexiones, pace illorum liceat dixisse, primi omnium sapientiam perdiderunt; quam ut in avita possessione remorarentur, majorum gentium Patres satagebant. Exstant Basilii et Augustini scripta de legendis gentilium libris; sed frustra: idcirco aliam viam institerunt, eos scriptores, qui praeceptis sapientiae animos hominum componunt, Christiani nominis praescriptione commendandi; quod in Seneca legimus, Claudiano et Pythagoricis [Col. 0295B] an Stoicis factitatum, quorum D. Hieronymus sectam religioni simillimam Christianae censet. Alii dicta factaque meliora quae sententiarum ac proverbiorum facie Christianis obtruderent, promptare laborabant. Cujusmodi proverbiorum vetustissimus Codex penes nos servatur, ex Ovidio, Virgilio, Horatio, Lucretio, Statio, Lucano, Juvenali, Persio, aliis excerptis. Exstitere item alii qui ex veterum dictis, veluti coementis et materia, libros suos, tacitis architectum nominibus, exaedificarent; tacitis, quippe invisis. Eo in genere Columbanus praecluet, cujus farraginem et quodammodo quasi consutum centonem damus. Fraus non impia, ab fine ubi laudatur in quem frausus est: tangit in ea ad Hunaldum epistola: nam prolatis Horatii versibus, subjicit:

Hos ego versiculos misi tibi saepe legendos;
scilicet invisos fuisse sibi, unde Hunaldus peteret, Horatii libros. Haec vana religio, an verius certius superstitio, praeter Britannos, plorasque gentes incesserat; [Col. 0295C] namque illis boni in utraque lingua scriptores et adultis lectitabantur, et pueris in schola proponebantur. Franci, imperatore Carolo, ea demum liberari coeperunt, Joannis, Clementis et Alcuini opera atque magisterio. Ab his ex Britannia optimi quique libri advecti importatique: ex poetis, ut rem loquar, Virgilius, Ovidius, Horatius, Juvenalis, Persius, Lucanus, Statius, Nemesianus, Calpurnius, Maximianus, alii. De Val. Martiali, an Lupi et Hincmari evincant testimonia, merito addubites; cujus, peraeque caeterorum, ad imitandum Francis propositum exemplar, majori quod utinam felicitate quam studio: nam quod Patres illi raro ea quam dixi de causa fecerunt, id isti in consuetudinem vertere. Quin solemne quibusdam ab hoc aevo, ut suis versibus adderent semper aliquem ex poeta antiquo, itaque rithmum conficerent. Ejuscemodi lusus dicitur cuidam Raimundo usitatus fuisse, cujus versus circumferuntur. Exemplar vide:

Ut mens se videat posita caligine fumi,
[Col. 0295D] Quis vetat apposito lumen de lumine sumi?
Quod si perfecte nequeo res edere cunctas,
Ut desint vires, tamen est laudanda voluntas.
Nobilior imitatio fuit et magni aestimata, quam apud [Col. 0296A] Graecos Eudoxia quae Homerum, apud Latinos Proba Faltonia, quae Virgilium expressit, instituerunt; Quibus Isidorus adjungit Pomponium quomdam, qui inter caetera styli otia Tityrum in Christi honorem composuit, similiter et Aeneidas, Etymolog. l. I, c. 38. De Proba idem de Viris illustr. c. 5; Honorius, c. 43; Sigebertus c. 52.



IN EPISTOLA AD HUNALDUM.

Vers. 2. Menses volvuntur in annis. Q. l. et anni, minus recte. In Monost.: Nostrum nec tempus in annis.

3. Labitur in senium. Imitatio veterum. Ovidius VI Fastor.:

Tempora labuntur, tacitisque senescimus annis.
Ausonius Epigramm.: senescimus; effugit aetas. Fortunatus lib. VII:

Tempora lapsa volant, fugitivis fallimur horis,
   [Col. 0296B] Ducit et in senium lubrica vita viros.

4. Perpetuam l. c. vitam. Aeternam, perptuelle. Lexicon Graeco-Lat.: sempiternus, aeternus, perpetuus, etc. Salomo Constantiensis, Lexico: Perpetuum, perenne, aeternum, immortale, sempiternum. Valerianus Cimelensis, de Bono disc. : . . . praejudicium perpetuae mortis excludere. Dicitur et perpes, et comperpetus, Prudentio, Apotheosi.---Perpetuitas, aeternitas, perptuit. Idem Salomo: Perpetuitas ad angelos vel ad animum pertinet; sempiternitas vero ad Deum. Perpetuare, aeternare. Ennius annalibus. lib. IX de Romanis; libertatemque ut perpetua? sint maxime. Arator Hist. apost. lib. I:

His est tibi, Roma, catenis perpetuata solus.
Malthaeus Vindonicensis in Tobia explicat Columbanum:

Vitam perpetuat, futurum praestat honorem.

7. Ardet avaritia caecaque cupidine. Epist. seq. [Col. 0296C] caecaque cupidine rerum. Raymundus Astucius libro de hominis Pugna: Ligat omnes caeca cupido. Apud Horatium, lib. I, ep. 1, legitur:

Fervet avaritia miseroque cupidine pectus.
Ubi Glossis cupido pro amore exponitur in pervetusto Schobingeri Ms.

9. Vilius argentum est auro. Ex Horatio d. epist. 1, ad Mecaenat.

10. Summa quies nil velle super. Ex Prudentii Psychomachia, super absolute positum. Salomo in Lexico: super interdum, aut nimium, aut satis accipimus. Dositheus lib. I, super pro insuper et amplius.

16. Da veniam dictis. Imitatio Ovidiana: Da veniam vitiis, etc., de Ponto.



IN EPIST. AD SETHUM.

2. Dicta Columbani. Monita, . Ad Hunaldum:

Ut mea dicta tuis admittas auribus, oro.

[Col. 0296D] Lucilius, lib. XXVII:

Cognoscas simul et dictis animum attendas, rem,

Ita hunc versum putavi reponendum, qui vulgo impolitus et circumfertur.

[Col. 0297A] Ovidius, III de Arte amandi:

Haec quoque pars dictis erudienda meis
Ita v. q. c. et Ms. Pauli Stephani. Gratianus ita Sententias Isidori vocat dicta, XXIII, quaest. v. CXX, ex dictis Isidori, et dist. IX, CII. Ex verbis Isidori. Verba sunt proverbia, . Hinc veterum sapientum de moribus libri proverbia indigetata. Proverbia Salomonis, proverbia Senecae, proverbia Publii et Laberii, proverbia sancti Evagrii abbatis, proverbia Varronis, qui magno in Sopholog. et auctori Destructorii vitiorum. Pharo vel Faro, interim Baro; proverbia sapientum, proverbia veterum poetarum, proverbia M. Seilonis. Ad eum significatum Cyrillus episcop., auctor non nauci, fabularum suarum inscripsit proverbia apologetico quadripartito. M. Odo praefat. in Moralem philosophorum: mihique ipsi fas erat, quae vel ab his (Tullio, Seneca, etc.), vel ab aliis audieram, eorum proverbiis interponere. Proverbia sapientum Demetrio, non illi Phalareo, [Col. 0297B] ut titulus mentitur, at Graeculo cuidam scholastico Sotiadi ; Ausonio sententiae, vulgo ; Aristobulus praefat. Galeomyomachiae: , , , .

3. Sermonis honesti. , elegantis et ornati. Saepe ita Plautus, Terentius, Cicero. Adversatur inepto. Symposius praefat. Aenigmat.:

Tum verbosa cohors studio sermonis inepti.

5. Vive Deo fidens. In Monostich. pro sequendo legitur secutus. Ad sensum, hili non interest, utromodo legas.

6. Dum tempora certa salutis. q. l. cepta. praeter sententiam. Beda de Die judicii:

Spernere tu noli veniae tibi tempora certa.
In Monostich.:

[Col. 0297C] Dum tibi vita viget, lacrymis mala crimina purges.
Etenim ab hac vita omnis veniae spes peccantibus denegata est. Auctor de Contemptu mundi, quem Focaudus Monierus annos ante 68 publicavit:

Et nunquam redit huc, qui semel iverit illuc:
Nec prece, nec pretio rerum spatione dierum
Solvitur illorum de carcere suppliciorum.
Ite nunc, mortales, et spem in reculis vestris ponite. Parate bona aliorum opera, emite indulgentias, purgationes, alia: quid jam? Ignis et tormenta.

7. Tempus et hora volat. Versus poetae veteris; sane ad imitationem scriptus. Sil. Italicus, lib. XV: volat hora rapitque. Ita vers. 100 Seneca Hippolyto:

Volat ambiguis mobilis ales hora.
Ovid. lib. I Elegiarum ex v. l. Pauli Stephani:

Labitur occulte fallitque volatilis aetas

[Col. 0297D] 10. Nec te sollicitet. Ex Prudentii Psychomachia. Circumflua. Curtius lib. VIII: Insatiabilis avaritiae est, adhuc implere velle quod jam circumfluit.

13. Dociles magistri. seu . Salomo in Lexico: Docilis, eruditus. Isidorus synonymis: Docilitas est prudentia erudiendi imperitos, pro eodem docibilis. Placidus Glossis: docibilis pro docilis creditum. Dicimus enim utrumque indocibilis et docibilis. In vetusto Pontificali: Eligimus presbyterum apostolica et ecclesiastica disciplina imbutum, fide catholicum, natura prudentem, docibilem. etc. Interpretatur Benedictus abbas in Regula: doctum lege divina, ut sciat et sit unde proferat nova et vetera, ex II Pauli ad Timotheum II, ubi vetus interpres reddidit docibilem. Quae verbi notio rarissima quidem est, sed ad veterum imitationem tradita. Pylades Glossis verbo docibilis: Verbalia in Bilis a verbis absolutis venientia significant actionem et aptitudinem agendi; ut risibilis, id est, aptus ridere; [Col. 0298A] gressibilis, id est, aptus gradi. Exempla ex Patribus adtexemus. Prudentio obliviale poclum, hym. VI Cathem.; , Synesio. Eidem excruciabile exitium, , peri Stephan.; qua forma exitiabilis dies Plauto pro exitioso. Et alibi: crux triumphalis: . Ambrosio belli triumphales duces, hym. de apostolis. Gunthero suasibilis vox, lib. I; , persuasibilis, Quintiliano.

21. Vexant incommoda carnis. Innocentius III Papa, de Vilitate condit. hum., quae sint haec incommoda recenset: Senex facile provocatur (inquit), et difficile revocatur: cito credit, et tarde discredit: tenax et cupidus: tristis et querulus: velox ad loquendum, et tardus ad audiendum: laudat antiquos, et spernit modernos; vituperat praesentia, et commendat praeterita: suspirat et anxiatur; torpet et infirmatur. Audi poetam:

Multa senem circumveniunt incommoda.
[Col. 0298B] Versus est Horatii ex Arte poetica.

25. Sic baculo nitens artus sust. inertes. Senes enim baculis gressus adjuvant. Ovid. VIII Metamorphos.:

Membra levant baculis, tardique senilibus annis.
Tit. Calpurnius, eclog. V:

Aspicis ut nobis jam dudum mille querelas
Afferat, et baculum premat inclinata senectus.
Seneca, Herc. fur.:

Iners senectus adjuvat baculo gradus.
Vide si hunc locum habuit ob oculos Columbanus. Certe ambo ludunt in veriverbio. Inertes existimant dici quasi sine artubus. Artus inertes est Hellenismi quaedam species, , sicuti , .

30. Ditis quid prandia mensae. Papias Gloss.: dis, dives, opulentus. Salomo Lexico: ditis, divitis, singulari numero. Dites, divites, plurali numero. Infra [Col. 0298C] ad Fedolium: ditia regna. Idem Salomo: ditia dona, ditissima dona. Ex Statii versu: ditia dona dabis, quem laudat Priscianus lib. VI. Iterum Salomo: ditior, plus dives, ditiorem, divitiorem, ditias, pro divitias priscos dixisse observavit Titius, Controvers. lib. IV, cap. 18.

34. Vanosque refutat honores. Salomo Lexic.: refuto, recuso. In Hermeneumatis: refutat, repudiat, respuit. Cicero pro Rabirio: Non modo non aspernari ac refutare, sed amplecti etiam et augere debetis. Sallustius in fragment.: se regibus devovent, et post eos vitam refutant. Apud Servium et Philargyrium in IV Georg. historiae ignari, qui aliter hunc locum interpretati sunt. Amoenus Enchiridio:

Aestimat accipiens viva, et terren refutans.
Auctor de Contemptu mundi:

. . . . . Sed non mea dona refutes.
[Col. 0298D] Glossae anonymae: Sarabaitae lingua Aegyptiaca, in Latino dicitur Rennuitae, qui refutant abbatem habere, Hieronymus in Agone: Pro me sudasti sanguinem pretiosum, non me refutes.

37. Semper avarus eget. Hemistichion Horatianum lib. I, epist. 2 ad Loll. Auctor de Contemptu mundi:

Semper habere parum Flaccus testatur avarum.
Ob oculos indubie verba Columbani habuit.

38. Crescit amor nummi. Versus Juvenalis, satyr. XIV, quem et auctor de Contemptu mundi, et Raymundus Astucius, libro de hominis Pugna, cap. contra usurarios, transcripsere. Ovid. I Fast.:

Tempore crevit amor, qui nunc est summus, habendi.
Sulp. Servastus:

Crescenti nummo si mage cura subest.

[Col. 0299A] 41. Dum sese nescit amare. Juvenalis satyr. XII. de Avaro:

Nec amet quemquam, nec ametur ab illo.

42. Servat cui. Habacuc II, vers. 6, 9 et 10.

47. Marsuppia replet. Salomo in Lexico: Marsuppium, sacculum pecuniae. Fuit iste Salomo ex illustri et vetustissima Ramsuvagiorum familia. Fundamenta jecit oppidi amoenissimi, quod ab se Cellam episcopi nuncupavit, S. Galli inter et Constantiam; utriusque enim sceptra regebat. Abest id oppidem ab arce Ramsuvag. haud semilapide longius in cujus proxima vicinia in dias luminis hujus oras primum exorsus sum; quae causa est quamobrem saepius laudo, nec sine affectu, qui quidem et inter divos relatus sit, cujusque familia familias tangat nobis adjunctas. Lexicon illud ex variis variorum scriptorum Glossis compilatum ante hos DCCC et plures annos. Quo in negotio opera atque magisterio praeceptoris Isonis, ut testantur, usus est: nec non Notkeri et Tutilonis, [Col. 0299B] virorum doctissimorum. Sed ad Columbanum, an is locum hunc Varronis expressit; et potius marsuppium domini exinaniunt, quam replent? L. III de Re rust. cap. 16.

49. Pascere fruge cavallos. Ad Fedol.:

Pascere pingui farre cavallos.

In Hermeneumatis: Cavo, caballus. Virgilius (an Juvaviensis episcopus in divos relatus?) Glossis apud Salomonem: Cabonem, equum castratum, quem nos caballum dicimus. Uguitio: Caballus a cabo dicitur diminutive, id est, vilis equus. Papias: Caballus dictus, quia ungula terram cavat, vel a cavis pedibus. Ex Isidoro, lib. XII cap. 1 Etymolog. Joannes Januensis ex Glossis vet.: Cabiare, id est, perforare, a cabo dicitur. Cabo, id est, equus, a cavare, quasi cavo.

50. Volvit sub pectore curas. Fabric. doluit, pessime. Salomo, voluit, cogitat. Virgilius Gloss. volvit secum, flagitat secum. Placidus Gloss.: volvere, [Col. 0299C] cogitare, disponere, pati, tolerare. In Hermeneum.: volvit, pectore cogitat.

55. Nigri reserantur limina Ditis. Matthaei XIX, 25 et seqq. Infra Fedol.:

Et reserari nigra feruntur limina Ditis.
Quo pacto Theognis in Sentent.

.
Niger, ditis. Ovid. lib. IV, Metamorph

Ubi sit nigri fera regia Ditis.
Virgil. Aeneid. VI:

Noctes atque dies patet atri janua Ditis.
Seneca, Agamemn.:

Qui vultus Acherontis atri, etc.
Statius, lib. II Thebaid.:

Nigrique Jovis vacua atria ditat
Mortibus.
[Col. 0299D] Lexic. Graeco-Lat. , Ditis. Salomo: Jovi Stygio, Diti. Idem: Diti, inferorum deo. Uguitio Gloss. Dis, ditis, id est, Pluto, a ditando, quia nostris mortibus orbem suum ditat. Solet ut plurimum addi pater. Philoxenus Gloss. et Salomo: Dis pater, ditis qui et Pluton, quem poetae regem inferni fuisse fallunt, leg. volunt. Antiquitus Dispiter, quod cum grammatici nequirent capere, mutarunt in Diespiter, ut multis rerum argumentis alibi evinco.

56. Pauperibusque piis. Matthaei V, 3; Luc. VI, 20; Jacob. Epist. cap. II, 5.

57. Temnere divitias. Lucae XII, 15 et seqq.

58. Quisquis amat Christum. Joannis XIII, 15 et 21. Infra in Monostich.

61. Cecinit vox talia vatis. Quis iste vates seu poeta fuerit scire non liquet. Testatur ill. Scaliger hos versus in veteri scheda Jacobi Cujacii reperisse, quasi ex justo opere forent excerpti, Auson. lect. I, II, cap. 29. Non esse Ausonii recte indicavit, non Prisciani. Quippe quos postremos poetas aut non legisse videtur [Col. 0300A] Columbanus, aut non vidisse. Et primam autem publicationem non Scaligero acceptam, sed vero Georgio Fabricio debemus, viro de re litteraria praeclarissime merito. Is princeps inter Christianos evulgavit poetas. Inde in S. S. Patrum bibliothecam conjecit Magarinus de la Bigne: a quo Canisius accepit Henricus. Erroris in eo funis ducta, quod ad Hunaldum retulere quae Setho missa fuit.

63. Cum tempore cuncta trahuntur. Imitatur Maximianum in Eleg.:

Cuncta trahit secum vertitque volubile tempus.
In quem versum menda irrepsit, quae luen la. Nam pro vertit, legendum est verrit, ut trahit respondeat.

64. Alternant elementa vices. Fabricius alimenta vices perperam. Rusticus Helpidius de Christi Jesu benef.: conservant elementa vices.

Arnulphus Lexoviensis de innovatione vernali:

Alternant et opus et opes elementa vicissim.
[Col. 0300B] Gloss. vet. alternandis, alternis vicibus.

66. Tempora sunt florum. Scaliger legit et distinguit, noctesque vicissim.

Tempora, sed florens retinet sua t. m., dissentiente nostrorum Codicum fide.

68. Tempora gaudendi. Ex divinis Salomonis praeceptis Ecclesiastae cap. III. Ergo Christianus fuit nic poeta et Salomonem legit; non affirmo, sed conjicio; confer, et dices me conjectorem.

71. Ver, aestas. Citat Hieronymus, quasi ex veteri poeta, commentar. in Ezechielem, quam observationem principi jureconsultorum Jac. Cujacio debemus. Epigram. lib. IV, exstat versus ad hujus exemplar factus:

Ver, aestas, autumnus, hiems, sunt quatuor anni
Tempora . . .

72. Omnia cum redeunt. Hunc versum Scaliger non habet, sed superiores tantum decem; haud scio ejus lem sit poetae, an alterius e vetustis, nam Columbani [Col. 0300C] non est.

74. Atque domum luctus. Salomo Ecclesiast., cap. VII, 2.



IN EPIST. AD FEDOLIUM.

8. Obsequiorum debita. Salomo Constantiensis: obsequia, officia, beneficia, gratiae, memoriae. Agraetius: consequimur studio, obsequimur officio. Quae, uti caetera, Isidorus transcripsit. Different. lib. II. Afranius Privigno: quam mihi sit grata ipsius obsequela. Basilius episcopus Ammonit.: Quod circa nos parentum fiat obsequium, Christi est beneficium, qui parentes nobis antea praeparavit, quorum obsequio nutriremur.

10. Nam velut aestu. Pro aestate posuit contra differitatem Fontonis, non tamen sine exemplo. Eustenius descript. IV tempestatum:

Ac Cereris donis horrescunt arva per aestum.
Vitalis earumdem descript.:

[Col. 0300D] Falciferamque deam falces remorantur in aestu.
Ubi ex duobus monasterii Ms. aptius legeretur messes. Nam messes dicuntur Cererem retinere, non falces.

Guntherus Ligurini lib. I:

Aestibus aut mediis audisse tonitrua dicat.

16. Laetificabit pagina. Epistola. Strabo ad Fulgentium:

Quin potius monuit sancti quod pagina Pauli.
interdum significat librum. Prudentius hymn: Corde natus:

Quem Prophetarum fideles
Paginae spoponderant.
Est hic Prudentius, non Aurelius ille clemens, vir consularis et mellitissimus: nec Tricassinus ille episcopus, sed praeceptor, quomodo mihi persuadeo, Walafridi Strabi, abbatis Augiensis. Doctus id dico ab ipso Walafrido.

[Col. 0301A] 20. Munera gazae. Cyrillus Lexico Scripturae: , . , . Salomo Lexico: gaza, thesaurum. Gazae dicuntur divitiae, lingua Persarum, a Gaza, oppido Graecorum, in quo olim Persarum rex divitias congesserat universas. Gazofilacia in Ezechiele cellulae parvae sunt, ubi thesauri reconduntur. In veteri vero translatione pro gazofilacia, pastoria habetur.

24. Quod sapientum lumina caecat. Moyses Exod. XXIII, 8; Deuteron. XVI, 19; Salomo Proverb. XII, 11. et XXVIII, 19; Syrac. XX, 29, et XLI, 16. Alexander, poeta vetus:

Muneris arguitur accepti censor iniquus:
Munus enim a norma recti distorquet acumen
Judicis, et tetra involvit caligine mentem.
Claudianus alicubi:

Insidiosa tuos alienent munera sensus.
Unde id discas licet, lumina de intellectu dici, quo pacto videre est intelligere; scilicet oculos [Col. 0301B] esse lumina, Alexandro acumen. Salomo: Lumina. Oculi ideo dicuntur lumina, quod ex his lumen manat, vel quod initio sui (leg. intrinsecus) clausam teneant lucem, aut extrinsecus acceptam visui praeponendo refundant. Scribit Augustinus in Joann., usitatum fuisse apud veteres jurandum: Sic vivant lumina mea; Graecis . Homerus Odyss.:

, .
Videndi Eustachius et Didymus. Synesius hymn.:

, .

26. Ignis flamma. Hebraeis solens est conjungere voces idem significantes. Osea cap. VII, 6: mane ipse succensus quasi ignis flammae. Imitati eos qua Graeci, qua Latini, . Actor. VII, 30. , II ad Thessal. I, 8. Iter viae Lucretio et Apul., tela sagittae, aura aeris, etc., eidem Apuleio. Jura legum Columbano paulo post.

30. Carmina multis suggerit. Columbanus infra:

[Col. 0301C] Suggero vanas linquere curas.
Salomo in Lex.: suggerit, suppeditat, subjicit, praebet, subministrat, exhibet, largitur, praestat, ministrat, aut insinuat. Interpretatio sermonum de Regulis: suggestionem, supplicationem, indicationem, suffragationem.

37. Exstitit ingens causa malorum. Res est proletaria, videndi Orpheus, Apollonius, Flaccus, et Catullus in Argonaut. Dares Phrygius, de Excid. Trojae; Justinus lib. XLII; Apollodorus Atheniensis; lib. I, biblioth.; Eusebius Chron.; Augustinus de Civ. Dei, lib. XVIII, 13.; Nicephorus Callistus, Eccles. hist., lib. VII, cap. L.; Graeci scholiastae passim, cum maxime Aeschyli, Sophoclis, Lycophronis et Pindari. Columbanus velut rem gestam Fedolio proponit. Fabulam interpretantur Palaephatus , Diodorus Sic. lib. V, Plinius, Strabo, Hyginus, et Albricus in deorum Imaginibus.

39. Aurea pellis. Plerisque aureum vellus; Manilio [Col. 0301D] auratum vellus; Catullo aurata pellis; Propertio aurea lana; Ovidio Phryxea vellera; Apollonio ; Callist. . In tribus libris mss. constantissime legebatur ariete, quod ab sciolo correctore est, ne ignorasse videretur pellem fuisse arietis. Locum proverbio dedit, apud Graecos ; Latinos ovis aurea, quae Euphorbo pecus aurea, de Signis coelestibus. Relatus enim inter sidera, pariter Helle, sidus infaustum navigantibus. Theodolus, eclog:

Triste mari vectis Hellae respectus in astris.
Ita reposui, cum vulgo legeretur Helenae. Exemplo inepto, nam illa Ponto nomen dedit, non alio atque Icarus casu.

44. Tribus deabus. Junoni, Palladi et Veneri, propter pomum aureum in coenam ab Eride missum, cui inscripserat: . Auctor Lucianus Dialog. Panop. et Galenes. Consulendi Dares Phryg. [Col. 0302A] de Excid. Trojae; Euripides Hecuba et Troiad. Ovid. epist. Paridis; Strabo lib. XIII; Augustin. de Civit. Dei, lib. III, cap. 25; Cyrillus Alexandr. praefatione ad Evoptium contra Theodor. Cyri, Coluthus in Helenae raptu, praeter alios multitudine innumerabiles. Tanhuser, eques Germanus proinde doctus atque strenuus, carminibus et fabulis apud nos concelebratus. Addam verba antiquitatis Germanae gratia.

In eleganti et aureo carmine:

Venus ein apsel wart gegeben
Dauon hub sich michel not
Darumbe gab Paris sin leben
Da lay och Menelaus tot.

46. Populavit. Inflexio antiquaria, nec infrequens huic aevo. Salomo: populant, auferunt, praedantur. Cicero de iis quae pluribus modis dicuntur: afflixit, prostravit, oppressit, elisit, evertit, populavit. Libellus est non ineptus, nec nuperi scriptoris. Ciceroni ascribunt tres vet. Cod., et Salomo in Lexico. Accius [Col. 0302B] Astyanacte: qui nostra per vim patria postulavit bona. Caecilius Asoto: jamdudum depopulat macellum. Similiter Plautus et Virgilius, quosque notarunt Marcellus, Diomedes, Priscianus et Eutyches.

49. Dorica pubes. Salomo: Dorica castra, Graecorum castra. Dorica una est de linguis Graecorum, quam habent Aegyptii et Syri.

53. Impia quippe Pygmalionis. Qui Sichaeum patruelem ante aras occidit. Virgilius I Aeneid.:

   . . . . . Ille Sichaeum
Impius ante aras atque auri caecus amore
Clam ferro incautum superat, etc.
Adeundi Servius, Tib. Donatus, et Sabinus, Justinus lib. XVIII, Lupus Ferrariensis epist. 34 ad Alcuinum.

57. Sic Polydorum hospes avarus. Polymnestor, Virgil. III Aeneid., Euripides Hecub., Plutarchus Parallel.

64. Non Jovis auri. Paret Columbanum antiquitatis [Col. 0302C] fuisse apprime studiosum, qui perpetuo vetustescat. Enim Jovis in casu recto cascum est, Caecilio, Accio, Ennio, usurpatum. Tamen inveterare Casellius Vindex studuit eumque secutus Priscianus lib. VI. Suidas: . Uguitio Gloss. A Juvo dicitur Jovis, hujus Jovis, et Jupiter Jupiteris vel Jupitris; antiquitus enim ita declinabantur nomina ista. Imperite a Juvo, quod est ab Hebraeo [Figure: [Hebrew Text] 1Kb] , Jehova, ea crasi qua et Josua pro Jehoschua, et Judaeus pro Jehudaeus. Nec Jupiter est juvans pater, verum Jovis pater, Graecis : ad quod exempli Marspiter est, Mars pater; Dispiter, item Dis pater. Veteres quidam Christiani, considerata nominis vi atque dynami, ab eo non abhorruere. Inscriptio Romana: QVI SE QVIETIORI. S. PERFECTIORISQVE VITAE DESIDERIO. EX. NEGOTIIS. CIVILIBVS. IN. QUIBVS. FVERAT. CVM LAVDE. VERSATVS. JOVIS. OP. MA. BENEFICIO. DVCTO. HIC. IN. SPE. RESVRRECTIONIS. QUIESCENTI. LOCVS. PVBLICE. DATVS. EST. Apud Gruterum [Col. 0302D] pag. 1050.

65. Fluxit in imbre. Ansa duplex huic fabulae, vulgaris et philosophica. Illa ex communi loquendi consuetudine nata, cum multas divitias imbres appellamus; imbres aureos dixit Cresconius Corippus, poeta non inelegans. Synesius hymn.:



Deinde Jovem multi ex philosophis, praesertim Stoici, arbitrati sunt aera, quo de imber aut pluvia decidit. Hinc Jupiter pro imbre. Virgil. II. Georg.:

Et jam maturis metuendus Juppiter uvis.
Habes figmento argumentum. Nempe Jupiter, qui Danaen auro corrupit, mutatus in imbrem aureum, fingitur quia pluvia generatur in aere. Quae causa cur Hedillo appellaretur apud Athenaeum lib. VIII, qui vulgo et , Latinis Pluvius. Meminit fabulae Cyprianus quoque epist. II, ad [Col. 0303A] Donat.: exprimunt Jovem illum suum nunc aureo imbre defluere. Videndus Donatus in Terent. Eunuch., act. III, scaen. V, cujus versum Augustinus laudat Confession. lib. I, cap. 15: Servastus in Catalect.:

Sic quondam Acrisiae in gremium per claustra puellae
Corruptore auro fluxit adulterium.
Et Theodolus Eclog.:

Etiam tecta super madidus stillavit adulter
Virginis in gremium, Danaen corruperat aurum.

66. Sed quod adulter. Eamdem , extra modo memorato, tradunt Horatius lib. III, od. 16; inibi Acron et Porphyrius; Ovid. III Amor. VII; Paulus Silentiar. in Anthol.; Epiphanius Ancorato; Lactantius lib. I Institut.; Augustin. de Civit. Dei, lib. XVIII, cap. 13; Natalis comes, lib. II, cap. 1; Pet. Victorius, Var. Lect. lib. I, cap. 15.

70. Juraque legum. Cyprianus dixit jura legesque, epist. II. ad Donat.: Videre contra jus legemque [Col. 0303B] nascendi patientiam incestae turpitudinis elaboratam. Ita ex v. l. Achonensi restituendum puto. Cato apud Carisium, lib. I: jurum legumque cultores Plaut. Epid. act. III, scen. 6.:

   . . . . . Qui omnium
Legum atque jurium fictor conditor cluet.
Corn. Severus in Obit. Cicer.:

Vindex ille fori, legum jurisque togaeque.
Ita vet. lib. apud Senecam Pat. Suasor. lib. I, Guntherus lib. I:

Vindicet et tantam juris morumque ruinam.

71. Fasque fidesque. Aliis jus fasque formulam notavit Savaro musteis ad Sidonium comment. lib. II, epist. XIII.

72. Perfida conjunx. Eriphyle Sulp. Servastus:

Sic latebras Eriphyla viri patefecit, ubi aurum
   Accepit turpis materiem sceleris.
[Col. 0303C] Theodolus Eclog.:

Uxoris stimulos luis Amphiarae sacerdos,
Pectore flagrantis dum splendet bacca molinis.
Vide, si nosse cupis, Stephanum de Urbib.; Pausaniam in Beot. Plutarch. in Parallel.; Diodorum Sicul., lib. IV, cap. 6; interpretem Juvenal. sat. VI; Lactantium in II. Theb. Statii; Hieronym. advers. Jovinian. lib. I.

73. Hectoris heros. Homer. Iliad. XXII; Virgil. I. Aeneid.; Dictys Cretensis. lib. III; Justinus Martyr, Orat. ad Gentiles.

78. Nigra feruntur limina Ditis. Charontis. Philoxenus Glossis; Ditis, . Gloss. vet. Carus, nomen hominis avari, qui transportare dicitur in infernum. Apuleius Miles, lib. VI: Ergo et inter mortuos avaritia vivit? nec Charon ille, Ditis pater, tantus Deus, quidquam gratuito facit; et pauper moriens viaticum debet quaerere, etc. Videndus omnino Isidorus Orig. lib. VIII. Ritus Gentilium superstitiosus, [Col. 0303D] nummum mortuis in os imponere, Charonti portorium et naulum, qua super re Lucianus dial. Mercurii et Char. Item de luctu Plutarch., Collectan. Juvenal. sat. III. Ibidemque interpres, Plautus Poenul. Arnobius lib. V. Inscriptio Camerinas: INFERNO. PLOTONE. CARAE. OXORI. PROSERPINAE. TRICIPITIQVE. CERBERO. MVNVS. MECVM. FERENS. DAMNATAM. DEDO. ANIMAM. Portorium illud absolute interdum . Hesichius: : aliquando . Idem: , . : quam vocem ex Plutarcho et Suida restitui, cum vulgo legeretur , ; et Suidas ita scribit: , , . Antiphanes:


    .
[Col. 0304A] Apud Stobaeum serm. 1: Ecce ait, et omnes ingeminant. Quid ergo sibi vult Aristophanes, cui , Acheronticum pretium? In Ranis:


, .
Scholiastes: , . Non expedio, nisi si melittutam cum obolo forte confudit. Foedissima superstitio, cujus superant hodieque apud Allobroges reliquiae, nam mortuis aurum in os ponunt pro poena purgatorii . Eadem superstitione donatos Moravos quoque confirmavit mihi Albertus a Bukuwka, Eywanowicii et Jornsdorfii Domin., quo apud Allobroges utebar perfamiliariter.

96. Desine nummis addere nummos. Si a mortuis surgat S. Columbanus, et nunc sacerdotum luxum atque avaritiam videat, quid, putas, dicturus sit? Nimirum quod B. Wolkuinus abbas Scidichenbachens. [Col. 0304B] homil. de Zizania et sem. contra cleri vitia: Rara avis in terris hodie canonicus a canone vitae. Unde ergo? Audi unde: est namque canon vitae, ut dictum est; est et canon pecuniae, videlicet alicujus pensionis certae, unde solet dici: Solve mihi canonem meum, id est, pensionem meam, hoc est, statutam pecuniam meam. Eia ergo, o canonice, inveniamus canonem tuum, a quo derivaris, id est, a canone pecuniae, non a canone vitae, id est, a canone regionis, non a canone religionis, etc. Notata horum avaritia ab omni aevo, pariter monachorum, quorum idem institutum, eadem olim professio. Commemorabilis est imperatoris Chunradi, eo nomine primi, historia, quam in annalibus monasterii S. Galli reperi. Is ubi, relicta Italia, ad monasterium per Alpes deflexisset Roeticas, sisti sibi pueros nobilium imperavit, manuque marsuppio injecta, ac bellaria velut depromens, labris singulorum aureos nummos immisit. Hoc caeteri cum digitis excerperent, [Col. 0304C] unus quidam haud satis imperatori fidens, monetae offensus scabricie, extemplo nummum exspuit; quo imperator animadverso: Hic, inquit, si vixerit, bonus monachus erit. Prudenter dictum innuit monachorum in numero non habere se, qui auri amore allicerentur. Simile quiddam refert Chunradus Fabariensis in casibus monasterii, quod quia eodem pertingit, ascribam. Chunradus, abbas monasterii, in aulam ascitus a Friderico imperatore, tertianam excusavit. Quem cum forte offendisset Hainricus rex, imperatoris F., Jocosa quaedam verba eructavit in hunc modum: Domine abbas, necessariam adinveni vestrae infirmitati medicinam. Accipiatis pro antidoto quadringentas argenti marcas, credo enim quia receptatione tali potiti, a tertianis febribus poteritis continuo liberari, etc. Quo loco satis festivo non dubium quin taxare rex voluerit abbatis illius avaritiam.

119. Trojugenarum. Lesbiorum, qui universae olim Troadis imperium obtinuere. Auctor Strabo.

120. Inclinata Vates nomine Sapho. Salomo in Lex: [Col. 0304D] Saffica metra, quae Saffo mulier edidit, atque inde ita vocata. Adeundus Terentianus, Atilius Fortunatianus, Diomedes et Hephaestio. In Mss. Diomedis, Rufiniani, Servii, et Clementis vocatur Adonium; in Excusis Prisciani et Mauri Adonicum. Hujusmodi carmen exstat apud Boethium lib. I de Consol. philosoph., et aliud inter hymnos ecclesiasticos, apud Alcuinum epist. ad Eulaliam, Walafridum, Notkerum Balbulum, denique Metellum Tegernscens, in Quirinal. Usus ejus plurimus olim apud comicos Graecos, sed et caeteros. Latini epichor ambico fere trimetro subjungunt, quae videri causa potest, cur ipsum quoque fuerit pro choriambico acceptum. Exempla apud Horatium et Senecam tragoedum obvia sunt. Porro ipsius Sapphus Lyrica, post Ful. Ursinum, collegit et Latio donavit Hen. Stephanus. Sunt vero penes nos, necdum, quod sciam, publicitus visa, quae cum Deo volente, pariter Alcaei, in usum aliquando producemus.

[Col. 0305A] 131. Dactylus istic incipiat pes. Hephaestio: . Supra versus bipedalis, Grammaticis dimetrum catalecticum, Graecis et , ut scribit Hephaestio Terentianus, lib. II. Ejus, quod metrum vocatur , eo quod duos pedes heroos tantum recipiat, dactylum et spondeum. Sapho dicitur carmen composuisse continuum numerum per Syllabarum, id est . Alcuino carmen senario numero nobile, non quod senis syllabis constet, verum quod hexametro versu frequentetur. Verba ejus epist. ad Eulaliam Caroli M. filiam: Hoc carmen tibi cecini senario numero nobile, qui numerus perfectus est in partibus suis, te optans esse perfectam in sensibus tuis. Hinc disce quamobrem Fedolio miserit versus istos. Subnectit dein: Cujus numeri rationem, sicut et aliorum sapientissimus imperator tuae perfacile ostendere potest sagacitati, cujus mentis miranda est nobilitas, etc. Quippe Carolus M., poeta insignis aevo suo, qui plusculos fertur versus scripsisse [Col. 0305B] Latine, Graece, Germanice, quos tempestati nostrae fatum invidit.

156. Qui sine fine, Aeternum., hymn. ecclesiast.:

Qui exstas rerum omnium
Sine fine principium.
Theodolus Ecloga:

Cui tres personae tria nomina sunt sine fine.
Prosper Aquitan. lib. I. epig. V.:

Ne sine fine habeat debita poena reos.
Ambrosius, sive is Gregorius Magnus sit, pro eo dixit, omni fine, feria VI, ad Laud. matut.

Omnique fine temporum
Purgata servat pectora.
Hebraeis in finem, in quodam psal.: Exsurge, et ne repellas me in finem.

163. Nunc ad Olympiadis ter senos. Alt. Ms., ter senae. Olympias, lustrum, id est, quinque annorum [Col. 0305C] spatium. Sidonius Apollinaris lib. IX, epist. 12: Postquam in silentio decurri tres Olympiades. Raban, Martyrol. VIII Kal. Octob., de solemni episcopo: tres Olympiades gerens in episcopatu de hac luce migravit ad Christum.

Ovidius:

In Scythia nobis quinquennis Olympias acta est,
   Et tempus lustri transit in alterius.
Salomo in Lex.: Olympias apud Graecos constituta apud Elidem, Graeciam civitatem, ejus agentibus agonem et quinquennale certamen quatuor mediis annis vacantibus, et ob hoc Elidum certaminis tempus Olympiadem vocaverunt, quadriennio in una Olympiade supputato. Demetrius Triclinius in Pind. od. II. Olymp. . Et pervetus scholiastes, si Victorinus sit seu Didymus, in od. X ad illa Pindari verba:

   
,
[Col. 0305D] annotat: , . Nunc ergo Columbanum, si putes anno aetatis XC, reperies versus istos composuisse. Ita maximo natu scriptor, quem cum summa gravitas, tum mira sanctitas semper comitatae sunt, extrema senectute diem obiit supremum. Martyrol. Romam. XI Kal. Decemb.: Multis virtutibus clarus quievit in senectute bona. Viola sanctorum: In senectute bona et sancta obdormivit in pace.

164. Fugit irreparabile tempus. Hemistichion Virgilianum ex X Aeneid.

165. Vive, vale laetus. An mutuatum a Persio sat. V: vive memor lethi, et Horatio sat. VI, lib. II. An est formula Horatiana. vive, vale. In epist.? (Tristisque memento senectae.) Ovidius III de Arte amandi:

Venturae memores jam nunc estote senectae,
   Sic nullum vobis tempus abibit iners.
[Col. 0306A] Aureum dictum ab alio poeta foret in sensu alio dictum. Simile esset sententiae Syracidis: Memorare novissima, et non peccabis in aeternum. triste epitheton est senectae suum sibi et proprium. Hinc Juvenal sat. II:

Sed morte magis metuenda senectus.
Quid igitur Columbanus senectam vocat optatam, extrema epistola praecedenti?



IN MULIERES.

Aut vehementer fallor, aut hoc epigramma in Brunichildem scripsit, sceleratissimam Burgundionum reginam. Etenim opera ejus et falsis querimoniis impetratum est, ut Columbanus et Bobio monasterio et universa procul Burgundia ab Theodorico pelleretur.

1. Mortale venenum. . Auctor de Contemptu mundi:

Vitat terrenum decus et mortale venenum.
[Col. 0306B] Glossae in Histor. ecclesiast., exitiali, mortali. Et in Cassianum: letheo, mortali. Theganus de Gestis Ludovici imperatoris: Illud judicium mortale, quod caeteris factum est, imperator exercere noluit. Caeteri enim omnes indicati sunt ad mortem. Guntherus lib. V:

   . . . . . Mortali corpora ferro
Confodit.
Ubi male vulgatum hactenus mortalia, quod et Christoph. Pflugius observarat. Eo significatu Virgilio vulnus mortale, XII Aen.; Apollonio Collatio, Mortalis Enyo, lib. III Excid. Hierosol.; Cypriano, mortale crimen est, quod posterius ab Ecclesia mortale peccatum. In lib. Meditationum cap. 11: Conserva me ab omni mortali peccato, quem librum qui Augustino Hipponensi tribuunt nae illi Afrum episcopum non norunt. Trithemius Anselmo Cantuariensi assignat: quo argumento non queo divinare, nam ejus non esse evidenter evincunt scripti nostri [Col. 0306C] codd. in quorum uno nomen auctoris non praescribitur; in altero, recenti et nupero Augustini nomen adest; at sunt nobis Anselmi Meditationes, in quarum praeloquio testatur omnes suas inibi orationes congessisse. Sic enim scribit: Anselmus, indignus episcopus, reverendae comitissae Mathildi salutem. Placuit Celsitudini Vestrae ut omnes orationes quas diversis fratribus secundum singulorum petitionem edidi, sibi mitterem, etc. In edit. Coloniensi carmen de Gloria et gaudiis paradisi, quod est cap. 26 ad Petrum Damianum, Anselmi supparem, auctorem refertar; virum pium et doctum scripta loquuntur. An totius libri fictor conditorve? an est Augustinus Anglorum apostolus, ut quidam contendunt? Ille potius.

2. Quod mulieris habet. Euripides Phoeniss.:



.
Seneca Hippolyt.:

[Col. 0306D] Sed dux malorum femina, et scelerum artifex.
Propertius lib. II, eleg. 8:

Sed vobis facile est verba, et componere fraudes:
   Hoc unum didicit femina semper opus.
Tibullus lib. III, eleg. 4:

Ah! crudele genus, nec fidum femina nomen!

3. Collatum vitae. D. Paulus I ad Cor. XX, 21: , , . Quid jam? num Paulum falsimoniae convincit Columbanus? Cave, cave cogites. An vidit ad cap. I Geneseos? Nihilo magis. Quid ergo? num ad Canticum canticorum Salomonis? Multo id quidem minus. Verum idem dicit quod Paulus, et cum eo Patres plerique omnes. Audi, ne longius abeamus: auctorem de Contemptu mundi, virum sanctum et [Col. 0307A] oppido pium. Is tibi, Adamum peccatorem cum Christo redemptore contendens, tandem effatur:

Femina causa fuit humanae perditionis;
   Qua reparatur homo femina causa fuit.
Femina causa fuit cur homo ruit a paradiso;
   Qua redit ad vitam femina causa fuit.
Femina prima parens exosa, maligna, superba;
   Femina virgo parens casta, benigna, pia.
Femina prima parens iratum reddidit illum;
   Quem facit esse pium femina virgo parens.
Eva fuit medium quod homo foret absque patrono;
   Virgo fuit medium quod Deus esset homo.
Si Deus est homo, vult atque potest misereri,
   Quod dedit hoc homini conferto posse Deum.
Postremus versus est corruptus, quem sic conati sumus restituere:

Quod dedit, hoc homini conferet ipse Deus.
Quod Deus dedit homini Christo, hoc Christus Deus confert humano generi, scilicet misericordiam. Alterum distichon est a Sedulio presbytero in ea, quam [Col. 0307B] Turcius Ruffus edidit, collatione male Claudiano Mamerto tributa:

Sola fuit mulier patuit qua janua letho,
   Et qua vita redit, sola fuit mulier.



IN MONOSTICHA.

Si quae de Monostichis istis mea mens animi sit exquiras, quae res vero propior est, eam rem tibi exponam. Fuit cum ea vix in manus sumerem, ut illico abjicerem, nec idonea tanto viro existimarem. Ei rei multa argumenta, si operae esset, dicere possem: nam quid in Monostichis, quae sententiam perficiunt, otiosae istae particulae faciunt, quidem, quippe, etiam, que, enim, nam, quas versus explendi totiens ingeminat? Nonne, tuum animum quaeso, Volsere magnifice, malum atque infelicem poetastrum arguunt? Quid tot earumdem sententiarum iterationes, cum saepicule versus bis, ter, interim quater, facie verborum vix mutata, regeruntur? Equidem [Col. 0307C] isthaec erant, et quae non tango, quae me a suscepta semel opinione deduci non patiebantur: nam illud Canisii argumentum nimis videbatur . In his duo sunt versus qui apud Columbanum leguntur: ergo haec sunt Columbani; aeque argumentari queam: In Monostichis de Moribus, quae P. Pithoeus edidit, tres versus qui isthic sunt leguntur: Ergo Monosticha illa sunt Columbani; quod quam evincat, sciunt illi qui a Zenone vel Chrysippo. At vero, cum curiosius membranam consideravi, non debuit fides ejus insuper haberi: ita est antiqua et notae probae ut Hartmotus quoque et Ratpertus laudaverint, scriptores octo veteriores saeculis. In ea dubitanter quidem, sed exsertim Columbani nomen praescribitur his verbis: Incipit libellus cujusdam et, ut fertur, beati Columbani. Eumdem titulum praefert Codex Frisingensis ex nostra membrana descriptus. Praeterea ubi cum illis ad Hunaldum et Sethum contendi, vix reperi lac lacti et ovum ovo, quod dici solet, magis simile. Pariter illi ut isti, ex vetustis [Col. 0307D] poetis sunt mutuati, praeter quod isti insubidi magis quia subitati nec adamussim politi. Scilicet ex Hypomnematis suis, uti quisque sese offerebat, in usum fratribus exscripsisse, et Monostichis conformasse. Exinde adeo evenit ut in ista diversorum versuum congerie, sententias crebro idem significantes, quemadmodum gentilibus ex poetis conjecerat, imprudens inculcaret. Idem videmus Octaviano, distichorum quae Cato inscripsit collectori accidisse; quo in poeta diligenter Columbanus fuit, versusque forma atque verbis paribus exscripsit plurimos. Quod ad particulas, vidimus poetas, qui suo se judicio felices arbitrabantur, virtute illarum non infrequenter abuti. In mundo est exemplum ejusdem Octaviani quem Columbani magistrum si salutes non erraveris. Versus est Catone seu Distich. lib. I:

Cumque mones aliquem. . . . . . .
Sed nolo pluribus: summam rem complexus sum.

[Col. 0308A] 1. Haec praecepta legat. Octavianus, initio lib. IV:

Haec praecepta tibi semper releganda, etc.,
et principio lib. III:

Haec praecepta feres, etc.
Probant tibi ista quae dico, Columbanum monosticha sua edidisse ad Octaviani disticha?

2. Virtutum titulis. Isambardus diaconus in Charta traditionis, quam Wago contulit monasterio: Cujus vitae virtutum titulis claruit. Arnulphus Lexoviensis epitaph. Mathildis imp.:

Virtutum titulis humani culmen honoris
Excessit mulier.
Quod seq. carm.:

Egregia virtutum laude coruscans.
Papias Gloss.: Titulus dicitur inscriptio, vel signum laudis et honoris, sive laus.

5. Christo socius sine fine videri. Interpretatur Salomo [Col. 0308B] in Lex.: Sine fine, sine modo, sine intermissione. Sidonius l. VI, ep. 4: Apostolatui tuo sine fine debetur, etsi absque intermissione solvatur. Marcellus: Infinitio, quasi sine fine et indefinitio. Vetus poeta, sive Petronius sit, ut Binetus vult, an alius, in Phalaecio:

Sed sic, sic sine fine feriati.
Ovidius in Epistol.:

Si noceo quod amo, fateor sine fine nocebo.
Et de Ponto:

. . . . . Vigilantque mei sine fine dolores.
Petrus Diac. de notis: IN. HC. MM. S. P. SN. FN.: In hoc monumento sunt pecuniae sine fine.

6. Impleat ipse Dei, etc. Sententia hujus versus a nemine quam veteri verbo Germanico commodius explanari potest:

Swan wir io daton, swas wir io slton
Alsus datch druhtui, swas wir wolton.
[Col. 0308C] Xystus Sententiis: Ea debes velle quae et Deus vult.

Votum, , voluntas. Isidorus Sent. de Summo Bono l. III, c. 51: Plerique apud iniquos principes necessitate magis quam voto mali existunt. Persius, sat. 5:

Velle suum cuique est, nec voto vivitur uno.
Auctor de Contemp. mundi:

Ergo tu totis contemnens infima votis.

Votum Dei, voluntas, praeceptum, mandatum Dei. Vota hominum, preces. Xystus Sentent., Rufino interprete: Oratio vel vota pigri, sermo vanus. Avianus Cita o. mss. l. Fabulis:

Disce tamen pigris non flecti numina votis,
   Praesentesque adhibe, dum facis, ipse deos.
Ambrosius hymn. in Adventu Dom., ad vesp.:

Exaudi vota supplicum.
[Col. 0308D] Ita o. l. v.; quos temere mutarunt qui metro volebant opitulatum. Hymnus qui Hilario attribuitur (non Pictaviensi a me, sed Arelatensi) de Purif. Mariae Virg.:

Tu libens votis, petimus, precantum
Regis aeterni genitrix, faveto.
Waldrammus ad Salom. episcopum:

Si duo de vobis votis concordibus, aiens,
   Implorat aliquid, hoc pater ipse dabit.

10 Corporis exsuperat vires prudentia mentis. Salomo, Prov. XXI, 22; Auctor Sapient. VI, 50; infra vers. 117 et seq.; Phocylides Nuthet. Titinnius Setina: Sapientia gubernator navem torquet, non valentia.

14. Daemonas adversus. Versus confusus et hyper baticus, cujus ordo: Oratio est magna virtus adversus daemonas. Consimili hyperbato laborat vers. 46.

[Col. 0309A] 16. Nimia et quaecunque voluptas. Est apud Octavianum hodie depravatus. Columbanus meliores codices secutus est, sed et Planudes, qui vertit:

.

17. Tu dare ne claudas. Jesus Sirach. c. IV, V, ult.; Innocentius III papa de miser. human. Condic. c. 42. Pro quorum verbis locus hic corruptus est. Ms. Leodiensis, unde princeps dedit Delrio Althelmo episcopo ascripta, habet In dare; impedio melius, ad imitationemque Graecorum, qui gerundiis (ut grammaticorum verbo utar) carent. In dare, ; in prendere, . Sensus est: Noli manus in dando clausas, in accipiendo gestare passas. Verba itidem, infinita maxime, vice nominum ponere, Graiis quam Romanis solentius. Terent. Phorm. act. IV, s. 4:

Aruspex vetuit ante brumam autem novi
Negotii incipere.
[Col. 0309B] Ita v. ll. pro inceptionem novi negotii. Persius: Scire tuum nihil est. Idem: Velle suum cuique est. Hos aemulati sunt Ecclesiastici, qui perpetuo Graecisant. Eugenius, episcopus Toletanus, orat. ad Deum:

Sic bene velle queam, quo pravum posse recedat.
Juvencus, lib. I:

Sufficiat voluisse tuum.
Dracontius, Hexaem.:

Velle pares et nolle pares, stans una voluntas.
Columbanus epist. 1: Nihil tibi prodest ascendere quod ascenderis.

18. Semper in ore tuo. Idem, nec aliud, ingerit v. 124 et 125.

23. Quisque dies vitae est. Ex Octaviano l. I, dist. 33. Horatius l. I, ep. ad Albium:

Omnem crede diem tibi diluxisse supremum.
[Col. 0309C] Boetius ex Seneca:

Omnis dies velut ultimus judicetur.
Alcuinus ep. 36, ad Altampetram.

24. Quod dare non possis. Leod. ms., non cogites, adumbratus versus ex Octaviani dist. 25 lib. I.

26. Octenas studeas. Hodie septem tantum principalia numerantur vitia, at veteres octo. Theodulphus Aurelianensis, epist. ad Clerum: Octo sunt principalia vitia, sine quibus vix ullus inveniri potest: est enim gastrimargia, hoc est ingluvies; secundo fornicatio, tertio accidia sive tristitia, quarto avaritia, quinto vana gloria, sexto invidia, septimo ira, octavo superbia, etc. Ita Evagrius ad Anatolium: De octo vitiosis Cogitationibus scripsit; S. Nilus, De octo vitiosis Affectionibus; Abbas Serapion, De octo principalibus Vitiis, apud Cassianum, Collat. lib. V; Joannes Climacus, de Scala paradisi, grad. 13, 14 et seq. Denique Nicolaus Dinkelspule veteres quam novos imitari maluit: [Col. 0309D] nam ante hos ducentos annos librum De octo Vitiis capitalibus composuit opposito alio De octo Beatitudinibus, de quibus et Chromatii episcopi sermo circumfertur. Vicimus jam, Canisi, et magni Delrionis petitus pugilice atque athletice clusimus.

27. Quadriga repleta salutis. Hellenismus est . Qui loquendi modus Latinis non est inusurpatus. Symmachus l. I, ep. 13: Quem domini nostri Gratiani coelestis oratio bonae spei et hilaritatis implevit. Sed praeferenda mihi Leod. cod. lectio, repleta triumphis. Christiani morte superata, victoque cum satellitibus diabolo, dicuntur eos triumphare, praeeuntibus angelis, ad Capitolium ascendere coeleste, ubi alba sui ipsorum victima mactata, in aula maneant gloriosi. Augustinus, de verb. Apost. serm. 3. Prius aequetur pugna, ut aliquando sit victoria: novissima enim inimica destruetur mors, cum corruptibile hoc induerit incorruptionem, et mortale hoc induerit immortalitatem. Praemeditamini [Col. 0310A] verba triumphantium: Ubi est, mors, contentio tua? Triumphantium ista vox est, non pugnantium, etc. Hieronymus, lib. IV in Matth. c. XXVII: Angelus venit custos sepulcri Dominici; et in vestitu candido signat gloriam triumphantis: templum, indeque mactato tauro albo domum redirent: docent non uno in loco Plutarchus et Plinius.

28. Lingua suos habet frenos. Par gnome vers. 113. Ambrosius hymn. 5, ad primam:

Linguam refrenans temperet,
Ne litis horror insonet.

29. Nisi qui siet omnibus. Leod., qui sit in omnibus. Sed non spernendus temere archaismus: nonnunquam Patres de industria vetustescunt. Mar. Victor. Genes. lib. III:

Nil est quod metuas, haeres tuus ille Damascus
Ut fuat.
Dicam alibi.

[Col. 0310B] 30. Veniam non forte meruit. Leod. , ne forte meretur? Ne pro num. Mamertinus, Panegyr. Juliano dicto: Ne quis Deus uno in anno multiplices fructus agro uni dedit? Ita emendavi: vulgo nec quis. Columbanus interrogando simul negat. Ita infra:

Cui prodest, socio qui non prodesse probatur?
Q. d. nemini. Et post:

Quid pejus quam se ut jungat habitator uniquus?
Q. d. nihil. Machales, Interpretationibus: Percontatio est quando interroganti nulla respondentur vel subaudiuntur, ut in Epist. apostoli: Quis accusabit adversus electos Dei? Subauditur autem haeretici vel Judaei. Solent Hebraei in affirmationibus quoque interrogare; eos imitati cum veteres Romani, tum Novi Testamenti scriptores. Joan. IV, 70: [Col. 0310C] Adeundi interpretes.

31. Qui bona desuescit, , , ut quae Hebraei formant in Hiphil. Isidorus Different. lib. II: Consuescimus bona, insuescimus mala, adsuescimus utraque. Eadem Uguitio Gloss. et Auctor Differentiae sermonum vetustas. Cicero, epist. ad Metellum: A te id quod suesti peto. Basilius episc. Admonit: Non suescas consuetudines pessimas. Quod ad agnominationem. Ita Maximus, serm. de Joan. Baptista: Quidam de sapientibus dixit: Bene consuetos pudebit desuescere. Bernardus Claraevallensis: Cum ab his desuescere et ad illa paulisper adsuescere coeperit. Utriusque dissuescere, quod barbari intruserunt nihilo rectius est, atque diffinire pro definire.

32. Non tu, quaeso, jocis. Joci, scommata et cavillae, Siracho verba improperii, c. 31, v. ult. Jocularium malum. Terentio scommaticum et sycophanticum. Ambrosius Offic. lib. I, cap. 23: Joca videntur dulcia [Col. 0310D] ac suavia cum tamen a Christiana regula sint aliena. Publius, Mimis:

Amicum laedere ne joco quidem licet.
Hujus generis aliquot recenset Macrobius Saturnal. lib. VII cap. 3, et Aristophanus in Euripidem. Plinius nat. Hist. lib. XXII, cap. 22. Carmen dicitur Psalterium quoque et Canticum. Paulus Sentent. lib. V, tom. IV, Psalterium, quod vulgo dicitur canticum, in alterius infamiam compositum, etc. Et praeced. : Carmen facit non tantum qui satyras et epigrammata, sed illegitimam insectandi alicujus causam, quidve aliud alio genere componit. Ad quae verba Arianus: Is qui in blasphemiam alterius canticum composuerit, vel cantaverit, in eum extra ordinem vindicatur. Haec ad mentem Columbani.

33. Saepius auditu instrueris. Leod. ms., auditu frueris quam voce salutis, nullo sensu. Vult nos ad rei veritatem plene informari atque instrui, quam prius [Col. 0311A] ad alios referamus. Nam quae dicuntur et creduntur facillime, plena sunt futilitatis summaeque levitatis. Ideo Nigidius apud A. Gellium: vir bonus, inquit, praestare debet ne mentiatur; prudens, ne mendacium dicat. Quamobrem pro instrueris, quovis pignore contendam scripsisse Columbanum instruere, modo imperandi. e longum est. Prudentius, lib. II contra Symmach.:

Incassum arguere, jam Taurica sacra solemus.
Idem Psychomach.:

Imbuere fragilique viros. . . . .
Rursum Apotheos.:

Cum libet in gelidum flabrare frigore ventum.
Ita ex v. l. restituit Hub. Giphanius, jurisconsultus nostri aevi princeps, cui astipulantur duo antiquiss. Codd. S. Galli. Juvencus lib. IV:

[Col. 0311B] Aspicite scribas sublimi sede superbos.
Octavianus lib. I distich. 21;

Non stultum est petere quod possit jure negari.
Iterum distich. 26:

Tu quoque fac simile; sic ars deluditur arte.
Terent. Heautontim.:

Scitum est periculum ex aliis facere, tibi quod est usu stet
Damasus papa de Paulo apost.:

Abnuere sanctos Christum laudasse prophetas.
Sic apud Graecos Orpheus Argonaut.:

.

35. Quidquid largire videtur, id est largitur. Non debuit mutare Canisius. Positum more Hebraeorum, [Col. 0311C] quibus haec verba non solum cogitationis sunt, sed etiam rei. Genes. XXXI: Quasi alienas reputavit nos, hoc est, tractavit tanquam peregrinas.---Esdrae lib. IV, cap. 7: ne indigneris eis, qui bestiis pejores indicati sunt. Paulus ad Hebraeos, cap. IV in pr. , hoc est, desit et tarde veniat. Largio verbum est ex illis, quae tam activa quam passiva voce unum atque idem significant, ait Priscian. lib. VII; exempla idem atque Caper suppeditant. Eapte forma populavit ad Fedol. Causes vers. 104. Ulciscere vers. 129:

Injuriasque tuas in fratrem ulciscere noli.
Lucilius lib. XIV, largi posuit pro largire. Accius Diomede largito. Cato lege Baebia, inlargibo. Non Marcellus, cap. VII.

36. Non opibus. Hunc versum Octaviano redonavit magnus Scaliger, quem vide lib. II. pro almis promulgavit ipsis. Verum est, aptis, id est, gratis.

[Col. 0311D] 37. Irrideat alter. Leod., derideat, expressum ex districh. 7, lib. III.

Exemplo simili ne te derideat alter.

40. Miseratio blanda, indulgentia. Quintilianus lib. II, cap. 3: Mollis illa educatio, quam indulgentiam vocamus, nervos omnes et mentis et corporis frangit.

41. Nunquam praeponis amico. Rescripsi, praepones ex dist. 32 lib. I, et vers. 59. Sic vers. 154: Nunquam dimittes amicum. Ubi erat similiter peccatum. Vide vers. 95.

42. Omnia quae dicunt. Phaedrus lib. III, fab. 49;

Nil spernat, nec tamen credat statim.
Seneca. Vitium est omnia credere, vitium nihil credere. Romulus, lib. II Fabul.

Tempore non omni, non omnibus, omnia credas.
Et quae sequuntur.

43. Non sibimet quis vivat. Non quis, nemo, sicut [Col. 0312A] nequis, nullus apud Plautum. Salomo Lex: non quis non aliquis, nullus, nemo.

44. Non tua sed Christi. Paulus ad Philippens. cap. II, vers. 21.

45. Non te, non mundum. Matth. X et XVI. Marc. VIII. Luc. IX et XVII. Joan. XII et XVII.

48. Divitis opprobrium. Amphibolia syntaxeos sensum reddit obscuriorem. Construe: gemitus pauperis est opprobrium ingens divitis. Vide vers. 14.

52. Praestat patientia vitam, martyrium. II Machab. VII, 36. Perseverantia in rebus adversis, Sirach. Ecclesiast. II, 1 seq. Constantia usque ad eam quae rerum ultima finis, Math. X, 22; Marc XIII, 13; Luc XXI, 9.

53. Te feritate magis fac. moder. Interpretem adduco, vers. 8.

Sint tibi pacifici magna dulcedine mores.
Moderatio est humanitas cum gravitate conjuncta. [Col. 0312B] Salomo: moderatio, temperamentum, communitas. Gloss. vett., gravitas, modestia. Ei adversatur feritas, quae est superba et barbara contemptoris hominis ferocitas. Augustinus Anglus, an Petr. Damianus, Meditat. cap. 8: Ejus pietati mea impietas, ejus modestiae mea perversitas, et mansuetudini donetur ferocitas. Magis clarum feritate, id est, clariorem seu commendatiorem te reddet quam austeritas et inhumanitas. Basilius episcopus, Admonit.: Ergo magis omnibus diligamus Deum. Demostheni. Walafridus de Visione Wettini, cap. 30:

. . . . . Magis omnibus isti profuit ille loco.

55. Consilio facias. Jesus Sirach. XXXII, 23. Infra vers. 140, quem quasi ex veteri poeta citat Antoninus Florentinus, lib. II, tit. V, vers. 110. Sententia passiva et pervulgata, quam dictarunt primi sapientiae magistri, Pythagoras in Aureis; Theognis in Sentent.; Bias apud Stobaeum, serm. 3, et Demetrium in Apophtheg.; Isocrates ad Demonic., et ex eo Agapetus [Col. 0312C] Paraenet. ad Justinianum imperatorem; Thucydides, lib. I; Demosthenes Phillip. I; Sallustius Prooem. Catilinae. Ab hoc accepere Hieronymus, Lupus Ferrariensis, epist. 33 et 93; Fulbertus prologo Vitae Autberti apud Surium XIII Decemb.

57. Juvenis paradigmata rere. Geminus versus ad Sethum:

Sanctorumque Patrum castae moderamina vitae.
Monet, sanctorum Patrum exempla, quibus semitam nobis ad pietatem docendo vel agendo fecere, insuper non habere. , exemplum. Thucydides: . Vocabulum probro quoque et crimini tributum. Alc. Avitus ad soror. Luxuriae paradigma senilis. Isocrates Parathen.: , . An paradigmenta sunt parabolae? Nam hae figurae apud rhetores sunt affines, atque adeo confunduntur [Col. 0312D] a Quintiliano et Cicerone, quin Hebraea vox [Figure: [Hebrew Text] 1Kb] mischlii, quo nomine sententias suas insignivit Salomo, utrumque notat ut idem velit Columbanus, quod in graviori negotio monet Basilius Admonit.: Ne fabulosa arbitreris Dei praecepta, sed in his semper sollicitum sit cor tuum.

59. Tantum verba valent. Eleganter et ita Celsus in l. Labeo 7,  ult. D. de supellec. leg.: prior atque potentior est, quam vox mens dicentis. Hilarius Pictaviensis: intelligentia dictorum ex causa sumenda est dicentis, hoc est, scopo et intentione. Hoc elegantissimum fragmentum Nicolaus citat Lyranus comment. ad cap. XVIII Deuter. Scholastici: verba accipienda sunt non in eo sensu quem faciunt, sed in quo fiunt. Tertullianus de Resurrectione carnis: Ex materia dicta dirigendus est sensus. Thomas Aquinas: in vocibus videndum non tam ex quo quam ad quid sumantur. Boethius de Consol. philos. lib. III. Cum Platone sanciente didiceris, cognatos de quibus loquuntur, [Col. 0313A] rebus oportere esse sermones. Ex Platone simplicius: res debent intelligi .

62. Difficile invenias. Alcuinus epist. 11 ad Carolum Magnum: Veterum proverbialis fulget sententia; amicus diu quaeritur, vix invenitur, difficile servatur. Idem ingerit epist. 2 ad Edilredum regem, et epist. 35, et Cangyth. epist. ad Bonifacium martyrem.

64. Quam perdit amicos. Ms. S. Galli, pendit. Leod., expedit. Verissime namque amicorum, ita uti nomen cluet, nemo unquam nimium habuit. Expedit, Petronius satyr.:

Nomen amicitiae, si, quatenus expedit, haeret, etc.
Itaque versus non constat; sed video Columbanum et ejus aevi versificatores leges metricas minus calluisse, vel certe neglexisse. Sic Romulus mediam in vindicat produxit lib. I Fabul.:

Saepe fidem falso vindicat inertia teste.
[Col. 0313B] Guntherus in Profugat, lib. III:

Ecce profugata, miserabile vulgus ab arce.
Alanum Parabolis volunt primam produxisse in trahere illo versu:

Non leviter corio canis extrahetur inuncto
Sed tenes lapsos esse per errorem. Nam versus est depravatus, ad id exempli restituendus: absterretur inuncto. Horatius sat. 5, lib. II:

Ut canis a corio nunquam absterrebitur uncto.
In contrariam rationem peccatum ab aliis. Nam Damasus in beatus mediam corripuit, carm. de Paulo apost.

Versibus his breviter fateor, beatissime doctor.
In Theatrum Gontherus arg. lib. VIII:

[Col. 0313C] Caesar, et antiqui theatri procul aspicit arcem.
Itidem in Infidia lib. VI:

Cujus ob infidiam fratres cervice rebelli
Abjecere jugum.
Dolor saevit in praecordiis, quotiens hunc poetam in manus sumo, ita male habitus maleque concinnatus est. Exemplis jam productis fors est ut tueri possit vulgaria vers. 31 lectio: saepius auditu instrueris, , quod vim apud Hebraeos habet imperandi.

66. Fides dono ditabitur almo. Gloss. in Histor. Eccles. affecit, ditavit. Leodic. ms., probabitur, improbate. Nam sola fides praemium fidei accipiet, non opus operatum. Sanctus Cyriacus ad Theophanem: Dico tibi, quia si omnes virtutes homo operetur, nec recte credat, in hoc loco cruciabitur, apud Sophronium an Joannem Moschum Prato Spirit. cap. 27.

[Col. 0313D] 67. Levis non animam torquentis. Versus corruptus. Leod. Levia non animi torquentis. Quae lectura nihilo est expeditior. Suspicor fuisse: Torquendo cura fat. quo pacto vers. 124:

Justitiae et pacis placeant tibi verba loquendo.
Sic sensus erit planissimus. Levis spondaeum facit. Octavianus libro I, dist. 7:

Constans et levis, ut res expostulat, esto.
Non faciunt discrimen inter levis , et levis . Vide supra expedit, vers. 62 et infra conditus vers. 112. In Ligur primam produxit Guntherus arg. lib. IX. Ligur et ingentem.

In bene Wipo panegyr. ad Henricum III imperatorem.

Huc bene venias, hic omnia prospera cernas.
Nisi si particula, ab librario omissa, postliminio revocanda, legendumque: huc bene pervenias.

[Col. 0314A] 68. Res severa quidem. Loco eodem: res te vera quidem, sententia: Modeste cum hominibus versare, nec temere genus aut opes tuas ostenta; res ipsa, qui sis, semper declarabit, id quod tibi multo erit honestius, quam si lingua tua acres spiritus pascat, quod jactabundum.

68. Noli tu assuescere. Scribo, nolito. Imitatio est Octaviana vers. 110 libri IV:

Cum homine injusto nolito manere frequenter.
Modus loquendi frequens bibliorum interpreti.

71. Est non esse quidem. Praestat mortuum esse quam malam vitam ducere. Esse notat vivere, non esse vixisse. Ita . Hinc frequens Latinis formula fuit pro mortuus est.

72. Mens bona thesauros. Sapientia. Supra vers. 11:

Omnibus est mundi melior sapientia gazis.
Adi Bonae Mentis templum Romae.

[Col. 0314B] 73. Tota virtute tuere. Et hic ex sequenti, et sequens versus ex isto explicandi. Florentinus lib. III D. de Just. et Jure: Jure hoc evenit, ut quod quisque ob tutelam corporis sui fecerit, jure fecisse existimetur. Celebre dictum Brasidae apud Plutarchum: , . . ., , , . Nulla ergo patientia, quin potius homicidium suimetipsius, vim atque injuriam vitae illatam non propulsantis. Cui injuste qui insidias tendit, occidi impune potest. Lex est Draconis apud Demosthenem, quam Cic. in ea pro Milone, et Paulus sent. lib. V, tom. XXIII repetunt. Ex dictis patet, tota virtute esse omnibus viribus, ; nam et Graecis idem quod , . Philoxenus Gloss. Virtus, , , , . Recte et ad vim primigeniam, quam , hoc est Marte, accepit. Salomo in lex.: Virtus, constantia, firmitas, robur, nervorum, vis, vis animi. Infra vers. 134:

[Col. 0314C] Sit tibi cura tuae tota virtute salutis.
Guntherus lib. VII:

Usque vel ad mortem tota virtute reniti.
Columban. epist. 2:

Orto sole arescit fenum, et flos deperit.
Sic est omnis inventus, virtus cum defecerit. Cyprianus epist. l. V, haec duo robur et virtus, velut idem significantia, conjungit. Augustinus Soliloq. cap. 18. In tua voluntate virtus est nostrae salutis. Et quod Columbanus Regul. cap. 1 dixit ex totis viribus, id vet. interp. ex tota virtute, Graece . Marc. XII, vers. 30. Videndus Isidorus Etymolog. lib. XVIII, cap. 22, et lib. VII, cap. 2 de Salvatoris synonymis, quae videtur transcripsisse ex Confessione fidei catholicae, quam B. B. Armenius et Honorius viro illustri Theophilo direxerunt.

[Col. 0314D] 73. Sufferre valebunt. Sufferri poterunt. Opponitur versus sequens: quae subito adven. Christianis scriptoribus, hujus aevi cum maxime, admodum quam solemne fuit activa ponere pro passivis. Qua in re Hebraeos videntur aemulati, quibus verba in niphal. et hithpael passione amantur reciproca sumi, Synesius hymn. III:


.

Hoc est: () . . . In hymn. ecclesiastico.

Qui mixta ne confunderent
Aquae fluenta devidens
Coeli dedisti limitem.

Lucretius, poeta antiquarius ita matri linguarum Hebraeae propior lib. IV:

Tenue, locis qui non potis est affigere adhaesum.
[Col. 0315A] Ita omnes libri veteres et vulgati conjectura, qua ductus est Giphanius, mihi inconjecta est, cum apud alios id exstet figurae, et sciam mendorum turbam ex conjectura exstitisse non parvam. Operae est vidisse quae doctissimus interpres annotavit in Math. II, XIII et XXI; in Marc. IV, VI et XXXVII. In I Petri II, et Casaubonus in eumdem Math. II et Acta apost. VII.

79. Cujus documenta flagella. Sancti Galli Ms.: Cujus sunt. Lego cum Leod., cui sunt, ex noto et proclamato versu:

Felix, quem reddunt aliena pericula cautum.
Et illo Tibulli:

   . . . . . . . Felix quicunque dolore
Alterius didicit posse cavere suum.
Flogella, pericula et afflictiones. Augustinus Sentent. quando homini et indulgentia consulit et flagello. Prosper Aquitan. lib. I, epig. 4:

[Col. 0315B] Verbere nonnunquam castigans corde paterno,
   Ne cito consumant saeva flagella reos
flagellare, castigare, affligere. Waldrammus ad Dadonem:

Pro Domino pugnant, qui nos hoc more flagellat.
fuit Waldrammus iste S. Galli monachus et decanus, qui Salomonis episcopi simul et abbatis nomine carmen hoc ad Dadonem scripsit. Testimonium perhibent ea, quae Frisingensi in cod. non sunt, epigrammata. Itaque in possessionem, unde abraso titulo ab Canisio pulsus, sententia abbatis D. Galli restituatur.

80. Omnis paulatim leto. Ex illo Horatii versu epistol. ad Florum, lib. II:

Singula de nobis anni praedantur euntes, etc.

[Col. 0315C] 81. Ante diem mortis. Hoc vero ex Ovidianis:

   . . . . . . . Ultima semper
Exspectanda dies homini est, dicique beatus
Ante obitum nemo supremaque funera debet.
Ad quae fors est ut viderit Eusebius de Vita Constantini Magni lib. I, cap. 7: Nobis veterum, inquit, praecepto vetitum est, ne quemquam ante mortem propter varias et incertas vitae mutationes omnino beatum existimemus.

84. Quaelibet ex fructu. Lucas Evangel. cap. VI: . Idcirco nihil est mutandum.

86. Quod tibi vis fieri. Matth. VII; Luc VI; Tobiae IV; Abdiae XV. Pertrectata apud Hebraeos sententia, quam rabbini in Thalmud suum contulere; quamve Alexander imper., usque adeo dilexit, ut et in palatio et publicis operibus praescribi juberet, quemadmodum narrat Lampridius. Videndus Lactantius lib. VI, cap. 23, et Epitom. cap. 3. Auctor de Vita philosophorum [Col. 0315D] Socrati, Demetrius Cleobulo Lindio ascribit. Fundamentum fuit unde exstructus tit. Digest. quod quisque juris in alterum statuerit, ut ipse eodem jure utatur: Porro Columbani versus quidam D. Galli monachus conatus in vet. membr.:

Quod tibi tu non vis fieri, non feceris ulli.
   Quod fieri tibi vis hoc quoque fac aliis.

Alio praestare. Ita sancti Galli, unde Frisingensis petitus, autographus. Recte, et sic S. Benedicti Regula cap. 4: alii ne facias, et cap. 70: alii ne feceris: in duobus Schobingeri exemplaribus, quibus exstare veteriora ausim negare, fretus Germanica, quae adjuncta, interpretatione, Otfrydi Wissemburgensis, et S. Notkeri tralationibus, ut difficiliore, ita a nobis abeunte magis. Octavianus lib. I, dist. 14:

Plus alio de te, quam tu tibi, credere noli.
Ita quatuor vett. Codd. et Schobingeri Scidae.

[Col. 0316A] 89. Teneas et statera justum. . Stater Columbanus est pondus: statera, mensura quae discriminatio mira est et invisa. Salomo Lex: Statera, quae Hebraice dicitur mozene ([Figure: [Hebrew Text] 1Kb] , moznaiim) in his intelligitur quae appenduntur, et est gemina ponderum lances aequali examine pendens, et habet nomen ex numero [Fort., munere] quod duobus lancis et uno in medio stilo librata pendeat. Idem est trutina Lex Graeco-Lat.: , libra, examen, statera, trutina. Ecce est statera: ad quam faciem , aethera, et per syncopen aethra; , cratera; , climactera. Glossae vett. in Esdram: Cratera, patena, sive calix. In Clementem; climacteras, partes coeli. Virgilius XI Aeneid.:

   . . . . . . . . . Et aurea vati
Cassida
ad quae verba Servius: Accusativus Graecis pro nominativo Latino cassis. Praeterea insuper invertit Columbanus, nam statera primam corripit, et [Col. 0316B] alteram producit. Exempla sunt apud Statium et Martialem.

90. Non tibi sit modius. Ex Salomone Proverb. XX, vers. 10.

92. Si tu recta facis, ne cur. Octavianus lib. III, dist. 2: cum recte vivas, ne cur. Unde patet legendum recte facis ad id exempli, quo bene, male, etc., facere. Vulgo putant veteres e in talibus adverbiis semper produxisse. Hinc depravata loca plurima, quibus redintegrandis praeclaram operam navavit doctor noster Giphanius. Ennius lib. IX Annal.:

   . . . . Libertatemque ut perpetuassent
Maxime,
Walafridus ad Lotharium reg.

Recte regas populos generosos atque potenter.
Columbanus vers. 48:

Judicium restat cunctis certissime factis.
Et vers. 167:

[Col. 0316C] Cui secreta quidem credas cautissime cerne.
Metellus Tegernseensis Quirinalib.:

Quam male gesserat, impie negans.
Terentius, Hecyr., act. III, sc. 5:

Here Philumenam ad se accersi hic jussit, dic jussisse te.
Here positum pro heri, et constat versus, si posterior syllaba corripiatur, ita non erit ulla opus emendatione.

97. Divitias Domini faciet. Vers. 179:

Felices faciet natos benedictio patris.
Et vers. 184: plane geminus:

Divitias addet Domini benedictio plures.
Ubi tamen in omnibus libris, addit legitur, quod quidem est .

98. Felix clementia. Vers 196, mitis clementia. [Col. 0316D] Vers. 147, pius et clemens. Vide Salomonem, Proverb. VI, vers. 6 seq.; XXI, vers. 21.

103. Non lata extollant. In Proverbiis veterum poetarum tribuitur Ovidio; exstat in Monostichis de Moribus epigram. vet. lib. I.

104. Proximus esto bonis. In vet. Mss. inter Octaviana refertur, quem vero in nullo exemplari reperit. Tamen ex eodem laudat Jacobus Magni Sopholog. lib. III, cap. 6, et in pervetustis Schobingeri scidis. Sibi vindicavit idem ille Monostichorum scriptor.

105. Quanto major eris. Et hunc versum relatum leges in illis quae modo memoravi Monostichis.

106. Cumque alium causes. Adde vers. 83 et Octavianum dist. 30, lib. I. Causandi vox propria in foro ac judicio. Papias: causari, causas agere, vel reprehendere, calumniari, vel inculpare. Pacuvius Aemorum judicio: qui sese ad fines esse ad causandum volunt de virtute, iis ego cernundi do potestatem omnibus. Locus apud Nonium corruptissimus, comitate mea, uti [Col. 0317A] adduxi, restitutus, Hieronymus prolog. in Habacuc: causatur adversum Deum propheta, id est, disputat et quodammodo litigat cum Deo. Columbano culpare, reprehendere. Senecae id accusare, in illo dicto: neminem laudaveris, neminem cito accusaveris. Salomo Lex: causare, terrere; causari, consumere, impedire, exigere, detinere, frustrari, ludificari, eludere.

108. Sis bonus atque bonis. Octavianus: sic bonus esto bonis. Atque, particula similitudinis. Tu bonis juxta, hoc est, pariter vel similiter, esto bonus. Vide vers. 153.

110. Cum fueris felix Octavianus lib. I, distich. 18. Hemistichion est Ovidianum in Tristibus.

112. Cathegita vitae. Cathegita, doctrix, Octaviano magistra lib. III, dist. 13. Vita est nobis aliena magistra. , doctor, monitor: Gregorius Nazianzenus de Basilio: , . Cyrillus Lexico Scripturae: , , . Videndus Pollux. Sic mathita Waldrammus [Col. 0317B] ad Dadon:

   Mathitae fido praesens didascalus esto;
.

Id est, Vita cathegita; per appositionem. Quo loquendi modo Ennodius in epist.: artium magister est instantia. Valerianus de Bon. discipl.: disciplina est magister religionis, magister verae pietatis. Ita vet. Schobingeri Cod. Gregorius Nazianz. :

.

Idem ibidem.

.

114. Sit sale jam sophiae. Eucher. Formul. spirit. intellig. sal, condimentum sapientiae. Verianus:

Hic sal si dicas id quod sapientia signat.
Glossae vett. in Esdram: Memores salis: pro cibo [Col. 0317C] posuit sal, vel doctrina. Salomo Lex. Sale conditus, sapiens, aut ordinatus, vel temperatus. In Apostolo; ut sermo tuus sit semper in gratia conditus. Coelestinus apud Salomonem: sale conditus, vel moderatus. Augustinus in psalm. LIX: In valle salinarum; vallis, humilitas est; salinae, saporem significant: multi enim, humiliantur, sed vane et fatue in vana vetustate humiliantur, etc. Bonum est ergo sapienter humiliare, etc. Matth. V: Vos estis sal terrae, etc. Hieronymus, lib. IV in Ezech. cap. XVI, ad illa verba: nec sale sulita, recitatis Matthaei Paulique verbis addit: Unde et vulgo sapientes salsi, et stulti vocantur insulsi. Ibidem eodem in loco: Scio me legisse in quodam volumine de Domino salvatore, quod ipse sit sal coeleste, etc., nimirum sapientia Patris coelestis.

Conditus omnis. Itane tibi nullum discrimen inter condere et condire? Condita oratio, composita, penultimam corripit. Supra ad Fedol. Condita versu. Ibidem: condere versu. Condita, , quibusdam quasi salibus aspersa, producit. Cicer. lib. II de Orat.: [Col. 0317D] nec gravis oratio neque lepore et festivitate conditior. Augustinus Confess. lib. I, cap. 11: Signabar intersigno crucis ejus, et condiebar ejus sale, scilicet Domini. Vetus versus apud ineptum Mamotrecti auctorem non ineptus in XIV Lucae.

Sal doctum reddit, sal condit, sal reprehendit.
Brito, qui Carolo Magno vixit, Synonymis:

Conditur urbs, conditur olus, sed conditur aurum.

Vers. 116. Crede Deo, et proprios tunc tu. Salomo Prov. III, vers. 6. Menander:

,
, ,
.

Ms. S. Galli:

Crede Deo vero, et proprios tibi dirige gressus,
quae scriptura a manu lectoris videtur.

[Col. 0318A] 117. Lux, timor est Domini. David Psalm. CXI, vers. 10; Salomo Prov. I, vers. 7; Sirach Ecclesiast. I, vers. 13. Infra vers. 175:

Radix est sophiae Dominum de mente timere.

118. In Domino sperans. David Psalm. XXXI, vers. 1.

122. Verbum dulce quidem. Infra vers. 201:

Lingua placata sibi multos acquirit amicos.
R. Joseph Hyssopaeus Parops. argent.:

Acquire amicos per benigna verba.
Illorum emes animam sine aere et auro.

131. Regi est sapientia justa. Tutilo S. Galli monachus sub imagine sapientiae:

O decus imperii, rectrix dignissima mundi.
Wipo Panegyr. ad Henricum III imper.

Est satis exspertum quantum sapientia possit
Quae per vim verbi flectit moderamina regni.

[Col. 0318B] Videndus Martinus Dumiensis lib. ad Mytonem regem.

135. Quid terrenus homo, pulvis. Ex illo Ovidii: Pulvis et umbra sumus. Unde Primas suos exaedificavit versiculos:

Cum fex, cum limus, cum res vilissima simus,
Unde superbimus, in terram terra redimus.
Hinc terra pro ipso homine. Eucher. Form. spirit. intell. cap. 3: Terra, homo ipse. Arida, infructuosi homines; pulvis, peccatores. Hilurius Pictaviensis in psalm. LX, sciens se in carne quidem, quae terra est, degentem. Junilius Africanus de partib. div. leg., cap. 4: Et in Hieremia, cum dicit: terra, terra, audi verbum Domini, terram proverbialiter habitantes in ea homines nuncupat, Augustinus, lib. II, Locut. in Genes. Et deficit terra Aegypti: terra posuit pro hominibus qui erant in terra. Ibidem: omnis terra adorent te: quia omnis terra dictum est pro hominibus qui sunt in terra. Idem in psalm. XLVI. Illi qui erant dii fortes [Col. 0318C] terrae praesumentes de terra, de qua terra? de se ipsis, quia omnis homo terra. Homini enim dictum est: Terra es, et in terram ibis. Hieronymus lib. I, in Esai cap. I: In coelo supernas significans angelicasque virtutes; in terra, mortalium genus; ab is quae continent, ea quae continentur. Idem lib. II in Habac. cap. 3. In hunc modum et de terra intelligimus: quod qui primum propter imaginem terreni, terra vocabantur, et dicebatur ad eos: Terra es, etc. Walafridus Strabo de carnis petulantia:

O qui munere perditas
Sanasti vitiis tuo
Terras per genitum tuum.

Sic accipiendum illud Christi ad discipulos, Matth. V: Vos estis sal terrae, etc. Et Joannis Apocalyps. VI, 11: , ubi recte interpres: de iis qui habitant in terra.

136. Princip. s. p. dira superb. Sirach Ecclesiast. X, 15. Grimoaldus in superbiae condemnatione:

[Col. 0318D] Ex qua peccati caput omne cucurrit et auxit.

Luciferum, primum principemus. Sceleratorum, qui ex re mali nomen sortitus est, in perniciem deduxisse, coeloque turbasse creditur. Etiam hodie, ab eo quodammodo quasi fonte, omne humani generis malum defluit. Primas apud Magnum Sopholog.:

Si tibi copia, si sapientia, formaque detur:
Sola superbia destruit omnia, si comitetur.

Raymundus Astucius libro de hominis Pugna:

Caeca superbia destruit omnia culmina morum.
A Primate partim, partim Claudiano de quarto Honorii consulatu.

Inquinat egregios adjuncta superbia mores.

144. Qui Dom. credit, servat. Ms. S. Galli, credat, servet, quo pacto loquitur versu ab hoc tertio:

. . . . . Sors quae tibi tradat agendi.
Vide tamen Joann. XIV, 15, et XXI, 23.

[Col. 0319A] 116. Instanter facias. Modianus Synonymis: attente, accurate, accuranter, intente, instanter. Theodorus in Vita sancti Magni: Opus suum instanter faciebat. Ennodius in epist: Artium magister est instantia, noverca eruditionis negligentia.

145. Nec redit unda fluens. Ovidius de Arte amandi:

   . . . . . . . Eunt anni more fluentis aquae:
Nec quae praeteriit, rursum revocabitur unda;
   Nec quae praeteriit, hora redire potest.

149. Omnia finis edax. Mors quae Horatio, ultima linea rerum est, lib. I, epist. 16. Cicero lib. VI Fam., epist. 21, praesertim cum omnium rerum mors sit extremum, quam sic Octavianus: illam quae vitae est ultima finis.

150. Dominus miserebitur illi. Barbarum est, et quam ecclesiasticis; nemini usitatum. Vetus interp. prov. XIV: qui miserebitur pauperi. Hierem. XXX: tectis ejus miserebor. Psalm. CIII: misertus est Dominus timentibus se, in vet. liturgia: Miserere nobis. [Col. 0319B] Ex qua Alcuinus: Tu misericordia mea, miserere mihi. Glossae vet. Kyrie, eleison; Domine, miserere nobis. Auctor de Contemptu mundi: nulli miseretur, dicitur et super aliquem barbarius nimis Augustinus an Damian. Meditat. cap. 6. Et miserere super infirmi plasmatis debilitatem. Exemplo contrario peccavit Gregorius Magnus in miserari, hymn. in diluculo:

Ut Deus nostri miseratus omnem
Pellat languorem.

151. Infer nullatenus benef. Nullo modo de beneficiis utcunque parvis vel cum animo tuo queritari debes. Ovid. Metamorph.:

Neque enim benefacta maligne.
Detrectare meum est.

156. Sic novus atque novum vin. Cicero in Laelio de Amicitiis: Veterrimae quaeque, ut ea vina quae vetustatem ferunt, esse debent suavissimae. Sapiens quidam apud Magnum Sopholog.: Vinum novum, amicus novus. Atque, particula similitudinis. Ulpianus l. d. de SC. [Col. 0319C] Sillan.: Ita vindicandum atque in propriis servis senatus censuit. Paulus l. XXXVI,  3. D. de haered. petit: ita condemnatur atque possideret. Ponitur nonnunquam absolute vers. 106: Sis bonus atque bonis. Nisi si pro altero complexivo statutum est etiam quoque.

158. Amicus a. d. f. amicus. Nihil est mutandum dictum eo modo atque illud Juvenalis:

Crescit amor nummi, quantum ipsa pecunia crescit.
Et ille nescio cujus poetae versus:

Pauper amet caute, timeat maledicere pauper.

Non ignara Virgilio figura. Videndus Sulp. Victor de Schemat. lex. Rutil. Lupus, Rufinianus, et in primis Bedas de tropis.

161. Quodque imminet antevid. Hemistichion Octavianum lib. II, dist. 28. Quodque, quodcunque. Alcinous de Virgil.:

Longe erit a primo quisque secundus erit.
[Col. 0319D] Ausonius sentent. Pittaci:

Pareto legi, quisque legem sanxeris.

168. Sceleri qui gaudet iniquo. Non laborabit versus, si legamus scelere. Suevit e in hujusmodi ablativis produci. Prudent. Cathem. Hymn. 19:

O novum caede stupenda vulneris miraculum.
Lucretius lib. III:

Ut sensus alios in parte quemque sua scit.
Ita libri superiores. Lib. V:

Ex utraque polum parte premere aera nobis.

Ita omnes libri tam veteres quam recentes. Lib. VI:

Praeterea magni ex parte mare montis ad ejus.
Ita et hic libri omnes manu formisque scripti; in quibus et parilibus locis omnibus Hub. Giphanius parti putavit restituendum. Cui, quia nulla auctoritate nititur, et quam adduxit vero Prisciani, ab ejus opinione [Col. 0320A] discordat, non assentior. Gregorius Magnus hymn. in die Ascensionis:

Versa vice mortalium.

Grimoaldus de Superb. condemn.:

Excussoque pede saliebat poplite laxo.

170. Corripe peccantem. Monet, corrigendum quidem amicum, si peccet; at illico, si nolit obaudire non deserendum nec dejuvandum. Salomo Proverb. XXVII, vers. 10; Octavius, lib. I, dist. 9. Supra vers. 14, infra vers. 139.

172. Qui fratri ignoscit. Matth. IV, 14; Marc. XI, 25.

173. Observat sapiens sibi tempus in ore. Proba lectio, nec sollicitanda. Supra 150:

Omnis pertractet primum mens verba loquelae.
Quo loci aptius atque commodius legatur omnia pro omnis, quod non nimis quadrat.

174. Spretum sine tempore verbum. Stultus susque deque habet, quid quove tempore quidve loquatur.

[Col. 0320B] Stultus si qua refert, a falso nil puto refert.
Ipsius et verba nullo sunt pondere digna.

Seneca: Imago animi sermo est; qualis vir, talis oratio. Hinc Socrates, cum decorum adolescentem et diutule tacentem conspicatus foret: Ut te videam, inquit, aliquid loquere. Scilicet Socrates tacentem hominem non videbat, etenim arbitrabatur homines non oculorum, sed mentis acie et animi obtutu considerandos. Apuleius principio Florid.

178. Aurum flam. prob. David. psalm. XII, vers. 7; Salomo Proverb. XVII, 3; Sirach II, 5; Ovidius in Trist.:

Scilicet ut fulvum spectatur in ignibus aurum
   Tempore sic duro est inspicienda fides.
Seneca de divina Provident. cap. penult.: Ipse ignis aurum probat, miseria fortes viros. Matth. Vindonicens. in Tobia:

Alea fortunae fortes examinat aurum
   [Col. 0320C] In fornace, fides anxietate nitet.

179. Sperate in Dom. Sirach II, 6, seq.; David psalm. XXXI, 1; Isai. XXVI, 8.

180. Pauperis et miseri. Ex sententia Dionysii. de Morib. ad filium: miserum ne irriseris; in Monostich. Epigram. vet.:

Iridens miserum, dubium sciat omne futurum.

Sententia Pittaci apud Demetrium, Ausonium et Sociadem.

183. Diligit in Sophia. S. Galli : diligit en Sophia. Nihil verius. Christus Sophia nunquam non redamat se amantem, suopte id testimonio Proverb. VIII, 17: Ego diligentes me diligo. Sophia pro Christo, etiam Patribus. Tertullianus advers. Praxeam: Haec vis et haec divini sensus dispositio apud Scripturas etiam in Sophiae nomine ostenditur. Quid enim sapientius ratione Dei sive sermone? Itaque Sophiam quoque exaudi, ut secundam personam [Col. 0320D] conditam. Vide Isidorum lib. VII, cap. 2 Etymolog. Silvium de cognomentis Salvatoris, male Damaso tributis, Armenium in Confessione fidei; Tertull. adversus Hermogen.: Quis scit quae sunt Dei, et quae in ipso, nisi spiritus qui in ipso? Sophia autem spiritus haec illi consiliarius fuit, via intelligentiae et scientiae ipsa est. Canisiana scriptura in Sophia hanc habet sententiam: diligit Christus omnes, qui se , id est, sapienter, non perstitiose; vere, non victe, amant. Deltiana non est .

184. Nec citus in lingua. Jacob. Epist. cap. 1; Salomo Prov. XVII; Sirach v. Octavianus:

Quod praestare potes, ne bis promiseris ulli

An vult nos esse tardos ad loquendum et celeres ad laborandum? Hildebertus Cenomanens. in Epist.

185. Falsus per famina test. Testis, qui falsa profatur, non feret impune. Exod. XX, 16; Deuteron. V, 21, et XXIX, 16; Salomo passim in Proverb.; Daniel. [Col. 0321A] XIII, 62. Innocuus, , , impunis. Famina, , , , Hesychio, ubi legend. . Papias: famen a FOR dicitur, et est LOCUTIO. Gloss. vet. in lib. Rotarum: Faria, eloquia. Leg. famina. Waldrammus ad Dadon.: Cum mutua famina famur. Ibidem:

Coelum, terra meant, sed firma haec famina perstant.

Et carm. III:

Haec eadem posuit praedictus famina scriptor.

Hymn. de S. Joanne Baptista:

Ne levi saltem maculare vitam
   Famine posses.

187. Jam magnum reddas. Sententiam expressit distichi Octaviani lib. I:

Exiguum munus cum dat tibi pauper amicus.

Si pauper amicus parvum tibi munus offert, redde magnum, qua in re summos principes aequiperabis, qui limpham cava haustam, pomum, atque rapam, [Col. 0321B] alacri accepta animo, proinde ut munus maximum, compensarunt. Pulcherrimam gnomen corruperat Leodicensis exemplator.

190. Otia qui sequitur. Salomo Proverb. XXIII, 21.

193. Exsuperat numer. Leod. ms.:

Exaltat numerus justorum regna potenter.

Sed nostra mihi lectio multis partibus potior. Justi, quamvis numero perpauci, regna tamen potentissimorum vincuat, eosque superant. Vide auctorem Sapientiae III, 6, et V, 1.

195. Corruit in praeceps. Isidor. Sentent. de Sommo Bono lib. III, cap. 2: Reges, nisi solo Dei tempore metuque gehennae coerceantur, libere in praeceps [Col. 0321C] proruunt.

[Col. 0322A] 202. Serviet et segnis. Deses et piger, qui in otio omnia sua abligurrit, tandem majori sub onere cogetur laborare, servietque cui maxime nollet vel dominari quoque potuisset. Facis . Euripides Hecuba:


, ,

.

204. Pone tuis verbis vectes. Ut te reddas Harpocratem. Verba sunt Jesu Sirachi Ecclesiast. XXVIII, 28 seq. Adde Davidem psalm. CXLI, 3; eumdem Sirach. XXI, 1; Salomonem Proverb. XXI, 23, et XXX, 30. R. Joseph Hyssop. Parops. arg.

Claude ostium labii tui: reclude
Claustrum tuum; si liquefiat illud,
In vinculis eris ejus obligatus.

Vers. ult. Diligit hic natum. Salomo, Proverb. XIX, 18; Seneca de Clem. lib. I: Officium bonorum parentum, [Col. 0322B] qui objurgare liberos non nunquam blande, nonnunquam minaciter solent: aliquando admonere etiam verberibus. R. Hai cantico erudit:

Quod si genueris tibi filios ac filias,
Omni tempore castiga eos, verum cum clementia

Corrigit illum. Ms. sancti Galli, corripit. Sergius Different. apud Salomonem: corripimus verbis, corrigimus verberibus. Vide vers. 89 et 168 et deincipem. Ovidius, lib. II, de Ponto:

Corripis ut debes stulti peccata sodalis.

Sidonius lib. VI, epist. 9: Si quis vestrae correptionis orbitam non reliquit. Passim alii; sed ita ut Sergii discreminatio non observetur, nisi, quod hactenus [Col. 0322C] docui factitatum, verba sibi invicem cesserint.



APPENDIX.




[Col. 0321]
DIPLOMATA QUAEDAM. (C,S)





I. Privilegium sive prima donatio Flavii Agilulfi, Longobardorum regis, venerabili S. Columbano de territorio Bobiensi per millia quatuor ab omni parte concessum. (C)
[Col. 0321C]

Flavius Agilulphus vir excellentissimus rex, venerabili Columbano vel sociis ejus. Piam nobis credimus ab omnipotenti Domino vicissitudinem repensari, si sacerdotes in regno nostro salubri ordinatione Domino sua valuerint vota complere. Ideoque ad basilicam beati ac principis apostolorum Petri sitam [Col. 0321D] in loco, qui nuncupatur Bobio, per hoc generale nostrum praeceptum cedimus tuae sanctae paternitati ibidem in Dei nomine licentiam habitandi ac possidendi, undique sicut decernimus ab omni parte per circuitu milliaria quatuor, sive culto, sive inculto, praeter tantum medietatem putei, quod fundavit per nostrae donationis praeceptum concessum habemus. Nam aliud omnes fines illos, quos superius nominavimus. Basilicae beati Petri, vel vobis, seu qui ibidem tibi tuorumque deservierit ducibus, castaldis, seu actionariis nostris omnimodis in mandatis, ut nullus eorum contra hoc praeceptum nostrae paginae ire quandoque praesumat, quatenus pro salute, et stabilitate regni nostri Dominum valeatis die noctuque deprecare.

[Col. 0322C] Data Mediolani in palatio sub die nono Kalendarum Augusti anno regni nostri felicissimi octavo per indictionem quintam.

Ex dictu domini regis, et ex dictu Agiderii not. scripsi ego Liunus.



II. Chartula qualiter dominus Columbanus tradidit monasterium Bobiense sedi apostolicae.

In nomine Domini, et dominatoris omnium Jesu Christi veri Filii Dei Domini nostri.

Anno Deo propitio pontificatus domini Gregorii [Col. 0322D] summi pontificis, et universalis papae in sanctissima sede beati Petri apostolorum principis, IV indict. 13, ego Columbanus, servus servorum Dei, ex Hiberniae partibus ortus, papae dixi: Constat enim humanum genus a principio cum divina clementia fuisse formatum, sed antiquus aemulus auctor ad destruenda humani generis gaudia mortifera venena composuit, ut tota massa humana peccati vinculo teneretur obnoxia: formator igitur noster Dominus Jesus Christus, ad reparandam suae imaginis libertatem, per uterum Virginis veniens mundo rediviva gaudia in se credentibus hominibus contulit Paradisi. Quapropter volumus considerantes aeternae retributionis tutorem ut ipse sit nobis pius remunerator, libentissimo decernimus animo, atque statuimus, ut omnes [Col. 0323A] res illas quae nobis obvenerunt, per praeceptum a gloriosissimo rege Agilulfo, quae adjacent juxta flumen Treviae in valle quae nominatur Bobio, et est pro legitima mensura milliaria quatuor ex omnibus partibus, vel quod nos nostrique successores acquisierimus, ut sub defensione et immunitate sanctissimae sedis apostolicae, vestro vestrisque successoribus judicio praejudicandi sunt. Si unquam in tempore post constructum coenobium aliqua contentio ex qualicunque parte orta fuerit ex magna parvaque persona appareat, quod in conspectu sanctissimi vestri pectoris in praesenti facta sunt, ut in futuro perenni tempore firma permaneant. Si quis enim aliter egerit quam, ut supra scripta sunt, ei committimus, ab eo qui dixit: Mihi vindictam, et ego retribuam: unde [Col. 0323B] duae chartulae pari tenore subscriptae pro certissima veritate fieri volumus, quarum unam in ecclesia beati Petri apostolorum principis tradimus observandam, alteram nobis retinuimus, nostrisque successoribus retinendam, ut diximus omni contentione remota, destruatur. Has chartulas offersionis meae Petro reverendissimo diacono tradidimus cum stipulatione solemniter interposita.

Actum in palatio Constant., sub die tertia mensis Novembris, indictione supra scripta feliciter.

Ego Columbanus hac chartulae offersionis meae a me factae sunt, et relatae sunt.

Ego Bubulenus monachus et sacerdos.

Ego Eunochus sacerdos et monachus.

Ego Domitialis humilis diac. Scotto et monachus.

[Col. 0323C] Ego Evonenus sacerdos et monachus.

Ego Bobulenus monachus et sacerdos.

Ego Gurgazus genere Bertonus.

Ego Bonifacius archiscrutinarius.

Ego Attalus sacerdos de genere Francorum.

Ego Deusdedit scrutinarius.

Ego Meliaderus praesbyter et monachus.

Ego Romanus diaconus signum al. al. al.

Leoni et Simeoni, et Audo testes signum al. al. al.

Leoni, Zachariae Epiphoni testes.

Ego Petrus diaconus, et notarius sanctae sedis apostolicae has chartulas offersionis scripsi, publicavi, complevi et dedi.





III. Confirmatio supradicti privilegii ab Adivaldo rege. (C)
[Col. 0323D]

Flavius Adivaldus excellentissimus rex monasterio beatissimorum apostolorum Petri et Pauli sito in Ebobio, et V. B. Attalanae abb. et omnibus monachis ejus. Dum devotionis causa pro nostris facinoribus deprecandam beatorum apostolorum aulam venissemus, ubibo mem. pater noster dominus Columbanus corpore quiescit, petiit nobis tua veneratio, omnisque simul servorum Dei alma congregatio, et prae manibus ostendistis nobis praeceptum Domini, et genitoris nostri Agilulfi regis, continebaturque in eo quod genitor noster locum istum beato Columbano tradiderat ad inhabitandum, et possidendum sibi, et qui post ipsum perpetuo Domino inibi desservierint pro tempore, quod et nos simul modo, ut faceremus [Col. 0324A] vestra omnium sancta postulavit paternitas. Nos itaque aeternam exspectantes remunerationem, decrevimus acclamare praesentia, ut mereamur aeterna, et sine fine mansura. Et ideo vestram omnium audientes petitionem confirmamus, atque cedimus vobis ad nomen beatorum apostolorum Petri et Pauli, basilicam sitam in Bobio in Dei nomine licentia inhabitandi et possidendi. Decernimus itaque fines ab omni parte basilicae ipsius milliaria quatuor, sicut Dominus genitor noster per suum praeceptum beato Columbano instituit habere. Praeter tantum medietatem putei, quod idem genitor fundavit venerabilis memoriae vir, concessit vel ligna ad sales coquendas, quod et nos simili modo concedimus atque firmamus possidendum. Similiter Alpecellam, quae appellatur [Col. 0324B] Pennice, ubi domina et genitrix nostra Theodolinda gloriosissima regina ob amorem patris nostri Columbani ascendit ad locum istum praevidendum. Postulavit a nobis ut in vestro sancto monasterio ipsam concederemus Alpecellam, quod et nos ipsius rogationem audientes libenti animo decrevimus dare, datumque in perpetuum vobis, et qui post vos ibi Deo militaturi fuerint, volumus permanere. Ideoque aeternam nos considerantes retributionem per hoc potestatis nostrae praeceptum confirmamus in vestro sancto monasterio vel vestrae venerationis jam super jus terminatos fines cum ipsa Alpecella monte Pennice cum finibus suis percurrente per ipsos fines usque in petra de Gragio, indeque revertente subtus petra Pedenna in causta antequam perveniatur in [Col. 0324C] petra de Digna, et exinde per ipsam jam dictam costam usque in fluvio Treviae per nostras recentiores apices identidem possidendum dono nostro firmamus. Quatenus deinceps nullus ex judicibus, comitibus, gastaldiis, vel agentibus nostris exinde minuere praesumat aliquid, sed ea, quae Deo auspice contulimus in ipso sancto ac venerando loco, tam felicissimis nostris temporibus, quam etiam et futuris stabili ordine ipse sanctus locus, vel tua beatitudo, seu qui decedenti tempore tibi fuerit successurus inviolabiliter valeamini possidere. Ex dictu domini regis, et ex dictu Agiderii notarii subscripsi ego pron.

Datum Ticino in palatio sub die 8 Kalendarum Augusti, anno felicissimi regni nostri 6, indictione [Col. 0324D] 9 feliciter.





IV. Altera Confirmatio supradicti privilegii. (C)

Flavius Adjuvaldus excellentissimus rex venerabilis Bertulpho abbati, vel omnibus monachis ejuspiam, nobis credimus ab omnipotenti Domino vicissitudinem recompensari, si sacerdotes in regno nostro salubri ordinatione Deo sua valuerint vota complere. Ideoque sicut pietati nostrae Dominus Agilulfus rex genitor noster vos, vel praecessores vestros, sanctae memoriae domino Columbano, vel Attalae abbatibus Bobii ad basilicam, beati ac principis apostolorum Petri concessit habitandum per hoc generale nostrum praeceptum cedimus vobis ad limen beati Petri ibidem in Dei nomine licentia, habitandi et possidendi undique [Col. 0325A] fines decernimus sicut a Domino, et genitore nostro, sanctae memoriae domino Columbano, vel Attalae concessum, vel traditum fuit ab omni parte per circuitum milliara quatuor, seu culto, vel inculto, praeter tantum medietatem putei, quodque suaserit decessor et genitor noster Agilulfus rex concessit, vel ligna ad incendendum inibi ad sales coquendas. Sed et quod vobis a Russone pro donatione, atque cum ditione evenit ea dono nostro in vestro monasterio confirmamus; sed etiam fines illos, quos superius nominavimus, [Col. 0325B] basilicae beati Petri vel vobis tribuimus habendi [Col. 0326A] usque in petra de Gragio, et exinde subtus petra de Pedena in costa antequam perveniatur ad digua, et per ipsam eostam usque in fluvio Treviae. Quapropter dantes in mandatis omnibus ducibus, gastaldis, seu actionariis nostris, ut nullus eorum contra hanc praecepti nostri paginam ire quandoque praesumat. Quatenus pro salute, et stabilitate regni nostri dominum valentis die ac nocte deprecare. Scripsi ego Bonus notarius.

Datum Papiae in palatio sub die 16 mensis Augusti, [Col. 0326B] anno regni nostri feliciter 7, indictione 10.




ANNO DOMINI DCXV.
SANCTUS ALPHANUS, BENEVENTANUS EPISCOPUS.




[Col. 0325]
NOTITIA HISTORICA IN ALPHANUM.
(Ughelli, Italia Sacra, t. VIII, p. 18.)
(C)

[Col. 0325B] Alphanus, Beneventanae ecclesiae episcopus, vixit anno Christi 615, ducis Arichis primi Beneventanorum anno 24; quod intelligi potest ex documento ejusdem Alphani renuntiationis jurium ecclesiae sancti Martini, cujus verba infra exposita exstant apud Chron. Sanctae Sophiae.

Indictio et epocha annorum ducatus Arichis opportune in hoc documento cadit in anno 615. Regnare [Col. 0326B] coepit Arichis primus post Zotonem, salutis anno 591. Porro ecclesia illa sancti Martini ab Alphano immunis facta cessit post annos plurimos in proprietatem coenobi sanctae Sophiae, unde ipsum Alphani documentum inter alia exscriptum fuit in Sophiana Chronica, quae Alphani memoriam ad posteros perennavit.




[Col. 0325]
SANCTI ALPHANI BENEVENTANI EPISCOPI, CHARTA RENUNTIATIONIS JURIUM ECCLESIAE S. MARTINI. (C)

[Col. 0325C] In nomine Domini nostri Jesu Christi, ejusque sanctissimae Genitricis.

Temporibus domini viri gloriosissimi Arichis summi ducis gentis Longobardorum, anno vigesimo quarto gloriosissimi ducatus, qui mense Martio, indictione quarta firmatus.

Nos dominus vir beatissimus hujus sanctissimae sedis Beneventanae Alphanus reverendissimus episcopus, ob solutionem ecclesiae sancti Martini, tibi Trasemundo Schuldachis, qualiter tu nominate Trasimunde ipsam saepius dictam ecclesiam a novo fundamine, usque ad culmen consecrationis perducere visus es in tuo proprio territorio, loco qui vocatur Monsbonionis, qui esse videtur in Buente loco, canonica ratione absolvimus eam praedictam ecclesiam, [Col. 0326C] ut non presbyter, diaconus, vel subdiaconus habeat potestatem eam dandam in plebutea parte esse voluerunt, aut subtrahendam, per quemlibet titulum, excepto presbytero, quem tu, nominate Trasimunde, vel tui haeredes per tempora, ordinare solveris, ipsa jam facta ecclesia, nobis, vel nostris successoribus in nominatam sanctam sedem nostram pervenit consecrandus, secundum canonicam sanctionem: nam aliam nullam rerum habeat potestatem dandi ea, neque a me Alphano Domini gratia episcopo, neque in posteris meis nunquam habeas aliquando aliquam requisitionem, aut reprehensionem de hac mea absolutione; sed ex nunc, et usque in perpetuis temporibus, qualiter superius legitur, in ipsa ratione permanere valeat ipsa nominata ecclesia. [Col. 0327A] Quod monumentum absolutionis tibi Nicolao notario nostro, ut scriberes praecipimus; et ut robur habeat, effigiem sanctae crucis affiximus. Actum Beneventi in episcopio, mense et indictione nominata feliciter.

[Col. 0328A] Ego Majorachi presbyt. me testem scripsi, astantibus sacerdotibus nostris, vel cuncto clero.

Ego Aripaldus scribere me jussi et testes ascribere.




ANNO DOMINI DCXV.
SANCTUS AILERANUS SCOTO-HIBERNUS ABBAS.




[Col. 0327]
NOTITIA HISTORICA IN AILERANUM.
(Fabricii Biblioth. med. et inf. aetatis.)
(C)

[Col. 0327B] Aileranus aliis verius Aireranus, Ereranus, Scoto-Hibernus cognomento Sapiens, presbyter et scolasticus seu ludimagister scholae Cluainerardensis in Hibernia, saeculo VIII ut videtur (post Columbam, Ultanum et Adamnanum), scripsit gesta sancti Patricii, [Col. 0328B] et, quae sola aetatem tulit, interpretationem mysticam progenitorum Christi, quae cum Columbani Scriptis edita a Patricio Flemmingo, ord. Min., Loranii 1667, et recusa tom. XII Bibliothecae Patrum Edit. Lugdun 1677, pag. 37.




[Col. 0327]
SANCTI AILERANI SCOTO-HIBERNI ABBATIS INTERPRETATIO MYSTICA PROGENITORUM CHRISTI
(Bibliotheca Patrum, tom. XII, p. 39).
(C,S)

[Col. 0327C] [a 6Kb] Opportunum videtur de nominibus genealogiae dominicae juxta mysticos, majorum duntaxat auctoritate [Col. 0328C] perceptos, exponere intellectus; eo utique sensu imprimis posito, ut quomodo in Dominum nostrum [Col. 0329A] Jesum hominis Forte, nominis] cujusque referenda sit interpretatio, convenientibus sacrarum Scripturarum astruatur testimoniis, ipsumque Salvatorem omnes genealogiae generationes figurasse ac prophetasse doceantur, cujus genealogiae divina providentia sunt insertae. Dominus itaque Jesus Christus, qui est Sacerdos secundum ordinem Melchisedech (Psal. CIX), et Rex secundum electionem David, quem unxit Samuel prae fratribus suis in regem et prophetam (I Reg. XVI, 18), sicut etiam Pater, Jesum Christum oleo laetitiae prae participibus suis (Hebr. I, 9), in [qui in] patriarchis Patriarcha, in sacerdotibus Sacerdos, in judicibus Judex, in prophetis Propheta, in ducibus Dux, in apostolis Apostolus; in angelis, magni consilii Angelus dicitur.

[Col. 0329B] In Abraham Pater excelsus intelligitur (Hieron. l. Interp. nom. Hebr., de Gen.), de quo inter caetera Isaias loquitur: Vocabitur nomen ejus Admirabilis, Consiliarius, Deus Fortis, Pater futuri saeculi, Princeps pacis (Isai. IX, 6). Et David inquit: Si autem dereliquerint filii ejus legem meam, et in judiciis meis non ambulaverint; si justitias meas profanaverint, et mandata mea non custodierint, visitabo in virga iniquitates eorum (Psal. LXXXVIII). Cum enim ceciderint filii Domini nostri Jesu Christi, quos verbo vitae genuit, et per baptismum iterum nasci fecit, non collidentur; quia Dominus supponit manum misericordiae suae (Psal. XXXVI, 24) quam periclitanti Petro porrexit (Matth. XIV, 30).

In Isaac gaudium (Philo, l. Interp. nom. Hebr., [Col. 0329C] de Genes., Origen. homil. 7 in Gen.); dicente angelo ad pastores: Ecce annuntio vobis gaudium magnum, quod erit in omni populo (Luc. II, 10), nam ut de Joanne Baptista dixerat ad Zachariam: Et multi in nativitate ejus gaudebunt (Luc. I, 14). Prophetis namque et sanctis hominibus et divina repromissione nascentibus, gaudium parentibus oriebatur et propinquis; nascente autem omnium Redemptore ac totius mundi Domino, merito incomparabile et maximum gaudium omni populo, id est, omni humano generi annuntiatur exortum.

In Jacob supplantator (Gen. XXVII, 36. Origen. hom. 11 in Exod. Arnob., in Psalm. LII) ipse etenim dicit: Nemo potest in domum fortis introire, et vasa ejus diripere, nisi prius alligaverit fortem (Matth. XII, [Col. 0329D] 29); supplantatum enim Dominus habuit Satanam, cum dixerit: Vade retro, Satanas (Marc. VIII, 31); [Col. 0330A] plantam [Forte, planta] namque retro retrudit.

In Juda confitens (Hieron., in c. III Marc., et l. Interp. nom. de Matth.; Orig., hom. 17 in Gen.), qui dixit: Confiteor tibi, Pater Domine coeli et terrae (Matth. XII, 25).

In Phares Divisor (Origen., hom. 23 in Matth.) qui separat oves ab haedis (Matth. XXV, 32), id est, fructuosos ab infructuosis.

In Zara Orientalis (Philo, l. Interp. nom. de Gen.), de quo prophetalis spiritus: Ecce, inquit, Vir Oriens nomen ejus. De quo item Zacharias ait: Visitavit nos Oriens ex alto (Zach. VI, 12; Luc. I, 78). Et alibi: Timentibus nomen Domini orietur sol justitiae, et sanitas in pennis ejus (Malach. IV, 2); cujus diei ortum et occasum videre concupivit Abraham, et vidit [Col. 0330B] (Joan. VIII, 56). Ortum autem nativitatem, qua Verbum caro factum est, et habitavit in nobis (Joan. I, 14), occasum vero mortem crucis, quam passus est pro nobis (Phil. II, 8), intelligere debemus. Ille enim aeternus et inneffabilis Divinitatis dies, de quo dicitur: Hodie genui te (Psal. CIX, 4), semper est principium, sed nescit ortum; semper est finis, sed nullum habens occasum. Coccinei [Forte, Coccini] autem sic a Domino derivatur vocabulum, ut vel rubrum passionis cruorem, vel ignitae charitatis (cujus exemplum dedit), inexstinguibilem in ipso significat ardorem.

In Esdron. Sagittam vidit (Origen. hom. 35 sup. Matth.; Aug., sup. psalm. LXXXVII; Isych., sup. Levit. XIV), sive atrium ejus (Philo, l. Interp. hom., de Josue), cui dicitur: Sagittae potentis acutae (Psal. [Col. 0330C] CXIX, 4); sagittae autem ipsius praecepta sunt dominica, vel judicantis judicia: Atrium vero, id est, domus lata et omnibus patens, idcirco dicitur, eo quod omnes ad se invitans dicit: Venite ad me, omnes qui laboratis et onerati estis (Matth. XI, 28): Itemque qui manet in me et ego in illo, hic fert fructum multum (Joan. XV, 5); et iterum: Ite, inquit, ad exitus viarum, et compellite omnes intrare (Luc. XIV, 23).

In Aram Electus de quo sic loquitur. Ecce Puer meus, quem elegi, electus meus, dedi spiritum meum super eum (Matth. XII, 18); et revera quis est puer electus, nisi qui a pueritia reprobavit malum et elegit quod bonum est (Isai. VII, 13); quod non est commune omnium puerorum, praeter unum puerum, qui de peccato, sine peccato, ut vermis imputridus [Col. 0330D] de putredine natus est.

In Aminadab Populus meus spontaneus (Philo, l. Interp. [Col. 0331A] nom., de Exod., Num., Judic.), qui dicit: Nemo tollit animam meam a me ipso (Joan. X, 18). Et: Si vis in vitam venire, serva mandata (Matth. XIX, 17).

In Naason augurans (Hieron., l. Interp. nom. Hebr., ae Actis apost., et Matth.), qui promittit dicens: Cum venerit Filius hominis in majestate sua (Luc. IX, 26), cujus prophetia in tria prophetiae tempora respexit, in praeteritum, ut est, vidit Abraham diem [meum], et gavisus est; in praesens, ut est: Quid cogitatis mala in cordibus vestris (Joan. VIII, 56)? In futurum, ut est: Erunt enim sicut angeli in coelo (Matth. IX, 4); et illud: Solvite templum hoc, et in tribus diebus excitabo [illud] (Joan. II, 19).

In Salomon sensibilis (Hier. l. Interp. nom. de Matth.); Marc. XII, 25, qui dicit: Tetigit me aliquis, [Col. 0331B] nam ego sensi virtutem de me exisse (Luc. VIII, 46). Et: Quid cogitatis mala in cordibus vestris (Matth. IX, 4)? Vere sensibilis est, qui cogitata ut facta, et futura ut praesentia cernit; sicut de eo scriptum est: Qui fecit quae futura sunt (Sap. VIII, 8).

In Booz in quo robur est (Philo, l. Interp. nom., de lib. Judic., Ruth) qui ait: Omnia traham ad meipsum (Joan. XII, 32). Omnis hominis virtus in morte deficit, Verbum vero quod caro factum est, de infirmitate fortius, de morte vivacius, de humilitate excelsius factum est.

In Obed serviens (Joseph, l. V, c. 14, Ant.), qui non venit ministrari, sed ministrare (Matth. XX, 28); itemque Apostolus: Formam, inquit, servi accepit (Philipp. II, 7).

[Col. 0331C] In Jesse incensum (Philo, l. Interp., de I et III Reg.) qui ait: Ignem veni mittere in terram (Luc. XII, 49). Et Joannes: ipse, ait: Baptizabit vos in Spiritu sancto et igni (Matth. III, 11; Luc. III).

In David desiderabilis (Hieron. l. Int. nom., de Matth.; et Act. apost.), de quo evangelista dicit: Et resplenduit facies ejus sicut sol (Matth. XVII, 2). Unde etiam Propheta dixerat: Speciosus forma prae filiis hominum (Psal. XLIV, 3).

In Salomone pacificus (Orig. hom. 6 in Joan.), qui ait: Pacem meam do vobis (Joan. XIV, 27). Addens meam ostendit odisse non suam; de qua dicitur: Non veni pacem mittere in terram, sed gladium (Matth. X, 34). Et Apostolus de Christo: Ipse, inquit, est pax nostra qui fecit utraque unum (Ephes. II, 14).

[Col. 0331D] In Roboam latitudo populi (Philo, l. Int. nom., de II Reg.; Hieron., ibid., de Matth.), cum ait: Multi ab Oriente et Occidente venient, et recumbent cum Abraham et Isaac et Jacob in regno coelorum (Matth. VIII). Itemque alibi: Venite ad me, omnes qui laboratis et onerati estis (Matth. XI, 28), impetus autem populi idcirco vocatur, quia sicut fulgur exit ab Oriente et paret usque in Occidentem, ita erit et adventus Filii hominis (Matth. XXIV, 27).

In Abia Pater Dominus (Hieron, ubi supra, de Matth.), qui ait: Nolite vocare vobis Patrem super terram (Matth. XXIII, 9), non quia duos in divinitate dicamus esse, sed quod etiam homo magistri illius hominis pater sit quem docet, Paulo dicente: Nam etsi decem millia paedagogorum habeatis in Christo, [Col. 0332A] sed non multos patres; nam in CHRISTO JESU per Evangelium ego vos genui (I Cor. 4). Si autem discipulus meruit pater vocari, quanto magis Magister ejus.

In Asa tollens (Philo, l. Int. nom, de III Reg., Jeremia), de quo Joannes: Ecce, inquit, Agnus Dei, qui tollit peccata (Joan. I, 29).

In Josaphat ipse judicans (Philo, ibid, Reg. II, III), ut ait: Pater non judicat quemquam, sed omne judicium dedit Filio (Joan. V, 22).

In Joram ubi est excelsus (Philo, ibid., Reg. III; Hieron., ibid., de Matth.), ut ait: Nemo ascendit in coelum, nisi qui de coelo descendit (Joan. III, 13).

In Ozia robustus Domini (Philo, ibid., de Esaia), qui dixit: Lazare, prodi foras (Joan. XI, 43). Tunc [Col. 0332B] etenim vox Domini fuit in virtute, cum animam quatriduani mortui ab inferis, et corpus revocavit de sepulcro.

In Joatham consummatus (Hieron. l. Int. nom. Heb., de Matth.), de quo dicitur: Consummata omni tentatione (Luc. IV, 13); et in fine omnium, quae prophetata sunt de eo dicitur: Et cum consummasset. Tunc omnia verba haec dixit discipulis suis: Scitis quia post biduum pascha fiet (Matth. XXVI, 2). Et in cruce pendens acetoque potatus dixit: Consummatum est, et inclinato capite tradidit spiritum (Joan. XIX, 30). Si vero perfectus (Auctor oper. imperf., hom. 1 in Matth.) dicatur, sic exponitur, quia qui suos jubet esse perfectos, dicens: Estote perfecti, sicut et Pater vester coelestis perfectus est (Matth. V, 48); prae caeteris [Col. 0332C] perfectus dici debuit Jesus, quippe qui coepit facere et docere (Act. I, 1) quae perfecta sunt.

In Achaz convertens (Auctor op. imperf., hom. 1 in Matth., et Orig., in Ex.), qui ait: Poenitentiam agite, appropinquavit enim regnum coelorum (Matth. III, 2); vel apprehendens (Philo, l. Int. nom. de Michaea), qui apprehensa manu socrum Petri sanavit febricitantem (Luc. IV, 38), et filiam principis mortuam resuscitavit (Matth. IX, 23). Paulus quoque: Si quo modo, inquit, apprehendam in quo apprehensus sum (Philipp. III, 12). Item alibi: Non enim angelos apprehendit, sed semen Abrahae apprehendit (Hebr. XXII, 16).

In Ezechia confortavit Dominus (Auctor. anonym., hom. 1 in Matth.), qui ait: Confidite, ego vici mundum [Col. 0332D] (Joan. XVI, 31). Et Paulus: Nos autem, ait, praedicamus: Christum Dei virtutem et Dei sapientiam (I Cor. I, 24).

In Manasse obliviosus (Philo, ubi supra de Genes.), qui ait: Remittuntur ei peccata multa, quia dilexit multum (Luc. VII, 47); Charitas namque multitudinem operit peccatorum (Jac. V, 20). Et Ezechiel: In quacunque die, ait, conversus fuerit injustus ab injustitia sua, omnes iniquitates ejus oblivioni tradentur (Ezech. XVIII).

In Amon fidelis (Philo, ibid., de Jerem.), qui ait: Petite et dabitur vobis (Matth. VII, 7). Et Paulus ait; Ut misericors fieret, et fidelis Pontifex ad Dominum (Hebr. II, 17). Et Joannes in Apocalypsi: Et a Jesu Christo, qui est testis fidelis (Apoc. I, 5); fidelis autem [Col. 0333A] dicitur, cujus sunt semper promissa fidelia, quae in utramque partem et speranda sunt pariter, et expavescenda.

In Josia ubi est incensum Domini (Hier. l. interp. nom. Hebr.), de quo dicitur: Et prolixius orabat (Luc. XXII, 44), quomodo vero oratio incensum esse dicitur, Psalmista testatur, dicens: Dirigatur, Domine, oratio mea sicut incensum in conspectu tuo (Psal. CXL, 2).

In Jechonia praeparans (Hieron., ibid.; et Philo, 4. Interp. nom., de I Reg. et Jerem.), ut ait: Si abiero et praeparavero vobis locum, iterum veniam ad vos, et accipiam vos ad meipsum (Joan. XIV, 3).

Si vero proprie Joachim, et Joachin, id est, Pater, distinguatur; in Joachin Domini resurrectio dicitur (Hieron., ibid. de Matth.), ut ait: Postquam autem [Col. 0333B] resurrexero, praecedam vos in Galilaeam (Matth. XXVI, 2); in Joachim Domini praeparatio (Auctor oper. imperf., hom. 1 in Matth.), qui dixit: Venite, benedicti Patris mei, possidete paratum vobis regnum ab origine mundi (Matth. XXV, 34).

In Salathiel, petitio mea Deus (Hieron., ibid., de Matth.; Philo, ibid., de Aggaeo), qui dixit: Pater sancte, serva eos quos dedisti mihi (Joan. XVII, 11).

In Zorobabel ipse magister confusionis (Hieron., ibid.), ut ait: Multi ab Oriente et Occidente venient et recumbent cum Abraham et Isaac et Jacob in regno coelorum (Matth. VIII, 11); et de eodem dicitur: Quare cum Publicanis et peccatoribus manducat Magister vester (Marc. II, 16)?

In Abiud Pater meus iste (Philo, ibid., Exod.), [Col. 0333C] qui dicit: Ego et Pater meus unum sumus (Joan. X, 30).

In Eliachim Dominus resuscitabit (Philo, ibid., de lib. Reg.), ut ait: Qui credit in me non morietur in aeternum, sed resuscitabo eum in novissimo die (Joan. VI, 40).

In Azor, adjutus (Philo l. Int. nom., de III Reg. Jeremia), ut ait: Non sum solus, quia Pater mecum est (Joan. VIII, 19).

[Col. 0334A] In Sadoch justificatus (Hieron. l. Int. nom., de Luca), ut ait: Ego veritatem loquor, quia verax est qui me misit (Joan. VIII, 26); ad quem etiam dicitur: Justificeris in sermonibus tuis (Psal. L, 6). Et Joannes: Advocatum, inquit habemus apud Patrem Jesum Christum justum (Joan. II, 1).

In Achim Frater meus (Origen. hom. 20 supra Jesu Nave), ut ait: Quicunque fecerit voluntatem Patris mei, ipse frater meus, et mater mea, et soror est (Matth. XII, 50), sive frater matris; frater quippe matris Dominus ideo dicitur, dum unum Patrem, cui omnes (Christo jubente) dicimus: Pater noster qui es in coelis (Ibid.).

In Eliud Deus meus iste (Philo, l. Int. nom., de l. I Reg.), cui Thomas ait: Dominus et Deus meus [Col. 0334B] (Joan. XX, 28). Pronomen autem iste quid aliud nisi signa clavorum et lanceae significat, quae veri notitiam corporis monstrant.

In Eleazar Deus meus adjutor (Philo, l. Int. nom., de Gen. et Ex.), ut ait: Et qui misit me Pater mecum est (Joan. VIII, 16).

In Mathan donans (Hieron. l. Int. nom., de Matth.), ut ait: Omne debitum donari tibi quia rogasti me (Matth. XVIII, 32).

In Jacob supplantator (Origen., hom. 11 in Exod.), ut ait: Dedi vobis potestatem calcandi super serpentes, et scorpiones, et supra omnem virtutem inimici (Luc. X).

In Joseph auctus, vel apponens (Philo, ibid., de Genes.; Joseph. l. I, c. 17, Antiq.), ut ait: Ego veni, [Col. 0334C] ut vitam habeant; et abundantius habeant (Joan. X, 10); et alibi; et alias oves habeo, quae non sunt ex hoc ovili, et illas oportet me adducere, ut fiat unus grex et unus Pastor (Joan. X).

Hactenus ut valuimus, qualiter in omnibus genealogiae, vel generationibus [Forte, generationis gradibus] Christus figuratus et prophetatus sit, exemplis sacrae Scripturae asseruimus.




[Col. 0333]
ITEM MORALIS EXPLANATIO EORUMDEM NOMINUM AB EODEM COMPILATA. (C)

[Col. 0333D] Opportunum quoque videtur, ut ejusdem genealogiae nomina per interpretationem quoque latioribus figuris, ad Moralem, quantum possumus, derivemus intellectum.

In sancto igitur Abraham hoc intelligentes studeamus, ut patres sanctarum gentium, hoc est, perfectarum animae virtutum efficiamur; quas evulsis et destructis, disperditis, et dissipatis malis gentibus, hoc est, mortiferis vitiis, sanctus Jeremias aedificare et plantare jubetur a Domino, in quorum typo vitiorum septem illae Chananaeorum gentes, veluti totidem principalia vitia, ab Israelitico deletae sunt populo (Cassian., collat. 5, cap. 22), eamdem [et earum] [Col. 0334D] terra ab eodem possessa est jure haereditario. Advenae etiam istius mundi in similitudinem Abrahae simus, et peregrini, sicut omnes patres nostri; totum quoque praesentis vitae gaudium, velut Isaac charissimum filium, Domino jubente, offeramus Deo, ut in aeternum gaudeamus cum Christo, ipso dicente: Beati qui lugent nunc, quoniam ipsi consolabuntur (Matth. V).

In Isaac centuplo locupletemur fructu, et gaudeamus in tentationibus, et secundum in conjugium assumamus et Rebeccam, hoc est, patientiam habeamus, dicente Jacobo Apostolo: Omne gaudium existimate, fratres mei, cum in tentationes varias incideritis, scientes quod probatio vestrae fidei patientiam operatur, [Col. 0335A] ut per patientiam et consolationem Scripturarum, spem, juxta Pauli eloquium (Rom. XV) habeamus (Jac. I); gaudeamus in Domino semper; etenim sine Deo licet gavisi fuerimus, semper gaudere non possumus; hoc namque est sempiternum ac verum et omne gaudium, quod hic initiatur per fidem, et illic consummatur per speciem; quomodo praesens saeculi gaudium fine concluditur, et luctu deletur, illud vero futurum terminum nescit, nec moeroribus interrumpitur.

In Jacob, ut nostrum veterem hominem Idumaeum, id est, terrenum, novo homine supplantemus, et nostrae mentis spiritus, secundum Dominum renovatus supplantatoris nomen sortiatur. Caro quippe secundum Apostolum concupiscit adversus spiritum, spiritus [Col. 0335B] vero adversus carnem (Gal. V); senior videlicet frater adversus juniorem, et junior contra seniorem, quia non prius quod spirituale, sed quod animale (I Cor. XV); qui autem [Deest f. in] hujus colluctationis certamine victor exstiterit, hic, devicto carnali et veteri homine, mortificatisque membris suis quae sunt super terram, mundus corde effectus, vitiis videlicet exinanitus, ac virtutibus repletus, per actualem in contemplativam transiens vitam, Israelis nomine merebitur appellari, hoc est, viri, sive mentis videntis Dominum, sive principis cum Domino, aut directi [dilecti] Domini, quem in praesenti vita videbit per fidem, et in futuro contemplabitur facie ad faciem: Beati, inquit, mundo corde, quoniam ipsi Deum videbunt (Matth. V).

[Col. 0335C] In Juda, ut laudemus et semper glorificemus Dominum, et confiteamur illi laudantes nomen ejus. Confessionis vero in divinis Scripturis duplex modus est; aut enim ad poenitentiae satisfactionem respicit, aut baptizabantur ab eo confitentes peccata sua (Matth. III); et iterum: Confitemini, inquit, alterutrum peccata vestra (Jac. V); aut ad gratiarum actionem refertur et laudem, ut sanctus Daniel: Tibi, inquit, Deus Patrum nostrorum confiteor, teque laudo (Dan. II), et iterum in Evangelio, qui sicut ovis peccatum non fecit: Confiteor, ait, tibi Pater Domine coeli et terrae (Matth. XI), id est, gratias ago tibi, sive glorifico (S. August., Serm. 8 de verb. Dom.). Ergo praeveniamus in confessione faciem [Domini] et confiteamur peccata nostra; advocatum enim habemus apud Patrem [Col. 0335D] Jesum Christum justum, et ipse est propitiatio pro peccatis nostris (I Joan. II). Nudemus vulnera nostra medenti; etenim sua vulnera nutrit qui tegit; absconsa delicta patefaciantur Domino; revelata per poenitentiam tegantur per Domini misericordiam; in adversis pariter et prosperis laudemus Christum, in omnibus gratiam Domino Patri agentes per ipsum.

In Phares, ut recte dividamus et recte offeramus Domino, caventes pessimum illius parricidae exemplum ac patrimonia egentibus dividamus et reddamus parentibus quae parentum sunt; insuper studeamus divisores effici aquarum superiorum ab inferioribus, id est, patiente [patientiae] intercedente firmamento, virtutes separemus a vitiis, munda effecti animalia, in arcam Noe assumamur, intellectualem ungulam dividentes, [Col. 0336A] hoc est, litteram a spiritu, et vitia, ut ante diximus, a virtutibus distinguentes Omnia quoque secundum Apostolum approbemus [Forte, probemus], et solum quod bonum est teneamus, ut cum dies tremendi illius examinis advenerit, nos qui nosmetipsos judicavimus, non judicemur a Domino, nec cum mundo maligno damnemur (I Thess. V).

In Zara [al., Zaram], ut lucifer oriatur in cordibus nostris (II Petr. I) et sol justitiae, qui timentibus Dominum oritur, et negligentibus occidit, illuminet nos, lux videlicet vera quae illuminat omnem hominem venientem in hunc mundum (Joan. I); nec super iracundiam nostram, aut aliquid mortiferum occidat vitium: cujus fulgore radiati et ipsi sicut Stellae fulgebimus in perpetuas aeternitates (Dan. XII), et oriemur [Col. 0336B] sicut luminaria huic mundo, verbum vitae continentes, ut luceat lux nostra coram hominibus, et glorificent opera nostra Patrem nostrum qui in coelis est (Matth. V); nec satis sit nobis solummodo in Christum credere, sed, si ita necessitas impellat, pro ejus nomine parati simul [simus] etiam nostrum sanguinem fundere et conjunctam martyrum subire passionem. Coccinus [al., coccus] quoque noster bis tinctus sit, hoc est, per Spiritum sanctum ignita Dei dilectione impleatur et proximi; de qua dicitur: Aquae multae non potuerunt exstinguere charitatem, lampades ejus lampades ignis et flammarum (Cant. 8).

In Esron, ut ardentes diaboli sagittas, ignita inimici jacula perspicaci cordis intuitu praevidentes cum apostolo Paulo dicere possimus: Non enim ignoramus [Col. 0336C] versutias ejus (II Cor. II); ad quas videndas vigilantibus cordis oculis opus habemus. Non est enim, inquit Apostolus, nobis colluctatio adversus carnem et sanguinem, sed adversus principatus et potestates, adversus rectores tenebrarum harum, adversus spiritualia nequitiae in coelestibus (Ephes. VI). Et ideo, ut idem Apostolus alibi ait: Arma militiae nostrae non sunt carnalia, sed spiritualia (II Cor. X); spiritualibus namque et invisibilibus armis invisibilis animae, contra invisibiles hostes dimicandum est. Assumamus itaque, secundum Apostolum (Ephes. VI; I Thess. V), ut possimus resistere in die malo, in omnibus sumentes scutum fidei in quo possimus ignita inimici jacula exstinguere, et galeam spei et loricam charitatis et gladium spiritus, quod est Verbum [Dei deest]; utroque [Col. 0336D] enim modo accipiendum est nobis nomen Esron, sive quia, ut supra dictum est, diabolicas caveamus sagittas, sive quia Domini videntes sagittas, quae sunt secundum Psalmistam acutae, sagittis illius opponamus; nemo etenim in agone contendens coronabitur, nisi qui legitime certaverit (II Tim. II). Atrium etiam efficiamur, ut veluti in atrio sancto suo habitet in nobis, dicente ipso: Habitabo in illis. Stemus etiam in domo Domini nostri, in atriis domus Dei nostri (Psal. CXV); laudantes Dominum quoniam bonus intremus portas ejus in exsultatione et atria ejus in hymnis (Psal. XCIX), plantati etenim in domo Domini in atriis domus Dei nostri florebunt (Psal. XCI), ut post quam in atriis praesentis Ecclesiae floruerint, stabiles in domo regni plantentur aeterni.

[Col. 0337A] In Aram, ut in numero habeamur electorum Domini, adversus quos nullus est qui accuset; elegit enim nos Pater in Christo ut essemus sancti et immaculati coram ipso (II Petr. I); certam itaque nostram vocationem et electionem per bona opera faciamus, ut quia multi sunt vocati cum paucis inveniamur electis: omnes quippe qui Domini obediunt voluntati, dicuntur genus electum, regale sacerdotium (I Petr. II); item excelsi simus et sublimes, meritorum scilicet dignitate sublimati a terrenis extollamur ad coelestia, quibus qui adhaeserit de excelso coeli habitaculo, omnia despicit caduca.

In Aminadab, ut spontaneus Domini simus populus; in aedificatione etenim tabernaculi testimonii in quo sine ambiguo significatur omnis Ecclesia, [Col. 0337B] prompto quisque animo obtulit quod voluit. Unde et ipsa veritas: Si quis, inquit, vult post me venire (Matth. XVI); et alibi: Si vis perfectus esse (Matth. XIX); et iterum de virginitatis electione liberum reliquit arbitrium (I Cor. VII), dicens: Qui potest capere capiat; sicut namque Dominus vitam nostram voluntaria passione acquisivit, ita et nos voluntarie vult sacrificare sibi, ut voluntaria oris nostri beneplacita sibi faciat, sicut et caecorum voluntatem cum sciret, interrogabat dicens, Quid vultis ut faciam vobis (Marc. X)? et statim fidelem voluntatem sanitatis effectus consecutus est.

In Naason, ut mundanis auguriis gentilium derelictis, promissis divinis fidem adhibeamus, et omnium prosperitatem rerum in Domini solius voluntate, non [Col. 0337C] in falsis divinationibus, collocemus, ut Paulus: Si quomodo, inquit, tandem aliquando prosperum iter habeam in voluntate Dei veniendi ad vos (Rom. I). Ecce non in fato, nec in augurio, sed in Domini voluntate, prosperitatem sui posuit itineris. David quoque de beato viro: Omnia, ait, quaecunque faciet prosperabuntur (Psal. I), et Joannes Apostolus: Charissime, inquit, in omnibus orationem facio prospere te ingredi (Joan, III). Contemptis itaque cunctis mundanis auguriis, prosperemur in Dei voluntate, et divinis credamus oraculis, et Domini solius intendamus promissis: Charitas quippe omnia credit, omnia sperat (I Cor. XIII), ad maximum etenim laudis cumulum de populo Israel dicitur: Non est augurium in Jacob, nec divinatio in Israel (Num. XXIII).

[Col. 0337D] In Salmon, ut sensibiles in Domino omnia probemus, et sola ea quae bona sunt teneamus (I Thess. V), et sensibus perfecti, malitia parvuli simus (I Cor. XIV). Hoc quoque sentiamus in nobis quod et in Christo Jesu, qui, cum in forma Dei esset, non rapinam arbitratus est, esse se aequalem Deo, sed semetipsum exinanivit, formam servi accipiens (Philipp. II), et reliqua; et unanimes unum sentientes, uno ore honorificemus Dominum, ac sacrae sensibus Scripturae instructi, efficiamur Domini docibiles. Sancto dicente Isaia: et erunt omnes docibiles Dei (Isai. LIV.; Joan. III).

In Booz, uti confortemur in Domino, et viriliter agamus, Christo confirmante manus nostras ad praelium, et digitos nostros ad bellum, ut robore patientiae firmati omnia tentationum genera sufferre, et de [Col. 0338A] inimicis triumphare possimus, timentes quoque illud Apostolicum: Quomodo, ait, facti estis quibus tacte opus sit, non solido cibo (Hebr. V)? Perfectorum autem est solidus cibus virorum, qui exercitatos sensus habent ad discretionem boni et mali. Tali fortitudine roboratus est ille qui dicebat: Omnia autem possum in eo qui me confortat (Philipp. IV).

In Obed, ut serviamus Domino in laetitia (Psal. XCXIX), illa videlicet servitute, qua non per spiritum timoris, sed per spiritum adoptionis filiorum servitur Domino (Rom. V); sicut namque duo sunt timores qui faciunt duo genera timentium, ita duae sunt servitutes, quae faciunt duo genera servorum: alter timor poenalis in servitute, alter [Forte, ac est] initium sapientiae, alter plenitudo est legis divinae. Perfecta [Col. 0338B] igitur servitute perfectos servos nos exhibeamus Domino, ut, cum tempus servitutis fuerit finitum, vocemur a Domino in regnum aeternum.

In Jesse, ut incensum orationum in ara cordis nostri incedamus, dirigatur, inquit David, oratio mea, sicut incensum in conspectu tuo (Psal. CXL); et omnia incendentes conflagremus igne spiritus, spiritum contribulatum Domino offerentes, et immolantes Deo hostiam laudis (Psal. CXV), igne aestuantes Dei, de quo dicitur: Ignem veni mittere in terram (Luc. XII, 49).

In David, ut proprias remittamus injurias et desiderabiles efficiamur Domino, avidumque habeamus erga Deum desiderium, hoc est, ut diligentes Dominum, diligamur a Domino; Qui enim diligit me, diligetur a [Col. 0338C] Patre meo, et ego diligam eum (Joan. XIV). Fortes etiam simus manu, hoc est, perfecto opere intellectualem gigantem gladio proprio vulnerantes, et de faucibus antiqui praedonis, tam nostras quam proximorum animas eripientes, ut, extremo adveniente judicio, desiderabiles, fulgeamus sicut sol in regno Patris nostri, et, bono certamine certato, repositam nobis in coelis accipiamus a justo judice, justitiae coronam.

In Salomone, ut quantum ex nobis sit, cum omnibus pacem habeamus, et intestino vitiorum bello, spiritualibus victo virtutibus, et utroque nostro homine in unum coelestem conciliato, pacem habeamus ad Dominum, et ad proximum, et non solum simus [Col. 0338D] cum omnibus pacati, verumetiam omnibus existamus pacifici, et discordantes licet fratres ad unionem spiritus et concordiam revocemus. Beati, inquit, pacifici, quoniam filii Dei vocabuntur (Matth. III).

In Roboam, ut latum mandatum Domini complentes, hoc est, sine ulla personarum acceptione, omnibus charitatem fraternam exhibeamus; juxta Paulum, corde nostro dilatemur, ac filii Israel in terra nostra multiplicentur et crescant, id est, spiritualibus repleantur virtutibus, vitiorum genti repugnantibus. Tali igitur populo in nobis dilatato, impetus spiritalis desiderii spiritualem frangat impetum; Fluminis enim impetus laetificat civitatem Domini (Psal. LV).

In Abia, ut Patrem habeamus Dominum, simus in [Col. 0339A] Domino, ut veraciter dicere possimus Pater noster (Matth. VI). Ac filii Dei simus et haeredes, haeredes quidem Dei, cohaeredes autem Christi (Rom. VIII), si tamen compatimur, ut et simul conglorificemur.

In Asaph, ut tollamus mentem nostram de terrenis ad coelestia, de via quoque, juxta prophetam, tollamus lapides (Jerem. L), hoc est, de via sanctae conversationis auferamus peccata.

In Josaphat, ut recte judicemus, nostra tanquam subditorum nobis examinantes delicta: Si enim, ut ait Apostolus, nosmetipsos judicaremus, non utique judicaremur a Domino (I Cor. XI)

In Joram, ut dum consurrexerimus cum Christo, quae sursum sunt quaeramus, quae sursum sunt sapiamus, non quae super terram, et effecti in Domino [Col. 0339B] sublimes, nostram conversationem habeamus in coelis (Coloss. III).

In Ozia, ut de caetero confortemur in Domino et in potentia virtutis ejus, ut et ita pugnantibus nobis conteratur Satanas sub pedibus nostris velociter (Ephes. VI).

In Joatham, ut perfecta opera facientes, perfecti existamus et integri, in nullo tentationum genere deficientes, Veritate ipsa dicente: Estote vos perfecti, sicut et Pater vester coelestis perfectus est (Matth. V).

In Achas, ut apprehendamus in quo apprehensi [sumus] et quae retro sunt obliviscentes, in futurum nos superextendamus, ut possimus apprehendere veram vitam quae est Christus. Ego sum, ait, lux et vita [Col. 0339C] mundi (Joan. VIII).

In Ezechia, ut de omnibus animae languoribus liberati, conscendamus in templum Dei, et faciamus voluntatem ejus, et, fortitudine Domini confirmati, occidentem iniquis mereamur nobis oriri justitiae solem (Malach. IV), et ubicunque peccatum, et ex peccato mors et [et videtur redundare] appropinquaverunt, convertentes ad Dominum, eousque in poenitentia flentes exoremus Dominum, donec in misericordia flexus erigat et vivere faciat vitae spirituali.

In Manasse, ut, malorum praeteritorum obliti, semper in nocte hujus praesentis saeculi memores simus nominis Domini; ultionem quoque non quaeramus, nec memores simus injuriae proximorum, sed remittentes [Col. 0339D] omnium debita, nostra laxari mereamur a Domino delicta, ipso dicente: Dimittite, et dimittetur vobis (Luc. VI).

In Amon, ut stemus in fide, et fideli Domino fideles adhaereamus; charitas namque omnia credit (I Cor. 13), fides autem sperandarum substantia rerum, et argumentum non apparentium est, nam quod videt quis, quid sperat (Hebr. VI)? Fides itaque est quae nos Abrahae filios facit, qui credidit Deo et reputatum est ei ad justitiam (Rom. IV), per quam et omnes patres nostri testimonium consecuti sunt esse justi. Ex fide igitur nos vivamus, ut ex fide justificemur, quia justus ex fide vivit (Rom. I).

In Josia, ut quaeramus ubi incensum Domino adolere debeamus, nosmetipsos videlicet, in corporibus [Col. 0340A] nostris, hostiam vivam, sanctam, Deo placentem exhibentes (Rom. XII), sermonibus sacrificium laudis Domino immolantes (Psal. CXV), cogitationibus corda contrita et humiliata et contribulatos spiritus sacrificantes; et his tribus Deo dedicati, cogitatu scilicet et verbo et facto immaculatae inveniamur hostiae, auditoresque non infructuosi effecti, pro his quae lex divina [in] nobis arguit, poenitentiam agamus, praevenientes faciem ejus in confessione (Psal. XCIV), ut, recepta satisfactione nostra, iram suam avertat a nobis.

In Jechonia, ut in adventum Domini parati simus et semper vigiles (Luc. XXI), ne forte graventur corda nostra crapula et ebrietate, et curis hujus vitae, et superveniat in nos repentina dies illa; tanquam laqueus [Col. 0340B] enim superveniat in omnes qui sedent super faciem terrae. Devitantes itaque mali et inutiles esse et [et mendo f. irrepsit] fatuarum exemplo virginum vigilemus et praeparemur, ut, veniente Domino, ut sponsa intremus in gaudium Domini et ad nuptias intromittamur aeternas.

In Joachim, ut esse Domini resurrectio mereamur, ut de morte peccati ad justitiae vitam resurgamus; etenim in baptismo Christo consepulti sumus, ut cum eo per justitiam convivamus; haec est enim resurrectio prima, qua soli justi suscitantur. In secunda vero tam impii et peccatores quam fideles resurgent et perfecti, alii in resurrectionem vitae, alii in resurrectionem judicii (Joan. V). Beatus, inquit Joannes, et sanctus est qui habet partem in resurrectione prima, [Col. 0340C] in hoc secunda mors non habet potestatem (Apoc. XX).

In Joachim, ut paratum ab origine mundi cum justis mereamur in regnum ad dexteram vocari (Matth. XXV).

In Zalathiel, ut unam petitionem petamus a Domino, ut inhabitemus in domo Domini omnes dies vitae nostrae, et videamus voluntatem ejus (Psal. XXII). Omnis enim qui petit, accipit (Luc. XI). Petamus a Domino semper in nomine Salvatoris, hoc est, quae ad veram salutem pertinent, dicente Salvatore: Quaecunque petieritis a Patre meo nomine meo, dabit vobis (Joan. XIV), et aequa poscantur, ne in peccatum vertatur oratio.

In Zorobabel, ut in omni studio nitamur tam discipuli [Col. 0340D] coelestis et veri magistri fieri, quam magistri discipulorum, ut quaecunque didicerimus, opere complentes, alios doceamus. Qui audit, inquit, dicat: veni (Apoc. XXI); qui ad spiritualem coenam invitatus est, caeteros quoque invitet, ut plena fiat domus discumbentibus (Luc. XIV).

In Abiud, ut sit nobis Deus in Patrem, et nos illi in filios et filias, et nos spirituales in Christo gignentes filios, patres eorum simus, discipuli simul et magistri, patres existentes et filii, a Domino docti et geniti, doceamus et generemus progeniem Domino, ut talis progenies cum Patre regnet aeterno.

In Eliachim, ut hic resurgamus animo, et illic resuscitati in sancto et spirituali vivamus corpore, [Col. 0341A] mors etenim una Redemptoris nostri duabus nostris mortibus saluti fuit, et una ejusdem resurrectio duas resurrectiones praestitit, praesenti videlicet tempore [Col. 0342A] animae de peccati morte vivificationem, et in futuro corporis incorruptibilem resurrectionem.

In Assur, ut adjuvante Domino . . . (Caetera desunt.)




ANNO DOMINI DCXVI.
ETHELBERTUS, ANGLORUM REX.




[Col. 0341]
NOTITIA HISTORICA IN ETHELBERTHUM.
(Fabricii Biblioth. med. et inf. aetatis.)
(C)

[Col. 0341B] Ethelbertus, sive Edilbertus, Cantiorum in Anglia primus rex Christianus, qui an. 616, Februarii 24, obiit. Hujus scriptum nullum exstat, sed Baleus, pag. 73, et Priscus, pag. 105. ex Beda, notant scripsisse Decreta judiciorum, sive primam illam magnam Chartam caeteris etiam Heptarchiae in Anglia probatam Regibus, de qua praeter Davidem Wilkinisium, tomo I Legum veterum Anglorum, Londini, [Col. 0342B] 1721, fol., vide quae nuper notavit Thornagh Gourdon, in historia Parlamenti, Anglice edita Londini 1731. Scripsit et Epistolarum librum maxime ad sanctum Gregorium papam, et ad sanctum Augustinum, Anglorum apostolum et primum archiepiscopum Cantuariensem. De Ethelberto hoc Baronius et Acta sanctorum, 24 Februarii. De Augustino illo ad 26 Maii.




[Col. 0341]
ETHELBERTI, ANGLORUM REGIS, DONATIONES AD DIVERSAS ECCLESIAS.
(Monasticon Anglic. t. I, p. 110, 126, 167.)
(C,S)



I. Donatio regis Ethelberti de terra ubi situm est monasterium apostolorum Petri et Pauli cum terris adjacentibus.
[Col. 0341C]

In nomine Domini nostri Jesu Christi. Notum sit omnibus tam praesentibus quam posteris, quod ego Athelbertus, Dei gratia rex Anglorum, per Evangelicum genitorem meum Augustinum de idolatra facturus Christicola tradidi Deo per ipsum antistitem aliquam partem terrae juris mei, sub orientali muro civitatis Dorobernensis, ubi scilicet per eumdem in Christo institutorem monasterium in honore principum apostolorum Petri et Pauli condidi, et cum ipsa terra et cum omnibus quae ad ipsum monasterium pertinent perpetua libertate donavi adeo [ut nec] [Col. 0341D] mihi, nec aliorum successorum meorum regum, nec ulli unquam potestati sive ecclesiasticae sive saeculari, quidquam inde liceat usurpare, sed in ipsius abbatis sint omnia libera ditione: si quis vero de hac donatione nostra aliquid minuere aut irritum facere tentaverit, auctoritate beati papae Gregorii nostrique apostoli Augustini simul et nostra imprecatione sit hic segregatus ab omni sanctae Ecclesiae communione, et in die judicii ab omni electorum societate. Circumcingitur haec terra, ubi situm est monasterium apostolorum [Col. 0342C] Petri et Pauli cum terra adjacente his limitibus: in oriente ecclesia sancti Martini et inde ad Orientem be siwenidoune, et sic ad Aquilonem be wykyngmearch, iterum ad Orientem et ad Austrum be bureyaremearch, et sic ad Austrum et Occidentem be Kyngesmearch, iterum ad Aquilonem et Orientem be Kingesmearch, sicque ad Occidentem to Ritherchepe, et ita ad aquilonem to dryttingstrete. Actum est in civitate Doroberniae anno ab incarnatione Christi DCV, indictione VI. Ego Athelbertus, rex Anglorum, hanc donationem meam signo sanctae crucis propria manu confirmavi. Ego Augustinus gratia Dei archiepiscopus libenter subscripsi. Ego Aswaldus regis filius facio. Ego Hanugi filius dux laudavi. Ego Hocca comes consensi. Ego Andemundus referendarius approbavi. [Col. 0342D] Ego Graphio comes benedixi. Ego Tangi filius regis optimas confirmavi. Ego Pinca consensi. Ego Geddi corroboravi.



II. Chorta Athelberti.

In nomine Domini nostri Jesu Christi. Notum sit omnibus tam praesentibus quam posteris, quod ego Athelbertus, Dei gratia rex Anglorum, per Evangelicum genitorem meum Augustinum de idolatra factus [Col. 0343A] Christicola, tradidi Deo per ipsum antistitem aliquam partem terrae juris mei, sub orientali muro civitatis Doroberniae, ubi scilicet per eumdem in Christo institutorem, monasterium in honore principum apostolorum Petri et Pauli condidi, et cum ipsa terra, et cum omnibus quae ad ipsum monasterium pertinent perpetua libertate donavi, adeo ut nec mihi, nec alicui successorum meorum regum, nec ulli unquam potestati sive ecclesiasticae, sive saeculari, quidquam inde liceat usurpare, sed in ipsius abbatis sint omnia libera ditione. Si quis vero de hac donatione nostra, aliquid minuere, aut irritum facere tentaverit, auctoritate beati papae Gregorii, nostrique apostoli Augustini simul et nostra imprecatione, sit hic segretatus ab omni sanctae Ecclesiae [Col. 0343B] communione, et in die judicii, ab omni electorum societate. Circumcingitur haec terra his terminis. In Oriente ecclesia sancti Martini, et inde ab Oriente, be siwenidoune, et sic ad Aquilonem, be wgkyngmearch, iterumque ad Orientem et ad Austrum, be bureyaremearch: et sic ad Austrum et Occidentem be kyngesmearch; item ad Aquilonem be kyngesmearch, sicque ad Occidentem to Ritherechepe, et ita ad Aquilonem to dryttingstrete. Actum est hoc in civitate Derobernie, anno ab incarnatione Christi 605, indictione 6.

Ego Athelbertus rex Anglorum hanc donationem meam, signo sanctae crucis, propria manu confirmavi. Ego Augustinus, gratia Dei archiepiscopus, libenter subscripsi. Ego Edbaldus, regis filius, favi. Ego Hamigisilus dux laudavi. Ego Hocca comes consensi. [Col. 0343C] Ego Angemundus referendarius approbavi. Ego Graphio comes benedixi. Ego Tangisilus, regis optimas, confirmavi. Ego Pinca consensi. Ego Geddy corrobavi.

Rex Anglorum Athelbertus misericordia omnipotentis Dei catholicus, omnibus suae gentis fidelibus, et adventum gloriae magni Dei et Salvatoris nostri Jesu Christi, beata spe exspectantibus, salutem vitaeque aeternae beatitudinem, largiente summi Regis clementia. Ego Athelbertus in solio paterno confirmatus, paceque divinitus concessa, eo jam per decem quinquennia sceptrigera potestate potitus, et per Venerabiles sacrae fidei doctores Spiritus sancti gratia irradiatus, ab errore falsorum deorum, ad unius veri Dei cultum toto corde conversus, ne ingratus [Col. 0343D] beneficiorum appaream illi a cujus sancta sede nobis in regione umbrae mortis sedentibus lux veritatis emicuit, inter alias quas fabricavi ecclesias monitu et hortatu beatissimi papae Gregorii et sancti patris nostri Augustini, ipsi beatissimo apostolorum principi Petro et doctori gentium Paulo monasterium, a fundamentis construxi, illudque terris variisque possessionum donariis decorare studui, inibique monachos Deum timentes aggregari feci, et cum consilio ejusdem reverentissimi archipraesulis Augustini, ex suo sancto sanctorum collegio venerabilem virum secum ab apostolica sede directum. Petrum monachum elegi, eisque, ut ecclesiasticus ordo exposcit, abbatem praeposui. Hoc igitur monasterium ad provectum debiti culminis promovere [Col. 0344A] desiderans, suarumque possessionum terminis dilatare gestiens, sana mente integroque consilio, cum Edbaldi filii mei aliorumque nobilium optimatumque meorum consensu, ob redemptionem animae meae et spem retributionis aeternae obtuli ei etiam villam nomine Sturiga alio nomine dictam Cistelei cum omnibus redditibus ei jure competentibus, cum mancipiis, silvis cultis vel incultis, pratis, pascuis, paludibus, fluminibus, et contiguis ei maritimis terminis eam ex una parte cingentibus, omnia, mobilia vel immobilia in usus fratrum sub regulari tramite et monastica religione inibi Deo servientium: missurum etiam argenteum, scapton aureum, iterum sellam cum freno aureo, et gemmis exornatam, speculum argenteum, armilcaisia closerica, camisiam ornatam, quod mihi [Col. 0344B] xenium de domino papa Gregorio sedis apostolicae directum fuerat, quae omnia supradicto monasterio gratanter obtuli. Quod etiam monasterium ipse servus Dei Augustinus sanctorum apostolorum, ac martyrum reliquiis variisque ecclesiasticis ornamentis ab apostolica sede sibi transmissis copiose dictavit, seseque in eo et cunctos successores suos ex autoritate apostolica sepeliri praecepit, Scriptura dicente non esse civitatem mortuorum, sed vivorum. Ubi etiam mihi et successoribus meis sepulturam providi, sperans me quandoque ab ipso apostolici ordinis principe cui Dominus potestatem ligandi atque solvendi dedit et claves regni coelorum tradidit, a peccatorum nexibus solvi et aeternae beatitudinis januam introduci.

[Col. 0344C] Quod monasterium nullus episcoporum, nullus successorum meorum regum, in aliquo ledere aut inquietare praesumat, nullam omnino subjectionem in ea sibi usurpare audeat, sed abbas ipse qui ibi fuerit ordinatus, intus et foris cum consilio fratrum secundum timorem Dei libere eum regat et ordinet, ita ut in die Domini dulcem illam piissimi Redemptoris nostri vocem mereatur audire dicentis: Euge, serve bone et fidelis, quia super pauca fuisti fidelis, super multa te constituam; intra in gaudium Domini tui. Hanc donationem meam in nomine Patris, et Filii, et Spiritus sancti, largitate divina ut mihi tribuatur peccatorum remissio, per omnia, cum consilio reverentissimi patris Augustini, condidi, idque ad scribendum Augemundum presbyterum ordinavi. De his [Col. 0344D] ergo omnibus quae hic scripta sunt, si quis aliquid inde minuere preaesumpserit, sciat se aequissimo judici Deo et beatis apostolis Petro et Paulo rationem esse redditurum. Confirmata est haec donatio praesentibus testibus reverentissimo patre Augustino Dorovernensis Ecclesiae archiepiscopo primo, Mellito quoque et Justo Londoniae, et Ronfensis Ecclesiae praesulibus, et religioso famulo Christi Laurentio presbytero, Edbaldo filio meo, Hamigisilo duce, Augemundo referendario, Hocca et Graphione comitibus, Tangesilo et Pinca et Geddi et Aldhuno regis optimatibus, aliisque plurimis diversarum dignitatum personis. Actum sane quadragesimo quinto anno regni nostri, sub die V Idus Januarii.



III.
[Col. 0345A]

Aedelbearht, rex occidentalium Saxonum seu Cantuariorum, vendidit Waermundo episcopo XX acras terrae et unum vinculum dimidium civitatis Strobi et unum mansium, pro ejus pecunia, XV pund. et XXX mancuso (sic habetur in charta) anno 790. Subscribunt Aerdelbearht rex; Crolnolth archiepiscopus; [Col. 0346A] Eulhstan, Swithun, Guthheard, Dioruull episcopi; Ettheldred et Aelfred filii regis; Uullaf, Uurseth, abbates; Uulthem presbyter; Uuerenberth et Celmund ministri; Eannulf, Oric, Uulfhere, Aetheluulf; Humbearht, Uullaf, Aldred, Aethelred; Dryhtwald et Biorhtuulf duces.




[Col. 0345]
DECRETUM DE REBUS DEI ET ECCLESIAE NON ABSTRAHENDIS
(Wilkins., Legum Vett. Anglor. Collect. t. I, p. 1.)


Haec sunt judicia quae [a 1Kb] Ethelbertus rex constituit Augustini diebus.

[Col. 0345B] I. [b 4Kb] Dei peculium et Ecclesiae duodecies emendetur; episcopi peculium undecies emendetur; sacerdotis peculium novies emendetur; diaconi peculium [Col. 0346B] sexies emendetur; clerici peculium ter emendetur, ecclesiae [c 3Kb] pax bis emendetur; monasterii [d 1Kb] pax bis emendetur.

[Col. 0347A] II. Si rex populum suum ad se vocaverit, et ipsis quis ibi malefecerit, dupliciter compensetur, et regi L solidi solvantur.

III. Si rex in alicujus domo convivetur, et ibi aliquis damni quid fecerit, duplici emendatione emendet.

IV. Si liber homo regi furto quid auferat [a 1Kb] , novena compensatione compenset.

V. Si in regis villa aliquis hominem occiderit, L solidis emendet [b 1Kb] .

VI. Si quis hominem liberum occiderit, rex L solidos pro dominio recipiat.

[Col. 0348A] VII. Si quis regii praefecti fabrorum aut pincernae famulos occiderit, moderatam inulctam ordinariam ( [c 1Kb] leodgelde) solvat.

VIII. Regis patrocinium violatum [d 1Kb] L solidis compensetur.

IX. Si liber homo a libero quid furetur, tripliciter emendet, et rex habeat mulctam, et omnia ejus bona.

X. Si quis cum regis ancilla virgine [e 3Kb] concubuerit, L solidis emendet.

XI. Si ea molens serva sit, XXV solidis emendet, si ea tertiae sortis, XII solidis.

XII. Regis obsonatrix XX solidis compensetur.

[Col. 0349A] XIII. Si quis in comitis villa aliquem occiderit, XII solidis compenset [a 1Kb] .

XIV. Si cum comitis pocillatrice quis concubuerit, XII solidis compenset.

XV. Plebeii patrocinium violatum VI solidis emendetur.

XVI. Si cum plebeii pocillatrice quis concubuerit, VI solidis emendet, pro alia serva L scaettas, pro tertiae sortis XXX scaettas solvat.

XVII. Si quis in domum alicujus primus ingredietur, VI solidis emendet; qui secundus ingredietur, III solidis, deinde unusquisque solido [b 1Kb] .

XVIII. Si quis aliquibus arma accommodet [c 2Kb] ubi rixa est, et nihil mali patretur, VI solidis compenset.

[Col. 0349B] XIX. Si latrocinium factum sit, VI solidis emendet.

XX. Si quis autem aliquem occiderit, XX solidis emendet.

XXI. Si quis aliquem occiderit, moderatam mulctam ordinariam C solidos compenset.

XXII. Si quis aliquem occiderit ad apertum sepulcrum, XX solidos compenset, et intra XL dies [Col. 0350A] totam mulctam ordinariam compenset.

XXIII. Si homicida patria exierit, cognati ejus mediam ordinariam mulctam solvant.

XXIV. Si quis ingenuum hominem vinxerit, XX solidos compenset.

XXV. Si quis plebeii convictorem occiderit, VI solidis emendet.

XXVI. Si hospes autem occiderit primarium convictorem, LXXX solidis emendet.

XXVII. Si autem secundum occiderit, LX solidis compenset, tertium autem XL solidis compenset.

XXVIII. Si liber homo septi violationem fecerit, VI solidis emendet.

XXIX. Si quis rem intus servatam abstulerit, is triplici compensatione emendet.

[Col. 0350B] XXX. Si liber homo septum superaverit, IV solidis emendet.

XXXI. Si quis aliquem occiderit, proprio sensu ( [d 1Kb] agene scaete) et proba pecunia quemlibet compenset.

XXXII. Si liber homo cum liberi hominis uxore concubuerit, ejus capitale redimat, et aliam uxorem propria pecunia mercetur, et illi alteri eam [e 5Kb] adducat.

[Col. 0351A] XXXIII. Si quis dextrum femur lancea transpunxerit, valore suo illud compenset [a 3Kb] .

XXXIV. Si comae prehensio fiat, L scaettae ad emendationem solvantur.

XXXV. Si os appareat, III solidis compenset.

XXXVI. Si os laedatur, IV solidis compenset.

XXXVII. Si id penitus ipsi rumpatur, X solidis compenset.

XXXVIII. Si utrumque fiat, XX solidis compenset.

XXXIX. Si humerus claudicans reddatur, XX solidis compenset.

XL. Si altera auris nihil audit, XXV solidis compenset.

XLI. Si auris abscindatur, XII solidis emendetur.

XLII. Si auris perforetur, III solidis compenset.

[Col. 0351B] XLIII. Si auris attondeatur, VI solidis emendetur.

XLIV. Si oculus excutiatur, L solidis compenset.

XLV. Si os aut oculus damno afficiatur, XX solidis emendetur.

XLVI. Si nasus perforetur, IX solidis emendetur.

XLVII. Si sit una membrana, III solidis compenset.

XLVIII. Si ambae perforatae sint, VI solidis emendetur.

XLIX. Si nares singulae attondeantur, unaquaeque VI solidis emendetur.

[Col. 0352A] L. Si perforentur, VI solidis emendetur.

LI. Qui menti os absciderit, XX solidis compenset.

LII. Pro quatuor dentibus prioribus, pro singulis VI solidi; pro dente qui tunc proximus est, IV solidi; pro eo qui tunc juxta stat, III solidi, et deinceps pro singulis solidus; si elocutio deterior fiat, XII solidi; si maxilla fracta fuerit, VI solidi compensentur.

LIII. Qui brachium pertundit, VI solidis compenset. Si brachium fractum fuerit, VI solidis emendetur.

LIV. Si pollex abscindatur, XX solidis; si pollicis unguis abscindatur, III solidis emendetur; si quis indicem digitum absciderit, VIII solidis compenset; si quis medium digitum absciderit, IV solidis compenset; [Col. 0352B] si quis digitum annularem absciderit, VI solidis compenset; si quis autem minimum digitum absciderit, XI solidis compenset.

LV. Pro unguibus singulis solidus compensetur.

LVI. Pro minimo naevo III solidi, et pro majoribus VI solidi.

LVII. Si quis alteri pugno nasum verberet, III solidi.

LVIII. Si plaga sit, solido; si elata manu plagam exceperit, solido compenset.

LIX. Si plaga nigra sit extra vestes, XXX scaettis [Col. 0353A] emendet; si sit intra vestes, quaelibet XX scaettis emendetur.

LX. Si diaphragma vulneretur, XII solidis compenset; si perforetur, XX solidis emendet.

LXI. Si quis claudicans reddatur, XXX solidis emendetur.

LXII. Si callum quis vulneraverit, III solidis emendet.

LXIII. Si cui genitale membrum abscindatur, triplici mulcta ordinaria illud compensetur; si pertusum sit, VI solidis emendet; si quis inciderit, VI solidis compenset.

LXIV. Si femur ruptum fuerit, XII solidis compensetur; si is claudus fiat, ibi amici judicare debent.

LXV. Si costa rumpatur, III solidis compenset.

[Col. 0353B] LXVI. Si femur quis transpunxerit, quaelibet incisio VI solidis compensetur; si supra pollicem penetret, solido; pro duobus pollicibus duo, supra, tres III solidi solvantur.

LXVII. Si vertebra vulneretur, III solidis emendetur.

LXVIII. Si pes amputetur, L solidis compensetur.

LXIX. Si major digitus pedis amputetur, X solidis compensetur.

LXX. Pro aliis digitis pedis singulis dimidium pretii, sicuti de digitis manus dictum est, solvatur.

LXXI. Si majoris digiti pedis unguis amputetur, XXX scaettae ad emendationem, pro caeteris singulis X scaettae compensentur.

[Col. 0353C] LXXII. Si libera femina capillata [a 2Kb] inhonesti quid fecerit, XXX solidis emendet.

LXXIII. Virginis compensatio sit ut liberi hominis.

LXXIV. Patrocinium violatum potioris viduae nobilis [Col. 0354A] familiae L solidis emendetur; secundariae XX solidis; tertiae XII solidis; quartae VI solidis.

LXXV. Si quis viduam non sui juris duxerit, bis compenset patrocinium violatum.

LXXVI. Si vir virginem mercetur pretio, empta sit, si sine dolo factum sit; si autem dolus subest, postea domum reducatur, et illi peculium suum reddatur.

LXXVII. Si ipsa vivum fetum pepererit, medietatem bonorum habeat, si vir ante moriatur.

LXXVIII. Si cum liberis recedere velit, dimidium facultatum habeat.

LXXIX. Si maritus habere velit liberos, sint ipsi sicuti unus liberorum.

LXXX. Si ipsa prolem non pepererit, cognati [Col. 0354B] bona habeant, ipsa alimenta, et dotem.

LXXXI. Si quis virginem per vim ceperit, possessori L solidos det, et postea secundum possessoris voluntatem eam redimat.

LXXXII. Si ea alteri in pretio desponsata sit, XX solidis compenset.

LXXXIII. Si gravida fuerit, XXXV solidos, et regi XV solidos solvat.

LXXXIV. Si quis cum servi uxore concubuerit, vivo marito, bis emendet.

LXXXV. Si servus alterum occiderit innocentem, omnibus facultatibus compenset.

LXXXVI. Si servi oculus et pes excutiatur, omni valore compensetur.

LXXXVII. Si quis servum alicujus vinxerit, VI [Col. 0354C] solidis emendet.

LXXXVIII. Servi latrocinium sit III solidi [b 1Kb] .

LXXXIX. Si servus furetur, duplici emendatione compenset.




ANNO DOMINI DCXVII.
SANCTUS DEUSDEDIT, ROMANUS PONTIFEX.




[Col. 0355]
NOTITIA HISTORICA IN DEUSDEDIT PAPAM.
(Ex libro Pontificali Ed. Blanch., tom. IV.)

[Col. 0355A] [a 5Kb] Deusdedit, natione Romanus, [b 3Kb] ex patre Stephano subdiacono, [c 1Kb] sedit annos tres dies viginti quatuor. Hic clerum multum dilexit, sacerdotes et clerum ad loca pristina revocavit. Eodem tempore [d 1Kb] veniens [e 2Kb] Eleutherius patricius et cubicularius Ravennam, occidit omnes qui in nece Joannis exarchi, [Col. 0356A] et judicii reipublicae fuerant misti. [f 1Kb] Hic venit Romam et susceptus est a sanctissimo Deusdedit papa optime. Qui egressus [g 1Kb] de Roma, venit Neapolim, quae tenebatur a Joanne [h 1Kb] Compsino [i 8Kb] Intarta. Qui Eleutherius patricius pugnando ingressus est Neapolim, et interfecit tyrannum, reversusque est Ravennam, [Col. 0357A] [j 2Kb] et data roga militibus pax facta est in tota [Col. 0358A] Italia. [k 9Kb] Hic constituit secundam missam in clero. [Col. 0359A] [l 2Kb] Eodem tempore factus est [m 1Kb] terraemotus magnus mense Augusto, indictione undecima. [n 12Kb] Post haec [Col. 0360A] secutus est clades in populo, percussio scabierum, ut nullus potuisset mortuum suum cognoscere. [o 1Kb] Qui [Col. 0361] defunctus, et sepultus est ad beatum Petrum apostolum, die octava mensis Novembris. Hic dimisit per obsequia sua, et ad omnem clerum rogam unam integram. Hic fecit ordinationes tres, presbyteros [Col. 0362] novem, diaconos quinque, episcopos per diversa loca numero viginti novem. Et cessavit episcopatus mensem unum, dies sexdecim.




[Col. 0361]
DEUSDEDIT [a 2Kb] PAPAE EPISTOLA AD GORDIANUM HISPALENSEM EPISCOPUM. Qui proprios filios de sacro fonte suscipiunt ab uxoribus separentur; et prohibetur ne quis commatrem suam in uxorem accipiat.
(Mansi Collect. Concil. t. X.)


[Col. 0361B] Deusdedit, sanctae Romanae et apostolicae Ecclesiae episcopus, Gordiano, Hispalensis Ecclesiae coepiscopo et fratri dilectissimo.

Pervenit ad nos diaconus vester, vestrae sanctitatis epistolam ferens, quod quidam viri etiam et mulieres, praeterito Sabbato paschali die, prae magno populorum incursu, nescientes, proprios suos filios suscepissent ex lavacro sancto. Cupis ergo scire si pro tali accidente ratione debeant viri et mulieres ad suum proprium redire usum, an non. Nos vero moesti hac in re inquisivimus [b 1Kb] priorum patrum nostrorum dicta. Invenimus autem in archivis hujus apostolicae sedis jam talia contigisse in ecclesiis Dauriae, Ephesiorum, simulque Hierosolymae, et etiam aliarum civitatum. Episcopis etiam earum civitatum ab hac apostolica sede volentibus scire utrum viri et mulieres redirent ad proprium torum, beatae memoriae sanctissimi Patres, Julius, Innocentius, et Coelestinus, cum episcoporum plurimorum et sacerdotum [Col. 0362B] consensu [conventu], in ecclesia beati apostolorum principis prohibentes talia perscripserunt, et confirmaverunt, ut nullo modo jam se in conjugium reciperent mulieres aut viri quicunque aliqua ratione susceperunt natos proprios; sed separarent se, ne, suadente diabolo, tale vitium peccati inolescat [innotescat] per mundum, et universorum error accrescat. Scitis quia quomodo sunt septem dona Spiritus sancti, ita sunt septem dona baptismi, a primo pabulo sacrati salis et ingressu sanctae ecclesiae usque ad confirmationem [consummationem] Spiritus sancti per chrisma. Ab hoc ergo primo Spiritus sancti dono usque ad septimum nullus Christianus suam commatrem in conjugium suscipere debet; et qui praesumpserit, anathematis vinculo religetur in perpetuum, nisi poenitentiam egerit digne. Mulieres vero, cum separatae fuerint pro hac illicita re, a propriis viris totam praecipimus recipere dotem, quam in die nuptiali receperunt; et post expletum annum recipiant alium virum, similiter et vir uxorem [c 1Kb] .



APPENDIX.




[Col. 0361]
Decretum de electione Romani pontificis Deusdedit papae nomine promulgatum inseruit in sua collectione Udalricus Bambergensis, cujus Codicem vulgavit Eccardus in cor. Historicor. medii aevi, t. II, col. 188. An genuinum illud sit, nec ne, alii disputent; mihi satis est illud ita exhibere, quale illic tegitur. Praetereundum tamen non arbitror hoc ipsum decretum iisdem verbis ab aliis Stephano IV, ab aliis VI, ab aliis impostori cuipiam tribui.


[Col. 0362D] Deusdedit Romanus pontifex decreto suo instituit, dicens:

Quia sancta Romana Ecclesia, cui, Deo auctore praesidemus, plurimas patitur violentias, pontifice [Col. 0363] obeunte, quae ob haec inferuntur, quod absque imperatoris notitia et suorum legatorum praesentia pontificis fit consecratio, nec canonico ritu et consuetudine ab imperatore directi sunt nuntii, qui violentiam et scandala in ejus consecratione non permittant fieri, volumus ut id deinceps obdicetur (sic), et cum praestituendus est pontifex, convenientibus episcopis et univero clero, eligatur, expetente senatu et [Col. 0364] populo eum qui ordinandus est, sic in conspectu omnium celeberrime electus, praesentibus legatis imperialibus consecretur, nullusque sine sui periculo juramenta aut promissiones aliquas nova adinventione audeat extorquere, nisi quae antiqua exigit consuetudo, ne Ecclesia scandalizetur, aut imperatoris honorificentia minuatur.




ANNO DOMINI DCXXI.
SISEBUTHUS GOTHORUM REX.




[Col. 0363]
NOTITIA HISTORICA IN SISEBUTUM.
(Antonii Bibl. Hisp. vet., t. I. p. 320, nn. 220-222.)

[Col. 0363A] SISEBUTUS quoque, rex Gothorum, non minus quam dignitatis culmine armorumque praestantia, litteris atque eruditione, latinaeque linguae peritia inclytus, inter scriptores loco suo donandus est. Etenim fuit (Isidorum audis, Hist. Gothorum, aera 650) eloquio nitidus, sententia doctus, scientia litterarum magna ex parte imbutus. Quare idem Isidorus, libro suo de Natura rerum, ad eumdem directo sic praefatur: Dum te praestantem ingenio, facundiaque ac vario flore litterarum non nesciam, impendis tamen amplius curam, et quaedam ex rerum natura vel causis a me tibi efflagitas suffraganda. Isidorus alter Pacensis episcopus in Chronico seu Epitome imperatorum et Arabum (In Heraclio, aera 650) vocat eum virum sapientem, et nimium litteraturae deditum. Quae Rodericus Toletanus, [Col. 0363B] lib. II, cap. 17, verba exscripsit. Anonymus Benedictinus in Chronico abbatiae sancti Remigii Divionensis (a d'Achery edito, tom. I Spicil., pag. 377), ad annum 12 regis Theoderici (quantumvis Sisebodum nuncupet) viri quoque sapientis, et in tota Hispania laudabilis, valdeque pietate pleni, elogio commendatum dimittit. Gundemaro hic suffectus regnum Gothorum octo cum dimidio annis, usque ad 621, tenuit, belli et pacis artibus, religione, justitia, et benignitate, clementiaque in paucis clarus. De rebus ejus gestis nunc disquirere non est praesentis argumenti.

Quod enim ad Bibliothecam ejus pertineat nomen, unus et alter vetus Codex apud nos servatus, in iisque aliquot ab eo auctore profectae, cum epistolae, tum [Col. 0364A] alia contenta opera, in causa sunt. Ii sunt toties laudati libri Ovetensis Ecclesiae, et Complutensis collegii, quos vidit Morales, lib. XII, cap. 3, et in epistola ad Andraeam Resendium (tomo II, Hisp. illustratae, pag. 1022), et in prologo ad secundum historiae suae volumen, ubi de libris antiquis agit, consulendus. Tertium adjungo, quem reperiri aiunt (Martinus Ximena, in Annalibus Eccles. Gienn., pag. 35) in Toletanae Ecclesiae bibliotheca. In his omnibus exstant Sisebuti regis epistolae ad Caecilium Mentesanum episcopum; ad Caesarium patricium Romanum, sub quo fuisse tunc videtur quidquid intra Hispanias Romanae erat, hoc est, imperatorum, ditionis; ad Eusebium Barcinonensem antistitem; ad Theudilam et Sandrimerum quosdam, ejus argumenti [Col. 0364B] omnes, quod apud eumdem Moralem interim videri potest, dum praeteritae incuriae nostrae vindex aliquis sacra haec antiquitatis monumenta luci non ultra invidet. (Ita nobis animo haeret, si aliquando licuerit accuratius ea conferre cum Mss. Gothicis biblioth. Toletanae, unde naevis ac sphalmatis deformata, crassissima exscriptorum inscitia ad nos pervenerunt. Epistolarum inscriptiones sunt: I. Ad episcopum Mentesanum, qui se reclusit in monasterio. II. Ad Caesarium patricium, rescripta per Ausemundum. III. Ad Eusebium episcopum. IV. Ad Tudilanem, cum ex laico habitum in monasterio accepisset. V. Ad Advaliculdum regem Longobardorum et Theudolindam reginam, pro fide Christi, per Totilanem directa.


(CARDINAL DE AGUIRRE.)




[Col. 0363]
SISEBUTI, GOTHORUM REGIS, EPISTOLAE.
(Florez, Espaa Sagrada, tom. VII.)
(C)



EPISTOLA PRIMA. SISEBUTI REGIS AD COECILIUM MENTESANUM EPISCOPUM, Dum se reclusisset in monasterio.
[Col. 0363C]

1. Optabam, charissime pater, tuo ante incolume grege servato, immensa peccamina nostra, quae [Col. 0364C] nostris non deteguntur ex meritis, tuis saltem orationibus ablui. Sed quis opem possit alieni ferre doloris, qui sibi medicamentum denegavit curationis? Nec poterit quispiam erraticas oves in caulas dominicas obtutare qui suas, negligendo, luporum [Col. 0365A] in faucibus misit, et, denegatis herbidis ac redolentibus campis, tribulis vepribusque inter catulos rabientium leonum maluit sauciare consortes, quatenus innoxium gregem, dum cura vigilantis emarcuit, faucibus rabidis, ore truculento, nemine obsistente, dilaniant, et per obstrusos anfractus nullo defendente caedem ferae interimunt. Quam flenda sit res, et omni lacrymarum fonte plangenda, dicerem, nisi quia tantus miserandus eventus attulit, ut me magis flere libeat quam recitare oporteat.

2. Si Dominus unam oberrantem humeris vectavit oviculam, donec in centenario eam numero collocaret: quanto magis curam ferre debet humana fragilitas, ut si lucri non potuit fieri, perdere nec debuit quod accepit!

[Col. 0365B] 3. Verumtamen, ne tibi videatur ea quae asserimus procul a ratione manenti, audi quibus jaculis in Evangelio Dominus percutiat corda peccantium, quantisque praemiis praedictos [a 1Kb] , fideles locupletet, ut eum qui sibimet commendata talenta ampliavit, [secum in gaudio fecerit permanere maximis institutum, eum imperare constituit [b 1Kb] ]. E contra, scilicet qui pecuniam conservando abstruserat, qua eum poena consequatur, quave jactura in eum fervens desaeviat, ex divinis oraculis magis poteris indagare. Quod si ille qui nihil lucri profectus est in statu protulit [c 1Kb] summam, tam poenaliter [d 1Kb] est condemnatus, qua censura erit puniendus, qui nihil acquirens, et ea quae habuit negligendo crudeliter caruit?

4. Innumerabilia divinorum voluminum patent [Col. 0365C] examina, quae te in hac parte non patiuntur innoxium. Tamen si [e 1Kb] parva prosunt, credo et multa sufficiant. Hodie si quispiam mundialibus actibus implicatus, et omnium criminum foeditate pollutus, debitum naturae reddat, unum attamen poenitudinis velit consequi praemium; cum denegata fuerit languenti medela, et sic eum mors aeterna absorbeat; animam ejus cujus de manu credens Dominus est quaesiturus? Pariliter cum paganus oblatus fontibus fuerit sanctis, desistente [f 1Kb] persona pontificis, necdum fuerit tinctus, quatenus conditio praeveniat mortis; oro, quis pro eo reddere poterit rationem? Mihi videtur, cum ille venerit cui cuncta patescunt, dicent hi: Nos poenitentiam simul exspectabamus et baptismum; hunc vero sensimus parricidam, qui poenitentum [Col. 0365D] vota non tribuit, sed magis negligens denegavit. Opinor quod eorum supplicia excipiat alter. Et cum de semetipso nemo dignus inveniatur, qui se mundum judicet a peccato; quanto magis cui aliena crimina subjunguntur? Credo mille mortibus [g 1Kb] eum esse condignum.

5. Sed quia ex tuis cognovimus litteris non ob aliud te monasterium fuisse adeptum, nisi ut tuis opem possis ferre languoribus, miror cum damno [Col. 0366A] multorum te esse vel felicem, et non magis te ea vel protinus emendare quae nuper crudeliter [h 1Kb] committere maluisti. Unde quia nostra praestolaris oracula, confestim accito notario, elegimus recitanda; quae cum tuis manibus prolata patuerint, omni calliditate deposita, ad nostram celeriter fratrumque tuorum praesentiam, tua dirigantur vestigia, ut vivida voce increpatus, et stylo verborum correptus, tandem resipiscens redeas ad incrementa virtutum.





EPISTOLA II CAESARII PATRICII AD SISEBUTUM REGEM, Pro supradicto CAECILIO directa, dum a militibus captus fuisset. (C)

Domno gloriosissimo atque clementissimo domno Sisebuto regi Caesarius, Deo volente, patricius venerator vester.

[Col. 0366B] 1. Nostra frequens postulatio apud eminentiam tuam fuit, quae effectum penitus habere non potuit; ineluctabilis vero clamor gementium vel nunc vincat vestrum regale fastigium, et praeparet inspiratio [i 1Kb] Dei cor vestrum ad pacis reparandum statum. Placetur Deus vel sero tantorum ejulatu, si respiciens rivos exstinxerit lacrymarum. Terra enim, quae, fatiscente calore, imbrem ad suum gignendum fructum sustinebat, cruore Catholicorum immensum excurrens impetum exsatiavit, et alluvionem agere implevit. Nam et de nostris vestrisque regionibus multiplicata captivitas orbem pene ignotum implevit, et nobilium incolatu suscepisse stipatus congemuit.

2. Pro tantis ergo illatis funeribus non sileo vestram [Col. 0366C] eminentiam mea propulsare obsecratione, ut humilitatem non spernas, preces audias et expostulata praestare non desistas. Datorem te pacis post Deum [j 1Kb] tribue, ut ille qui assumpto corpore in coelum conscendit, et pacem hominibus reliquit, in numero pacificorum tuum regnum annumeret et filium te pacis in coetu sanctorum collocet. Mihi enim postulanti pacem, qua omnes indigent, inspirante Domino tribue, ut etsi in externis degeam finibus, repositam tamen dilectionem corde gerens, nomen regni vestri peculiariter semper habeam, nec a vestra mente recedat [k 1Kb] .

3. CAECILIUM namque beatissimum patrem [l 1Kb] nostrum retentum a nostris hominibus, contemplatione Dei et regni vestri festinantes sanare in omnibus [Col. 0366D] voluntatem, absolvimus, et ut suae sanctae Ecclesiae vestrisque christianissimis praesentetur obtutibus evidentem [m 1Kb] operam dedimus.

4. Nunc vero, ut sicut absque regni vestri admonitione eumdem sanctissimum relaxavimus, festinantes gratificare in omnibus regni vestri statum; ita et vestra eminentissima potestas petitionem nostram quae multorum consultu probatur esse animarum, bonis studiis cultorem te in omnibus ostendens. [Col. 0367A] implere non dedigneris. Quod si in sua obsecratione tristis nostra voluntas non remanserit, apud serenissimum urbis dominum patrem vestrum auctorem nos suae maxime utilitati vestra agnoscebit in omnibus existere eminentia. Debiti a nobis officii jura persolvimus, et salutem clementiae vestrae nosse cupientes, litterario obsequio inquirimus ut et vestrae clementiae animus provocetur vicem rescripti rependere inquirentibus ac diligentibus.





EPISTOLA III SISEBUTI REGIS AD CAESARIUM, Per Ansemundum directa. (C)

1. Si cordium scrutator sensibus vestris dilectionem nostram infunderet; si amorem nostrum vestris arcanis insereret; si quidquid de te cogito (quo [Col. 0367B] aere verberato pandere [a 1Kb] nequeo) mentis vestrae obtutibus reseraret; credo etiam expulsa retinacula occasionum, expulsa negotia pereuntium causarum, expulsis ambagibus morarum nascentium, olim te nobis jam fuisse consocium [b 1Kb] et alternatio charitatis merum in utrisque fruere poterat animum. Sed, quantum intelligo, peccato si quidem meo ista mihi conscribo, ut nullos fructus quem prae caeteris diligo partibus meis reddatur [nec retributio compar sortibus meis reciprocetur [c 1Kb] ]. Quid enim dubitas, amice charissime, si fides Christianis adhibetur, suscipe foedera; si praemia quod apud te est vile percipe dona: profiteor, coram Deo ipso propitiante, promissionem meam in omnibus conservare, et sacrae devotionis propositum intemerata mente [Col. 0367C] tenere. Dies enim quos debuit nobis bene degentibus copiosa laetitia in exsultatione deducere, cur cladium funera, cur pestis assidua, cur calamitas ruinosa consumens debeat mutilare? Nostrum quidem non indignus [d 1Kb] exspectare consilium, sed nostrum est quam diligimus, totumque pandere votum, quot [e 1Kb] sunt dies vitae nostrae scientes nescimus; illud enim intentio nostra dum tempus est debet intendere quod prodefaciat ei in perpetuo tempore quam juste, quam rectissimo modo, quam Dei freti clementia, res, Deo largitore, stare poscimus, utpote vigilantissimus cognitor de re ipsa potes advertere; quod si bella surgant, si mucro fervidus in qualibet parte desaeviat, si vita hominum tempus bellicosum non exigat; quem opinaris pro tantis sceleribus, pro ingestis [Col. 0367D] cladibus, pro funestissimis illatis [f 1Kb] vulneribus, Deo reddere rationem? Mihi videtur, et sane rectum videtur, illum de tot malis tenere obnoxium, qui accipere noluit piissime oblatum remedium. Sed quid ista reteximus quem solummodo admonere sufficiat: revertamur ad vestram dilectionem amplissimam et nostram devotionem purissimam.

[Col. 0368A] Ansemundo fiducialiter crede, suspensa cabilatione recipe, remota suspicione quod jusseris in ejus pectore mite: noster etenim est, etsi impollitus eloquio, non puritatis studio; ego enim affectione sincera illa qua competunt elegavi [g 1Kb] , qua videntur instruxi, ut potui expolivi, unde ejus sinceritatem tibi gubernandam committo et qua minus compte fuerit consecutus per te, mihi charissime, ut [h 1Kb] me praesente defendo. Quid amplius vestrae experientiae intimem non invenio, cui me [i 1Kb] totum offerendum exopto. Hic autem lator ita est in cunctis obstructus [j 1Kb] , et sic finaliter ordinatus, quatenus quidquid vestra clementia ab illo quaesierit, opinor plenissimum vobis daturum responsum [k 1Kb] . Epistolae sane, quas publico vobis obtulerit, rectitudinem justitiae intimant atque [Col. 0368B] limitem veritatis custodiunt; nihil enim gloriae vestrae officiunt, si magis expedibilia nobis fuerint contributa, et ad effectum, Deo miserante, qua unice flagitamus venerint concupita. Arcum nobis Ansemundo a vestra gloria destinatum adduxit: ob hoc gratias vobis ampliores persolvimus, quod simul et verbis a vobis ditamur et munere.





EPISTOLA IV CAESARII PATRICII AD SISEBUTUM REGEM, Per Ursellum [l 1Kb] directa. (C)

Qua nobilis epistola vestra innotuit, qua quibusque modis insinuare decrevit, qua de industria aptata perpatuit, sinceriter legimus [spatiose tractavimus [m 1Kb] ], caute sane advertimus, et accito notario in ipso procinctu ut exciperet imperavimus. Jam novit quae [Col. 0368C] dudum praescivit, gratias nempe nec immerito reddimus, quod clementi animo a vobis praecognita ipsi scienter [n 1Kb] agnovimus; sed sicut vestra clementia de plerisque nos maluit facere cognoscentes instar de omnibus vestros nobilissimos sensus reddimus quae gesta sunt certiores.

Theodoricum nostrosque legatos, opitulante cui cuncta deserviunt, cum omni gratiarum actione partibus in nostris jam esse conjunctos, et a clementissimo ac difficili comparatione imperatore dominissimo honestos [o 1Kb] hilaresque animos quidem redemptos ad nos fuisse remissos, credo equidem illa nostris mentibus intiment quae olim sermo poposcit, quae mens pia efflagitavit, quae sincerus animus concupivit: aliter credere nefas est, nec potest imperatori animum [Col. 0368D] regalem majestas offendere, quam condecet exoptata beneficio ampliori praestare: vita denique Christo comitante manente, dum isti hic [p 1Kb] desiderati pervenerint, plenissime vestris reservamus sensibus quidquid nostram conscientiam duxerit eorum sermo plenissimus; aliqua sane vestris tenentur [q 1Kb] affatibus, ubi pars figuraliter, pars historialiter intimatur, [Col. 0369A] nonnulla tropicae narrationis obtinent locum; de his loqui generibus prolixiorem otium res ipsa efflagitat, hac quoque concinni ratione quacunque potero brevitate perstringam. Spiritale bellum, juxta sacros apices, contra spiritalia nequitiae [a 1Kb] agere convenit, quod nos non permittere tua praemonuit bonitas; in his rebus divina magis quam humana sunt suffragia requirenda. Ille qui fuit mors mortis et vita viventium, ipse pro utrisque eorum conterat bellum. Si tamen de hominibus hoc vestra sententia proferat, notuimus [b 1Kb] olim vobis, et convenimus crebrius quos pactus [c 1Kb] vester minime vindicat, minime defendat intentio, sed dum dilationis protenditur tempus, dum occasionis praestatur eventus, dum in diversa diffunditur animus, nequaquam pars nostra postulata recepit, [Col. 0369B] in tantum ut hominem summo crimine deditum, et omni morbo prostratum, pro districtione [d 1Kb] , pro castitate, pro abstinentia, nostra sequebatur intentio. Ad effectum nequivit nostra pervenire petitio; istum ob hoc pseudopresbyterum ideo inserendum putavimus, ut de caeteris te scientem quae [e 1Kb] minime nescis inter caetera faciamus. Judicibus tamen nostris vestra bonitas nobis innotuit tales sanctiones porrigere, ut nobis debita teneant et requirant ex qua nullatenus competunt, et vestris partibus juste debentur ad reddendum minime differant: hoc mihi gratum esse vestra cognoscat clementia; sufficit enim nobis nostra defendere, et aliena requirere minime. Sospitatis vestrae indicia ac felicitatis jura debentia mente devotissima reddo, et rursus salutis [Col. 0369C] vestrae [f 1Kb] epistolari alloquio copia accepturum me per Dei gratiam futurum ad tempus reservo.





EPISTOLA V CAESARII PATRICII SISEBUTO REGI, Per Amelium [g 1Kb] Theodericum directa. (C)

Venerantissimos apices a dominissimo ac paterna amplexione tenendo imperatore libenter oblatos grata nimis devotione percepimus, quorum nobilissima series amplissimum decus emicando nobilitata promeruit, cum stylo exarata opportunis incolis [h 1Kb] inclytae potestatis manu ob potissimam fidem se ipsam inspexit; talibus denique donis nos ipsi refecti benevolentiam vestram participem fore maluimus, quem satis, ut opinor, inclytae potestatis imperia effectui mancipare libentius; gloriosum denique et amicissimum [Col. 0369D] veritati Theodericum juxta magis clementissimi et ultra omnes homines in cunctis eximii praeceptionem imperatoris ad vestram certum est gloriam destinasse, connexo ei Amelium presbyterem venerandum aequum esse pensavimus, quos eundi felix fecit iter unitos [i 1Kb] , remeandi nequaquam quaelibet occasio faciat esse divisos. Isti denique queunt vobis omnia fidelibus verbis ac eloquiis [j 1Kb] pandere vividis, quorum [Col. 0370A] fides habetur idonea, sinceritas copiosa, industria nimis cauta; oportuit ergo ob amicitiam vestram, quae ad vestram per eosdem [k 1Kb] cognitionem prolata sint incorruptibilibus vestris deducere sensibus, ut, superfluis tandem causis procul amotis, divalis [l 1Kb] praeponenda mortalibus sanctio cunctis insistentem de mutabilem tranquillitatis vestrae gloriam ad effectum ut valeat pervenire. Salutationum ut queo jura vobis restituo, et charissimos nostros ob immensam amoris excellentiam imperatoris praesentesque sursum privatos pia devotione commendo.





EPISTOLA VI EUSEBIO EPISCOPO A SISEBUTO REGE DIRECTA (C)

Sancto ac venerabili patri Eusebio episcopo.

Mortuam magis quam morituram epistolam de [Col. 0370B] cinerosis sepulcris exortam quamlibet pollutam et [m 1Kb] omni contagione cinosam extremis vix attigimus manibus, quem magis anhelantem, utpote non mortuam, sed nunquam viventem aspeximus. Id in fumosis ipsis favillis advertimus, inanium vos esse sectatores causarum, et non rerum firmissimarum te consentaneum esse, sed miseris hominibus et inflatis inaniter consentire. Objectum hoc quod de ludis theatriis taurorum [n 1Kb] , scilicet, ministerio sis adeptus nulli videtur incertum: quis non videat quod etiam videre poeniteat. Beatis viris cadavera te ante ferre fetentia, et homines divinis cultibus assidue deditos tua exprobrare sententia reproba. Ergo deinceps nostrae perennitatis affatus nequaquam exspectes, sed huic viro qui Deo magis quam miserandis placet [Col. 0370C] hominibus, Ecclesiam Barcinonensem regendam gubernandamque committe, quatenus Christo auspice gloriosa patuerit solemnitas Paschae [o 1Kb] , de ejus gaudeamus pontificatu optabile, et de vestra tandem vel sera consensione.





EPISTOLA VII SISEBUTI REGIS DIRECTA AD THEUDILANEM, Dum ex laico habitu ad monasterium convertisset. (C)

Quis enim ultra vires immensas vobis non referat grates, quos inflammatio spiritus sancti suos fecit esse cultores? Quis denique fidelissimis nequeat attolli praeconiis, quos alacriores cognoscit pertendere in regionibus sempiternis? Ex hoc enim fides in opere comprobatur, cum ex fide opus bonum perficitur, et incunctanter confitemur adipisci coelestia, [Col. 0370D] quos sponte efficaciter novimus relinquere terrena. Ergo indolis meae, ac meorum pignora luminum, meorumque viscerum splendidissima rudimenta, hoc opus quod in nobis cernimus esse indignum, firmitas vel fides in vobis praestet idoneum; nam numerosa frugum praestolamur colligere pretia, cum ex nostris seminibus destinasse confidimus ad regione beata agiographa, inter clamante, praecepta. Beati filios suos [Col. 0371A] (inquit) qui constituunt in Sion, et domesticos suos in Jerusalem; tali intellectu relinquitur, ut affectio paterna memoretur in filiis, cum meminerint quemadmodum educati [a 1Kb] fuerint in curis domesticis. Et licet non vos juxta sacra auctoris praeconia judicem subjectos, sed pretiosiores amicos, majora tamen de vobis auxilia mihi provenire non dubito, quos de gradu subjectione [b 1Kb] ad amicale confido transisse proposito [c 1Kb] . Verumtamen quia saepe mali odiunt bonos, et adversantur fidelibus infideles, quantum gracilitas subministrat ingenii, ut a me progenita viscera, quam pie cauteque vivatis, tenacius obsecro; et quos etiam devinctos in Domino junctione charitatis connexos esse confido, ut eum divina suffragia prolatis infra sententiis [d 1Kb] saeculi hujus fluctibus evitantes ad [Col. 0371B] portum gaudeatis pervenisse victoriae. Poteram de omnium cupiditate [e 1Kb] nutricem malorum in procinctu parva colligere, sed superfluum fuit illos unquam aliena amplectere, quos sibimet debita delectanter dimittentes, novimus ad profuturam requiem destinasse. De superbia, scilicet, invidentiae germana quae [f 1Kb] vel sociam magis magisque cavenda est, cujus origo nefaria mortis fecit esse principium, sapientissimo ultra omnes affirmante Petro apostolo: Invidia diaboli, inquit, mors intravit in orbem terrarum. His quippe virtutibus utraque vitia mortificata reduntur [g 1Kb] quando crebra humilitas superbiam superat et amor fraternae divulsionis invidentiam calcat; sit enim competens sinceraque sine intermissione oratio, assidua lectio, moderata comestio, abstinentia temperata, [Col. 0371C] humilitas copiosa, spes fixa, fides certissima, super his omnibus charitas, quae operit multitudinem peccatorum, magis magisque largiflua. Cumque his omnibus vobis fuerit gratia circumsepta [h 1Kb] , resistendum est fortiter contra millefarias callidissimi nequitias deceptoris, ne, quod absit, quemadmodum genus elationis infestae [i 1Kb] non tam virtutes videantur esse quam vitia, sed quantum maxima fuerint dona largitoris vobis in munere, tantumque promptior esse debet, sine laude cujuspiam mens vestra in sanctissimo opere. Nam ille qui de [j 1Kb] excelsa virtutum fastigia invidentia simul et elatione suffectus non immerito, sed infeliciter, in hujus aeris specie est devolutus, prisca odia [k 1Kb] contra humanum apparet genus, et dolet clamitosa fragilitas hoc nos per humilitatis acquirere [Col. 0371D] gratiam, quod ille perdidit per infaustam superbiam; intentio quippe illius facile Christo comitante conteritur, cum postulatus Dominus nobis fuerit suffragatus; nam omnium creaturarum creator pia miseratione jussit ad terras descendere, ut in aethereis sedibus per opulentiam bonitatis humanum genus [Col. 0372A] perduceret, quatenus credatur cum Christo Christi corporis plenitudo, dum ad caput in supernis pervenisset omnium membrorum compago. Hac [l 1Kb] sic charissimi et fideliter edocati, animoque sincero sine fuco progenito, illos subjacere aeternis suppliciis a quibus effusus est pretiosus dominicus sanguis; sed ne videamur per verborum circuitu qua intulimus procul a ratione [m 1Kb] , manentia evangelica luce clariora afferamus praecepta, ubi inter caetera amplectitur justus, et terrificatur impius, nobis omnibus praeparatum paradisum insinuat ob diabolo ejusque angelis inexstinguibilem ignem demonstrat, et quia venturus est ad fidelium praemia et impiorum supplicia. Haec sancta quos unitos in Domini gratia esse confido, sincera petitione exposco, et per Dominum testor, [Col. 0372B] ut preces assiduas Redemptorem Dominum nostrum qui peccatores salvare venit, non perdere, jugi oratione pro nostris sceleribus et immensis criminibus orare non pigeatis, quatenus ab aeternis suppliciis me liberatum cum sanctis angelis ad regnum communiterve perducat aeternum: erit denique reor nobis ante Deum remissio, si vestra pro nobis intercedat oratio. Alioquin quomodo Dominus propositum vestrum, quem praescivit esse beatum, in virtutibus roboraverit sanctis, aut qualiter vitam coenobialem estis adepti paterna desideria, filiorum affectio rescriptis [n 1Kb] faciat esse jucunda.

Magnus ubique Deus nunquam mutabilis auctor.
. . . . . . . . . . . . . .
Chare mihi in aevum valeas [o 1Kb] tu, Teudila, semper,
   Atque animo grato nomen amantis ama.
[Col. 0372C] Qui tibi divinum jussit concedere votum,
   Ipse tibi tribuat Sandrimer [p 1Kb] Almavia.
Te Dominus verax veraci gratia servet,
   Ut nomen meritis vindices ipse tuis.
Sit Leo de tribu Juda tibi fauctor ubique;
   Sit tibi vita, [q 1Kb] lux Christus ubique pius.
      Amen.





EPISTOLA VIII. SISEBUTI REGIS GOTHORUM AT ADVALVALDUM REGEM LONGOBARDORUM ET TECDOLINDAM [r 1Kb] EORUM REGINAM. Pro fide Christi, per Totilanem directa. (C)

Dominis eminentissimis ac venerantissimis et germana charitate mihi consociis, fratri Advalvaldo regi gentis Longobardorum et Theodolindae reginae, in nomine Domini, Sisebutus rex Wisigothorum.

Tunc enim charitas ex opere sincero cognoscitur, [Col. 0372D] cum intemerata fidei regula ore catholico demonstratur; parturit alternae parti ingentia mera professio gaudia, quando exsecranda Ariana pernicies de generosa prosapia pellitur, et effossa vel suffocata radicitus e Christi corpore, Christi gratiam putatur. Interea sicut de conversis opulenta exsultatione [Col. 0373A] sustollimur, instar de adversis acclines immenso onere moeroris afficimur, cum inclyta progenies, orta [a 1Kb] de stigmate claro, anguifero tenetur [b 1Kb] morsu captiva, et depasta cruentis faucibus se ipsam perire permittat ultroneam. Non tantum miranda, sed magis gemenda res est, praecepta salutaria capere et ad mortis januam se quanquam praecipitem ferre, consequi pereuntia, aeterna derogare. Remedia dolemus, nec immerito ingenti pondere rivos lacrymarum producimus, cognoscentes affinitatem sanguinis nostri Ariana contagione nunc pollui, et virulenta profusione canceris fraterna cognatione disjungi. Homines agrestes, scilicet minus ratione capaces, quotidie cernimus aethereis militare per matrem Ecclesiam castris; cur genus inclytum et inclyta [Col. 0373B] forma, ingenita virtus et naturalis prudentia, elegantia morum et bonae vitae censura, praespicua dignitas et gloria dignitatis eximia, mortuis sepultisque haeresibus ignominiose subsedeat, et, ut verius nunquam ipsis viventibus loquar, infeliciter colla submittat? Pudeat vel tandem hujus sectae blasphemias sectare nefarie; pudeat fumosi tramitis intolerandum iter peragere; pudeat denique aeternae mortis ad poenam pertingere. Tales illud vel moveat, quod de earum quotidie haeresiarchae [c 1Kb] omne jam pene mundo cantatur, qui fetentibus evisceratis visceribus, aeternis ignibus animam assignavit horrificam. Opinor hanc consentaneos ejus aeternam, nisi recte crediderint, excipere poenam. Fuit, fuit hic olim morbus acerbissima peste diffusus, qui latenter infernalibus [Col. 0373C] animas sedibus infelicium miscuit et illinita dulcedine pocula antidotia mortifera propinavit. Immensas tunc calamitates et diversa penuria, acerbissima crebrius bella et quotidiana miseria, indigentia frugum et pestifera vulnera hanc insolentius gentem retro acto tempore pressit. Postquam sidereus fulgor corda fidelium coruscavit, et orthodoxa fides mentibus caecatis emicuit, aucta pace Catholicorum, Domino commodante, Gothorum viget imperium. Quique dudum per falcatas lacerati senticum acies, per scorpionum vulnerati uncatis aculeis, per trivida venetio vernabunt ora serpentis; hos maternis expiatos affectibus Ecclesia catholica curat. Cordis ac linguae sine ruga professa curat, se praestante indemutabilis, indivisibilis, increata, creatrix omnium, sempiterna [Col. 0373D] Trinitas curat. Unde precamur vestram clementiam verbis, precamur votis, precamur et mentibus puris, tantorum praemiorum vestram fore gentem participem et adunatam in Christi corpore simul vobis esse consortem. intolerandum nimis ac detestabile nec ferendum [d 1Kb] est, tot copiosis caput virtutibus sublimatum, quamlibet exignum membra torpentia consequantur, illud magis in rebus ipsis agentes incunctanter nobis fiduciam fecit, qui catholica viscera nactus, et catholico fonte cerneris esse renatus. De [Col. 0374A] utrisque vestram opinor gloriam titulis lautioribus divino munere sublimari, si gloriose tramitem genitricis servaveris, et optionis quod tibi donum collatum est, omni quo vales caeteris nisu [e 1Kb] porrexeris. Quanta te, rex clementissime, haeredem futuri regni gloria praestolatur, quanta largitionis munera conferri virtus tibi divina sustineat, quantaque felicitatis insignia praemia, si velis capere, idem auctor exoptat, dicerem; sed non est datum scire mortalibus quod immortalibus praeparatur. Nec possunt sensus vel mens humana attingere qua [f 1Kb] Dominus est recte credentibus pollicitus elargire. Caeterum si mens forsitan, quod fari nefarium est, haereticos ad convertendum in quidpiam titubaverit, quatenus errores putrido scultro experientiae minus resecando [g 1Kb] absciderit [Col. 0374B] (apud agnoscentes loquimur), quam in se suosque jacturam sentiat, vel quam pastori rationem pastorum exhibeat, ista vestris sensibus discutienda commisimus; quarum si doctus malit almis eloquiis sententias colligere verbis, reor prius tempus quam exempla deficere. Ergo ne dubites; fautore denique Christo cuncta mortalia cedunt: habes illic omni matrem veneratione colendam, doctricem fidei firmissimam, operibus claram, humilitate sinceram, oratione compunctam, almis studiis deditam, vinculo charitatis astrictam, consilio providam, misericordiis opulentam, honestate praecipuam, virtutibus cunctis onustam [h 1Kb] , suavem eloquio, acrem ingenio, dapsilem dono, justam judicio, clementem in verbo, amicissimam Christo, amicam gregi catholico, semper infestam [Col. 0374C] diabolo, infestissimam et ejus corpori semper haeretico, cujus virtutes exigit [i 1Kb] justitia, ut perseveret libratior efficit; prudentia ut vim rationis attendat impellit; nec immerito tanti nominis nobilitatur vocabulo, quae vallata tot praemiis cognoscitur sub auctore sidereo. Ergo si vim hujus nominis attendere velimus, liquidis vocibus Argivis Theodolindae. (In Ms. Toletanae Ecclesiae hic desinit epistola.)

Plectendi sunt pollicitatione qua cupiunt nonnulli subtiliter pro tempore ubi inardescunt, quosdam lenis debet comminatio regulae subdere, quosdam asperior increpatio flectere; nam facile cupidus porrecto munere trahitur, et contumax districtionis severitate de prava secta repellitur. Haec quidem aequanimiter pro loco, pro tempore, pro persona, [Col. 0374D] gerenda sunt, donec ardor fidei convalescens vigore catholico, lampade coruscante, fundata corda credentium luciflua reddat, et putridas haereticorum reliquias de fumosis orta materiis exurens in favilla reducat. Hac ne forte ratione mera quam charitas austeritate nostri defensus extorpsit et caetera. Sed impolita fiducia, amore pellente, praemisit praesumptionem, audientibus conferat quod ad cultum religionis oratio minus vernantibus verbis universa perstringat, audiat qui haec sane dicturi sunt, regnum [Col. 0375A] Dei non in verbis tantum, sed in virtute consistere. Cum et prudentibus magis fortia quam falerata complaceant, et salubria potius quam suavia aegrotis expediant, non docendi formam sumpsimus, sed affectionem fraternam ostendimus; et sicut participamur affinitatis origine, instar participemur sanctae fidei qualitate. Ergo quod splendor artis mensuratae grammaticae, quod facundia acclamationis rhetoricae minus, quod argumentatio defuerit dialecticae disciplinae, non dicendi copiam indigentia denegavit, sed tali prosecutioni credentibus eloquia pandere divinus sermo subduxit. Cum is odibilis sit qui loquitur, per Salomonem [a 1Kb] , sophistice; et rursus idem per apostolum inquit: Ubi sapiens, ubi scriba, ubi conquisitor? Nonne stultam fecit Deus sapientiam hujus saeculi? Satis [Col. 0375B] ostendit fidei documenta simplicibus verbis asserere, orthodoxam eloquio usitato professionem monstrare, inde fuit saecularia studia litterarum amovere, acclamationesque gentilium nequaquam in suis erroribus conservare. Sed coelesti bibliothecae resplendentia quadam exempla libavimus, institutionesque fidelium paternorum connexas tabella notavimus, ut dictorum fides auctoritas illibata efficiat, et apostolica regula a patribus tradita nullis fuscata tenebris ad vos usque perveniat. Qui confessus, ait Dominus, me fuerit coram hominibus, confitebor et ego illum coram Patre meo qui est in coelis. Et: Qui negaverit me coram hominibus, negabo et ego eum coram Patre meo qui est in coelis. Sed talis debet esse confessio quae te gentemque tuam apostolorum sequipedam [Col. 0375C] faciat. Fidei fundamentum supra petram aedifica, quae de cavernis haereticorum flamine ventorum impulsa dispiciat, et rorantes perfidorum stillicidia turbulenta fortitudinis tutissima plenitudine spernat. Tu es, inquit Dominus, Petrus, et super hanc petram aedificabo Ecclesiam meam, tibique trado claves regni coelorum, et portae inferi non praevalebunt adversum te; quodcunque ligaveris in terra, ligatum erit in coelo, et quodcunque solveris in terra erit solutum in coelo. Aperte satis ostenditur neminem posse de praeterito praesenti atque futuro resolvi a crimine, nisi apostolicam tenuerit sine ruga professionem: clausus [b 1Kb] obduratusque erit illi supernus introitus, cujus in defendendis erroribus cor manserit obduratum. Ad comparationem grani sinapis fidei qualitas comparatur, [Col. 0375D] cum taliter a Domino dicitur: Si habueritis fidem tanquam granum sinapis, et dixeritis huic monti: Transfer te, transferet se. Sicut granum sinapis nequaquam recipit sectionem, sed fructificando se porrigens ramorum incrementis densatum sublimem arbustum efficiet, instar [c 1Kb] indesecabilis fidei catholicae puritas quousque detersos erroribus coeperit, tanta frugum nobilitate multiplicat, tantaque celsitudine suffragando sublimat, ut usque ad coelum perveniat, et coelestia dona merentes Christum deficientem nullo tempore perfruantur. Mortem hic inimicum fidei [Col. 0376A] cultorem haereticorum ostendet qui vexillo crucis perterritus, atque orthodoxa professione turbatus, cum nequeat catholicis inferre nequissimum damnum, in suum praeceps fertur extirpatus semper interitum. Locutus est Dominus discipulis suis, dicens: Euntes baptizate gentes in nomine Patris, et Filii, et Spiritus sancti, non in nominibus ait, sed in nomine, ut distinctio Trinitatis in tribus personis appareat, et unius substantiae deitas ineffabilis clareat: unde et doctor gentium currens per magistri vestigia, his verbis enuntiat: Unus Deus, una fides, unum baptisma. Clare lucideque permonuit, unam ad cultum venerationis esse confessionem credentium, quam sequax Ecclesia ab apostolis traditam Romana suscepit, et recte petentibus, haereticorum segetibus [Col. 0376B] exstirpatis, maternis affectibus tradidit. Patent et alia per campos divinae legis testimonia, copiose florigera, quae sicut claves vel luminaria obscura dilucidant et patefacient obserata. Interea quae ad perversitatem sui dogmatis oblatrando praesumptio Ariana vociferat, quomodo vel divinorum exempla voluminum impiis vocibus prave sententiendo convertat, elegimus sententias, ut eorum exsecrabiles retexere naenias, connectens intemeratae fidei sacratissima subter eloquia, quo facilius de utrisque conditio indagata haeretica temeritate frustrata, et bona docere et mala perfectius sciat dedocere. Volentes denique Filium de paterna substantia ausu temeritatis excludere, ea qua competunt humanae naturae in subjectionem nostri Redemptoris afferre. [Col. 0376C] Pater, inquiunt, major me est. [d 1Kb] Et illud: Qui me misit, ipse mihi mandatum dedit. Et: Non ego veni, sed ille me misit. Et rursus: Non veni facere voluntatem meam. Iterumque: Sicut mihi Pater dixit, sic loquor; et quod dedit mihi servavi, et omnia quae mihi dedit nemo auferet a me. Post talia ingerunt: Rogabo Patrem meum, et exhibebit mihi plusquam duodecim millia legiones angelorum, atque: Si hic calix non potest transire, nisi bibam illum; et: Si fieri potest, transeat a me calix iste; non sicut ego volo, sed sicut tu. Adjungunt etiam: Et quae sunt placiti ea ego facio semper; et sedere ad dexteram meam, vel ad sinistram, non est meum dare vobis. Insanientes connectunt; Et dedit illi nomen quod est super omne nomen; et: Exaltavit puerum suum; et: Benedixit te Dominus [Col. 0376D] Deus tuus; et: Excitavit eum a mortuis, et sedere fecit eum ad dexteram suam; multaque similia, quae rectissima fides taliter recipit, ut sciat quae Deitati, quae humanitati conveniunt. His quidem rationibus et fidelibus infelices convincuntur exemplis; in Dei quidem filio duas confitemur certissime esse naturas, unam deitatis et alteram fatemur humanitatis. Christus igitur formam [e 1Kb] servi, quam sumpsit ex Virgine, Patri dicitur esse subjectus. Doctorem gentium apostolorum confirmantem: Ubi venit, inquit, plenitudo temporis, misit Deus Filium suum natum ex [Col. 0377A] muliere, factum sub lege. In ea natura dicitur esse subjectus, in qua sub lege ex muliere nascitur generatus. Si quid sane illam divinis reperiantur eloquiis, [a 1Kb] quia Christi personam Patri subjectiorem efficiant, non naturam deitatis evacuat, sed verum hominem deitatis deitati subjectum affirmet. Igitur ubi Deo Patri Deus Filius aequalis ostenditur, de thesauris sacrae legis velut florum capita delecta collegimus, et sub uno congesta exhaurientes aeterni regis dona porreximus: Dicit enim filius Patri: Omnia mea tua sunt; et rursus evangelista: Aequalem se, inquit, faciens Deo omni virtute; et Ego et Pater unum sumus. Et in consequentibus: Ut sint in nobis unum, sicut et ego et tu unum sumus; et: Non credidisti quia ego in Patre, et Pater in me est? Pater [Col. 0377B] meus operatur, et ego operor; atque: Sicut Pater suscitat mortuos, et vivificat; ita et Filius quos vult vivificat; et: Qui me vidit, vidit et Patrem; et: Qui me odit, odit et Patrem meum; et: Clarifica Filium tuum, ut et Filius tuus clarificet te; et: Ego clarificavi super terram, et manifestavi nomen tuum hominibus. Jam ut omnis conquiescat cabilationis intentio, hanc, sententiam Joannis praevisam accipiant et defendant in isto modo sacratissima verba narrantem: In principio [Col. 0378A] erat Verbum, et Verbum erat apud Deum, et Deus erat Verbum. Conticescant ergo dementium potentiosi sermonis linguae sententiam ferre, quae anhelantes conantur Filium a Patris substantia separare. De Spiritu sancto, qui cum Patre et Filio in unitate virtutis aequalis vivit et regnat, talem infelicem et omni fonte lacrymarum plangendi opinantur sensibus opinionem, oblatrare caecati, quatenus prosecutione funera, impia, sauciati dementia, a Patre Filioque dissociant, et non Deum (quod dici nefas est), sed creaturam, sceleratis vocibus personant. Sacra tamen auctoritas eloquiis opulenta divinis, Spiritum sanctum esse Deum et Creatorem cum Patre et Filio, clarissimis his affatibus demonstravit: Verbo, inquit, Domini coeli firmati sunt et spiritu oris ejus omnis virtus [Col. 0378B] eorum. Rursus qui supra pulchra per eloquia intimavit: Emitte spiritum tuum, et creabuntur, et innovabis faciem terrae. Rex ille cunctis prudentior, et propheta: Ipse, inquit, creavit ea per Spiritum sanctum. Patientissimus poenae ultra omnes homines Job: Divinus, ait, Spiritus qui creavit me. Bellatrix namque Judith: Tibi, inquit, servit omnis creatura, qui dixisti, et facta sunt; misisti Spiritum tuum, et creata sunt.




[Col. 0377]
SISEBUTI, GOTHORUM REGIS, VITA ET PASSIO S. DESIDERII.
(Florez, Espaa Sagrada, t. XXX.)
(C)

[Col. 0377C] 1. Pro imitatione praesentium, pro aedificatione hominum futurorum, pro sanctis exercendis studiis succedentium temporum, vitam sancti martyris scribere Desiderii disposui, quaeque nostrae cognitioni fidelis fama innotuit, sicco magis stylo, quam verbis onusto faleratis innotui, quae adesse nobis flagitans Dominum adfuturum, qui faciendis virtutibus ei nec immerito contulit potestatem, torporem mentis ac linguae nostrae discutiens, ad enarrandum gestorum ordinem indignis nobis conferat facultatem.

2. Hic vir, de stimate claro Romanis a parentibus ortus, ab ipsis cunabulis Deo sacratus, nobilissimam satis trahebat prosapiam. Qui cum annos quo fas est doceri contigisset legitimos, traditur ad studia [a 1Kb] litterarum. Nec multa morula concrescente sensus si [Col. 0377D] vigore, jam doctus transcendens, plenissime grammaticae docatus, divinas auctoritates mira celeritate retinendo explicuit: fuit enim capacitate strenuus, recordatione memoriosus, ingenio animi acerrimus, loquacitate clarissimus, et quod his omnibus majus est, in omni sua actione compunctus; esurienti, juxta Evangelium, victum, sitienti obtulit potum, [Col. 0378C] praebuit infirmo carceratoque solatium, peregrino hospitium, nudo vestivit amictum. Non illum cunctis inimica elatio virtutibus extulit, non languida [b 1Kb] temulentia sauciavit, non ciborum nimia praesumptio one ravit, non vorax libido corrupit, non fallax mendo sitas demutavit, non cupiditas nocitura persuasit cumque talibus divino favore virtutibus polleret, et metas temporum pubertatis elapsus juveniles annos, non desideria caperet, fama bonum opinione crescente, sparsit et opera luminis a vero lumine condonata, multis in regionibus coruscavit, multarum denique urbium pro beneficiis populis capiendis eum sibimet episcopi sanctum poposcerint [c 1Kb] ; qui reluctans tanti mysterii, ut se habet humilitas, imparem fore, in lignum se fatebatur.

[Col. 0378D] 3. Tandem non [tam] voluntarium, quam impulsum multis precibus exoptatum pontificem Ecclesia Viennensis promeruit: quam susceptam, praedicatione cautissima removit ab ira litigiosum, a mendositate fallacem, a rapacitate cupidum, a flagitiis libidinosum, temulentiam sobrietate edomuit, voracitatem abstinentia superavit, discordiam charitatis [Col. 0379A] munere vicit, superbiam humilitate sincera compescuit, incertissimum vigilantia a torpore excussit, edocuit in eleemosynis esse largiores, gratificos in oratione compunctos, in amicitia fixos, in rebus dijudicandis sollicitos, in omni semper actione discretos. Sed haec omnia exemplo magis quam verbis edocuit, sciens Dominum adfuturum, non tam eloquia quaesiturum quam opera.

4. Ista dum Christo concedente geruntur, adversus conversis et conversus aversis inventor et amicus mortis ingemuit, atque contra militem Christi omni genere septus telorum, seipsum pugnaturus invexit. Nihil sane calliditas adversantis praevaluit, nihil viram Dei calamitosa nequitia docuit, quem gratia Redemptoris specialibus armis armavit. [Col. 0379B] Tandem Spiritus nequam quemdam pestiferae mentis hominem virus vipereo sauciavit et concinnationes criminum in ejus visceribus pocula venenata transfudit, quatenus os nefandum quod malignis sensibus auxit, athletam Domini aeque mens [a 1Kb] infamaret, persuasit quosdam in suo nomine compares, et adversus famulum Salvatoris talia fraudis documenta fraudator aptavit, regnante simul scilicet Theodorico, totius hominem stultitiae dignum et fautricem pessimarum artium, malis amicissimam, Brunigildem; quamdam [b 1Kb] pariter matronam conveniunt, quae erat prosapiae nobilis, sed mente deformis, justa vocabulo, turpis in acto, decus in nomine, sed dedecus magis in opere, bonis indigna, nimirum de malis onusta, a veritate externa, a crimine nunquam [Col. 0379C] discreta: quae instructa in concilio quaesta est a beatissimo vim stuprum Desiderio esse sibi quondam illatum, mirantibus cunctis talibus in rebus fore Dei servum implicitum, criminatione sed objecta commentitia adversus eum fore pensabant. Sed praesidentes sententiam contra insontem, juxta pridem machinationes aptatas, ausu temerario mala sanam dederunt, quem statim homines punituri ab honore privatum, exsilio ad monasterium insula religarunt; cujus abjectio fuit summa felicitas, contumelia praespicua sanctitas, degradatio aeterna felicitas. Subrogatur ei pseudo-sacerdos, Domnolus quidem nomine, servus quidem diaboli, et quantum vir Dei crescebat virtutibus copiosis, e contra actibus ille foedebatur nefandis.

[Col. 0379D] 5. In eo sane monasterio, cum beatam vitam beatus degeret martyr, stipem mente flagitans pauper advenit, cujus ora ingenita silentia clauserant et articulatae vocis officium perpetua taciturnitas obcelabat. Quem Pater omnipotens precem sui militis non omittens, munere simul et idoneum eloquio fecit. Hoc nempe quod gestum est, opinione vulgata, fama bonam tacere non potuit, sed magis universa perlustrans ad multorum notitiam duxit; unde factum est spe recuperandae salutis ad eum multitudo languentium curreret, nec defuerunt beneficia Domini ad sanandum pro quibus Dei famulus Salvatorem exoratus est Dominum. Sufficienter, ut opinor, [Col. 0380A] de gratia sanitatum sermo generalis emicuit; sed ne concinnis oratio de nimia brevitate januam praescrutantis observando recludat, specialiter quaedam quacunque potui continuatione huic operi praenotandum studui. Quidam veteres semper obfuseati tenebris, tempus obtinebant nocturnum, et sine lumine vultum, quos miles dominicus, horrido tenebrarum velamine segregato, ad capitum fulgidum lumen per Dei gratiam orans revocavit.


Ubi tres leprosi a sancto Desiderio curati.

6. Post talia, aegritudinis suae tres morbo oppressi leprosi medendi ad eum gratia convenerunt, quorum corpora albedo deformis invaserat, et vulneratiae atricum artus infelicium obsidebant; eratque fetor [Col. 0380B] intolerabilis, et qualitas verticosa faciei nimis abundeque horribilis: eviscerabat humor luridus totamque pene caesariem et contagia purulenta, amputatis pilis, turpiter radicibus traxit. Quas laborantium Dei servus morbidas passiones removit, et saluti propriae sanos hilaresque restituit. Ista Domino solita pietate praestante, auribus Theoderici rumor populi pariterque Brunigildi inseruit, Dei famulum opulentis virtutibus sublimatum, et munere potestatis omnigenae donum ei curationis magis esse contradictum. Statim trepidi maximoque timore perculsi, praescrutantes ante rei negotia quaerunt, quatenus aut honor debitus redderetur spulso, vel permansio relegationis adderetur frustra damnato; cumque callida pervestigatio totius mysterii causam aegre [Col. 0380C] requireret, inventorem magicae artis nefandi consilii, qui dudum Christi militem visus est condemnasse, ultio divina nec immerito condigna corripuit, de cujus detestabili exitu calamo pingente continuata narratione notavi. Haec pestilentiosa persona ac infeliciter memoranda, multis vitiis criminibusque tenebatur obnoxia: proprium illi tamen inter nefanda scelera cupiditas opum, et criminatio fuit, quae res ad necandum monstruosum opprobrium plebem maximam excitavit; nam quodam in tempore dum fautoris aspectibus sui Theuderici adstaret, tumultuari interitu manu Burbundionum decipitur, et frustratim cadaver trucidatum passim cruentumque relinquitur. Tali modo vitam animamque simul miser horrificam perdidit, et infernalibus claustris seipsum periturus [Col. 0380D] ultroneus miscuit. [c 1Kb] Quid de illam injuste justam et juste dicam injustam, quem taliter cruentus ut vere propriam possessionem arripuit. Tempore eodem quo jam memoratus condigne est interemptus, condigne spiritus malignus invasit. Omnesque copias falsitatum quas dudum aptaverat, a domicilio rursus idem vernulo funesto nimis exegit, cujus exactiva professio isto modo prolata est: cognosco crimen Dei contra famulum machinatum, cognosco causam, cognosco magis sentiens et debitam poenam. Haec ultor omnipotens inventrici Brunigildi respondeat, has poenas restituat vindex, ac tormentorum dextera passiones conferat ultrix, cujus persuasio me ad interitum [Col. 0381A] fumea traxit, munus exsecrandum ad mortem, promissio ad nullam perituram [a 1Kb] salutem. At ubi finem loquendi dedit, enectam suffocatamque cunctorum artifex vitiorum peremit, secumque semper arsuram ultricibus conflagrantibus flammis invexit; audientibus de mortibus praefatorum, Brunigildis simulque Theodoricus, expavit.

7. Opinantes divino talia judicio fieri venementius terruerunt, ac ne compari animadversionis sententia multarentur, dissimulata pietate praecipiunt ut vir Dei qui frustra fuerat, de ordine pontificali remotus, ad suam rursus accederet regendam Ecclesiam exoptatus. Qui dum postulata minus annueret, sese permansurum ubi relegatus fuerat solidaret, iterum iterumque oblatis precibus poposcerunt suam illis [Col. 0381B] praesentiam non negare, et concinnationes suarum fraudium animo clementi laxare. Pietas quippe sincera sincerum pectus emoluit, ac benevolentia copiosa viam [b 1Kb] Dei famulo regradanti aperuit. At ubi vultibus infelicium idem Beatissimus patuit, provoluti ejus ad vestigia corruunt, sibique eum propitium nitebantur efficere quem fraudulenta dudum relegarant damnatione, atque expiatio tanti piaculi a noxa redderet alienos, quos funesta contagia criminibus fore fecit implicitos. Ille autem facinus perpetratum animo clementi laxavit, et juxta sententiam Domini culpas debentium non retinuit, sed omisit. Subinde cum maximo commeatu, Domnulo infeliciter pulso, Ecclesia suum Viennensis exsultans gubernatorem suscepit. Gaudebant medicum [Col. 0381C] quod reperisset aegrotus, solatium quod invenisset oppressus, alimentum quod jam teneret egenus. Quid multa? reddita sunt a Domino Ecclesiae Viennensi copiosa suffragia; nam calamitatum penurias et crebras pestilentiae clades insolentesque totius urbis procellas sancti viri praesentia, Domino miserante, suspendit, quas indubie, remoto pastore, causa ejus absentiae pressit.

8. Tria sane de ejus virtutibus quamlibet morbo inertiae languidus sermo laboret, enarrando institui: dum quodam ad eum tempore gratia visitandi plebs maxima convenisset, hanc ex more cibo potuque reficerent imperavit, a ministro narratum est defecisse plus magis concupitam speciem vini. Ocius vas illud ubi talis jam liquor defluxerat, sibimet praecepit [Col. 0381D] ostendi: quod crucis munimine praesignatum gratia Salvatoris nobilitate meri fragrantis repletum est. Sic turba conveniens benedictione simul et mystico potu refecta est. Rursus cum longa distractione suum corpus abstinentia maceraret, et carnium perceptione non pro immunditia, sed pro temperantia interjecto tempore castigaret, consacerdos ejus haud procul ab urbe ad eum visitandi gratia venit: erat inter eos de divinis oraculis inter caetera familiare colloquium. Adest ubi peragens spatia diurna Phoebus horarum transcenderat axem, tempusque [Col. 0382A] refectionis legitimum immineret. Subito defecto aere crepitantibus plumis rapidoque volatu aquila, regina volucrum, a partibus coeli fulgentis apparuit, quae pulmentum aquatile deferens aequoreum pecus coram vultibus eorum exposuit, quod maxima cum jucunditate susceptum largitori Domino grates solventes acclines hilaresque sumpserunt ante quoddam suae nobilis secta. Passionis tempore gestum est ut lucernam manibus propria replens juxta altare accenderet, quae minus porrectas luminis astas irradiat ac suae capacitatis mensuram sine cujuspiam objectione cres . . . exuberat liquor sane exundantis olei; summa ratione amplectitur qui aegritudines laboris per Dei gratiam pellet, atque morbidas humanum [c 1Kb] passiones salutem conferendo removet. Ista [Col. 0382B] sane qua extenuatus sermo breviter [sum] praestringere potui de vita ejus dixisse sufficiat. Nunc de passionibus ejus qualiter sanctam animam omnipotenti Domino consignavit, ut nostram ad notitiam ducta sunt, ipso suffragante, expediam.

9. Cum non prodesse, sed obesse et magis perdere quam regere Theudericus pariter et Brunegildis vitiis cernerentur infestis, atque labe perjurii reserati et foedera sacramenti deserti mente sacrilega perfidi ad non esse pertenderent, nec quipiam de flagitiis vel facinus remaneret; his Dei martyr malis inspector et pontifex, more nempe prophetico, clangore tubae personuit, sese [d 1Kb] totum pro depellendis erroribus eorum invexit, quatenus Deo faceret proprios quos fecerat diabolus alienos, illud divinae auctoritatis [Col. 0382C] eloquium eminens qui convertit impium, salvat animam ejus et suorum multitudinem operiet peccatorum; sed vasa irae fomesque vitiorum ac frutex damnationis amara pro dulcibus, pro lenibus aspera obtulit, pro salute medicamenta mortifera, obsidebatque pectus eorum truculentior hostis, et captivos in sua ditione tenebat callidissimus serpens. Nec poterant liberis gressibus ad portum pervenire salutis, quos addixerat praedo funestus arctioribus vinculis. Satiati tamen de ejus levibus poculis, coeperunt contra Dei famulum rabidos latrare sermones, et verbis strepentibus comminentes spurcissimas evomere voces; sed martyrem Dei nec comminatio mortalium fregit, nec ira perfidorum emolluit, nec tempestas insanientium flexit, immobilem se obtulit [Col. 0382D] in persecutionibus justitia feriendum, non haec [e 1Kb] repromissum caperet a Domino regnum aethereum. Hujus illibatam [f 1Kb] inimicus constantiam humanitatis aspiciens, pectora qui [g 1Kb] nunquam Brunigildi ac Theuderici deseruit, totum ut in proprio se domicilio miscuit, modoque imperativo in suum magis exitium jus sibi debitum impulit, pollicitus eis locum in poenis primum contradere, si a corporeis vinculis Christi militis animam possint extrahere. Extemplo noxialibus verbis os sacrilegum, et in conviciis semper armatum statim impietatis genere sententiam oblaravit. [Col. 0383A] Desiderium moribus nostris infestum, et operibus inimicum, lapidum ictibus verberatum, multoque genere poenarum afflictum, animadverti complacuit. Ocius ministri compares crimine tam nefandae praeceptionis edictum nequiter impleturi promittunt auribus ab imperante qua nequissime capiunt. Nec latuerunt Dei martyrem sui laboris certamina; qui praedestinatus, imo praemonitus a Domino, praemia coronae fuerat capienda. Hic cum praestolatum cerneret diem ab infidorum subito manibus e gremio raptim ecclesiae tollitur, et quasi reus indemnes occisurus ad supplicium ducitur: eratque ingentis populi fletus intolerabilis tanti pastoris abrogata caruisse remedia, his vocibus clamitantes: Cur ovilem tuum, pie, deseris, pater? Cur gregem periturum [Col. 0383B] relinquis? ne, quaesumus, luporum nos in faucibus mittas, ne oves tuae hactenus nectareis floribus suavitate refectae mordacibus tribulis vepribusque falcatis laniemur minus procurante pontifice. Certum quidem est, et vox cum divinis litteris consona, quod sit absentia pastoris dispersio ovium, cujus fit earum praesentia amplissimum beneficium. Nulla ratione patimur te nobis avelli, quibus pariter si negatur cupitam carpere vitam, subire tecum mortem liceat gloriosam. His denique verbis placida sic verba beatus intulit martyr: miranda quidem intentio, sed non laudanda devotio: si tartareas nos portas obsiderent caverni, si claustra niterentur inferni obserare funerei [a 1Kb] , si crepitans invadere horrenda conaretur flamma baratri, spiritalibus armis inimicum [Col. 0383C] acrius convenerat oppugnare; nunc quoniam in castris militare invitatur aethereis cum radiantibus turmis angelicis, cum apostolis et apostolicis viris, cum fulgentibus martyrumque catervis, nostra vestra redditur universitas; remeare sinite flagito pastorem vestrum ad pastorem omnium pervenire pastorum, quo facilius, praecedente pontifice, grex illibatus ad locum valeat pervenire paratum. Sic ait, et ecce subito rabientium stipata caterva furens advenit, homines funesti et vultu teterrimo, quorum erat frons torva, truces oculi, aspectus odibilis, motus horrendus; erantque mente sinistri, moribus pravi, lingua mendaces, verbis obsceni, foris turgidi, interius vacui, utrobique deformes, de bonis indigni, de pessimis opulenti, delictis obnoxii, inimici Dei, [Col. 0383D] amici sane diaboli perpetui, ad mortem nimis ultronei. Horum exsecranda pernicies furore ministrante arma nequissimo rapuit, atque super martyrem Christi imbrem lapidum cor saxeum fudit; quae cum marsiliam (sic) praeterirent dira furentium jacula, et in partem aliam cursum flecterent, silicum natura durissima, ipseque fragor lapidationis Dei famulo famulatum exhiberet, et quamlibet non viventia Deo tamen divinis legibus viventia caederent, humanum pectus mansit solummodo induratum, quod pronum in miseratione fore potuit, atque evicinum. Qui cum animam exhalaret, idem arrepto viri beatae fusto colla [Col. 0384A] confregit. Sic carnea materiae animam deserens, seseque a vinclis corporalibus exuens, victrix in astrigeris comitem commiscuit auris.

10. Vitam obitumque simul impolitus ut potuit sermo Christi militis enarravit, qui quamlibet squalore nimio peritis imperite displiceat, omissa pompa verborum, humiliter sentientes credentesque nobilitat. Ergo sicut vitam, virtutes et ejus granditer gloriosum finem descripsimus, restat ut exitia perditorum obitumque narremus. Cum Theudericus [b 1Kb] deserens Deum, imo derelictus a Deo, percepto nuntio Christi de famulo, exsultaret, dyssenterio morbo correptus, vitam foedissimam perdidit, et amicam sibi mortem perpetuam acquisivit. Amisit perdita Brunigildis peritura solatia, atque formidans torquebatur [Col. 0384B] intrinsecus indice conscientia, quatenus quem culpae qualitas extulit in scelere perpetrato, vindicta consequens pasceret acrius in tormentis excruciando. Ista secum atra mente dum volveret, bellum contra finitimam gentem indixit. At ubi tempus certamini patuit et diverso stipata caterva conflixit divino, siquidem terror partem pessimae mulieris invasit; unde factum est ut morbidum caput membra torpentia ad fugae praesidium sequeretur. Sic passim ante faciem hostium evagantes, primum ab hostibus hostis regulae Christianae, et totius criminis artifex, capta est. De cujus interitu quae vulgata opinione comperimus dicere non pigebit. Est animal tortuosum, immane magis obtinens corpus, habens et naturaliter quosdam anfractus, summitas licet dorsi [Col. 0384C] turgentior, atque collecto celsiorem artubus reliquis obtinet locum, oneri satis abundeque aptissimum et in vehendis animalibus caeteris rebus praestantior. In hujus centri fastigium vestibus detecta antefata sustollitur, coramque vultibus hostium ignominiose deducitur. Aliquandiu foedissimum exspectantibus miraculum tribuit; dehinc sonipedum indomitorum arctatur, atque per invia fragosaque loca raptatur. Sic equis ferventibus corpus jam senio maceratum frustratim decerpitur, ac divaricata passim sine nomine membra cruentaque laxantur. Taliter terrena materiae anima resoluta, perpetuisque poenis nec immerito religata tenetur piceis arsura bullientibus undis. Major haec prosecutio occurrentibus latiorque causis evasit. Sed ne fastidiosis de sua prolixitate [Col. 0384D] displiceat, modica nectentes amodo denominat, terminum finemque ponamus; communiterve cunctos efflagitans, ne pigerrime velint accipere qua Dominus noster Jesus Christus non piguit per suum martyrem condonare [c 1Kb] , ad cujus venerantissimum corpus tanta Christus conferet copia sanitatum. Quacumque fuerit quispiam aegritudine convexatus, vel debilitate corporis deturbatus, statim divinum nomen illic toto corde poposcerit, omnes a se morbos discutiens totamque maculam pellens, sanus hilarisque ad cupitam per Dei gratiam pervenit sanitatem; unum in Trinitate Dominum semperque manentem, qui mihi vitam indignissimo prosequenti conferat sempiternam et audientibus vobis gratiam tribuat copiosam.




ANNO DOMINI DCXXIII.
SANCTUS BERTICHRAMNUS CENOMANENSIS EPISCOPUS




[Col. 0385]
NOTITIA HISTORICA IN BERTICHRAMNUM.
(Mabill. Vett. Anal. t. I, p. 254.)

[Col. 0385A] Gesta domni Bertichramni Cenomannicae urbis episcopi, qui fuit novissimo tempore Chilperici, filii Clotharii, et tempore Clotharii filii ejusdem Chilperici, qui fuerunt reges Francorum viri illustres.

Domnus Bertichramnus urbis Cenomannicae praesul, nobilis genere, natione partim Aquitanicus, et partim Francus, Turonis vero tonsoratus, et postea aliquo tempore conversatus cum domno Germano, insigni Parisiacae urbis episcopo, et ab eo edoctus, atque in quibusdam sacerdotalibus gradibus est ordinatus, et spiritualiter instructus. Antedictus namque domnus Bertichramnus fecit quamdam cellulam ultra fluvium Sartae in honore sancti magistri sui domni [Col. 0385B] Germani, Parisiacae civitatis insignis praesulis, quam de rebus sanctae Mariae et sancti Gervasii dotavit, sive de quibusdam vicis ejusdem sanctae Mariae et sancti Gervasii, atque de aliis rebus, quas acquirere suo bono ingenio meruit, ecclesiastico jure dotavit. Et in praedicta cellula, quam in honore jam dicti sancti Germani construxerat, et sacraverat seu dotaverat, aliquos monachos sub regula degentes constituit, et hospitale pauperum atque nobilium inibi esse instituit. Quam cellulam ecclesiae suae sedis sanctae Mariae et sancti Gervasii subjugavit, sive suis successoribus atque canonicis sanctae Mariae et sancti Gervasii possidendam et regendam perennis temporibus [Col. 0385C] sub regulari ordine dereliquit. Praedicto quoque Bertichramno cellula infra illam quintam, quae monasterium Stivale nuncupatur, a quodam clerico, Bertigiselo nomine, qui bis sedem et episcopatum suum tyrannica potestate contra canonicam auctoritatem invaserat, legaliter et per strumenta cartarum quibusdam negligentiis suis, quas in episcopatu domni Bertichramni et in rebus sanctae Mariae et sancti Gervasii sua negligentia fecerat, sub jure et dominatione sanctae Mariae et sancti Gervasii atque sanctorum Petri et Pauli apostolorum tradita fuit, sicut in testamento domni Bertichramni hactenus [Col. 0385D] inveniri potest. Quod et ipse domnus Bertichramnus, sic ut diximus, pro restauratione ecclesiasticarum rerum sub firma traditione suscipiens, nobiliter ampliavit, et immelioravit et sanctimoniales monachas sub regula degentes inibi esse constituit, et suae sedis sanctae Mariae et sancti Gervasii subjugavit, atque [Col. 0386A] suis successoribus possidendam et regendam perpetualiter jure firmissimo dereliquit.

Hic enim fecit in terratorio matris et civitatis Ecclesiae sanctae Mariae et sanctorum martyrum Gervasii et Protasii, de villa cujus vocabulum est Vivereus, a fundamento, angelo sibi demonstrante, dum in Ecclesia sancti Michaelis, infra urbem, juxta praedictam matrem ecclesiam, in quadam turre ipsius civitatis constructa, pervigilans in oratione erat, atque angelo ei visibiliter oriente aurora Dominici diei designante, monasterium juxta urbem in honore sancti Petri et Pauli apostolorum et nobiliter construxit, et ipsam Ecclesiam Apostolorum jam consummatam tam de rebus sanctae Mariae et sancti [Col. 0386B] Gervasii matris et civitatis Ecclesiae, quam et de aliis, quas undecunque juste et legaliter adtrahere vel invenire potuit, tam de suae haereditatis rebus, quam et de aliis comparatis vel adquisitis, legaliter per consensum domni Clotharii regis atque episcoporum multorum mirifice dotavit, et monasterium in circuitu ecclesiae, cum claustris et aliis aedificiis, nobiliter a fundamento operatus, et in eo agmini multorum monachorum regulariter degentia esse instituit, et pauperum atque advenantium, peregrinorum quoque sive matriculatum receptiones et refocillationes devotissime supplevit, et perpetualiter fore constituit. Non longe autem ab eodem monasterio [Col. 0386C] ecclesiam in honore sanctae Crucis fecit, et Dei servos ad divinum explendum officium instituit, et receptiones pauperum atque hospitum inibi mirifice ordinavit; et praedictum monasterium apostolorum Petri et Pauli cum Ecclesia dictae sanctae Crucis, cum omnibus ad se pertinentibus, sedis suae Ecclesiae sanctae Mariae et sancti Gervasii subjugavit; et ipsam matrem et civitatis Ecclesiam sanctae Mariae et sancti Gervasii ex omnibus suis tam propriis, quam et ecclesiasticis, sive hereditariis rebus, heredem appellavit, atque heredem esse constituit; et suis successoribus, et ejusdem senioris ecclesiae [Col. 0386D] sacerdotibus atque canonicis ipsum monasterium sanctorum Petri et Pauli apostolorum, cum omni integritate ecclesiastico ordine possidendum et regendum jure firmissimo perpetualiter delegavit atque dereliquit. Fecit quoque vel restauravit idem domnus Bertichramnus super fluvium Idoniae quoddam [Col. 0387A] monasterium vel synodochium in honore sancti Martini, quod Pontileuva vocatur, ipsumque de rebus episcopatus sui ditavit, sive de aliis quas legitime et legaliter invenire vel adquirere quivit. Et hoc constituit, ut omnes adventantes inibi omnia necessaria sumerent; ibique monachos regulariter degere constituit, et matricularios, numero et tenore quo in ejus continetur testamento, et ipsum synodochium suae sedis Ecclesiae subjugatum, atque suis successoribus possidendum futuris temporibus more canonico atque ecclesiastico dereliquit, sicut hactenus in ejus testamento decretum sub jurejurando nobiscum habetur, cujus exemplar in subsequentibus [Col. 0388A] conscribere libuit. Praedictus autem domnus Bertichramnus archiepiscopus erat, et pallium, sicut mos est metropolitanorum, ferebat, atque omnibus episcopis totius regni praeerat et proderat. Hic autem plenus dierum, in senectute bona obiit in pace . . . Kalend. Juliarum, et in praefixa ecclesia quam ipse in honore sanctorum apostolorum Petri et Pauli aedificaverat, a suis consacerdotibus et discipulis honorifice ac condigne sepultus est; qui et in coelis vivit cum sanctis Dei, ubi et nos suis atque omnium horum precibus pervenire et vivere mereamur, praestante Domino nostro Jesu Christo, cui est honor et gloria per cuncta saecula saeculorum. Amen.




[Col. 0387]
FORTUNATI VERSUS AD BERTICHRAMNUM.
(Carminum lib., III, n. 22, 23.)
(S)



I. Ad Bertichramnum episcopum, cum elevaretur in currum.
[Col. 0387B]

Curriculi genus est, memorat quod Gallia rhedam,
   Molliter incedens orbita sulcat humum.
Exsiliens duplici bijugo volat axe citato,
   Atque movet rapidas juncta quadriga rotas.
Huc ego dum famulans comitatu jungor eodem,
   Et mea membra cito dum veherentur equo,
Pontificisque sacri Bertichramni actus honore,
   Comprehendente manu raptus in axe levor.
Qualiter implumes fetus pia mater hirundo
   Confovet, et placide pennula tensa regit;
Sic bonitate potens, affectu dives opimo,
   In proprium pastor molle sedile locat.
[Col. 0387C] Nec solum amplectens pia mens, sed diligit omnes,
   Unde magis populis unicus exstet amor.



II. Ad eumdem de opusculis suis (ejus).


Ardua suscepi missis epigrammata chartis,
   [Col. 0388B] Atque cothurnato verba rotata Sapho.
Percurrens tumido spumantia carmina versu,
   Credidi in undoso me dare vela freto.
Plana procellosos ructavit pagina fluctus,
   Et velut Oceanus (Oceanas) fonte refudit aquas.
Vix modo tam nitido pomposa poemata cultu,
   Audit Trajano Roma verenda foro.
Quid si tale decus recitasset in aure senatus?
   Stravissent blandis aurea fila tuis.
Per loca, per populos, per compita cuncta videres
   Currere versiculos, plebe favente, tuos.
Sed tamen in vestro quaedam sermone notavi,
   Carmine de veteri furta novella loqui.
Ex quibus in paucis superaddita syllaba fregit,
   Ex pede laesa suo musica clauda jacet.
[Col. 0388C] Nunc, venerande Pater, prece, voto, voce saluto,
   Commendans animum supplice corde meum.
Sit tua vita diu, cujus modulante camaena,
   Cogimur optatis reddere verba jocis.




[Col. 0387]
SANCTI BERTICHRAMNI CENOMANENSIS EPISCOPI TESTAMENTUM.
(Mabill. Analect., t. I, p. 255.)

[Col. 0387D] Sequitur exemplar testamenti praedicti domni Bertichramni, quod fecit pariter Cenomannicae matri ecclesiae et monasterio sancti Petri, sicut in haec habetur insertum. Quod ideo his in gestis pontificalibus inseramus, ut si aliqua, quod absit, negligentia perditum fuerit, hic reperiatur, per quod sciatur qualiter actum fuit.

In nomine Domini nostri Jesu Christi et Spiritus sancti, sub die sexto Kal. Aprilis, anno 32 regnante gloriosissimo domno Clothario rege, Bertrannus, etsi indignus, peccator, episcopus sanctae Ecclesiae Cenomannicae, sanus Deo propicio mente et corpore, [Col. 0388D] sanoque consilio metuens casus humanae fragilitatis, testamentum meum condedi cumque filio meo Ebbone notario scribere rogavi et dictavi. Quod testamentum meum si quo casu jure civile aut jure praetorio, vel alicujus novae legis interventu valere nequiverit, ac si ab intestato ad vicem codicellorum valere eum volo, et valeat. Itaque quando ego suprascriptus Bertrannus peccator ex rebus humanis excessero, debitumve naturae tempus complevero; tunc tu sacrosancta Ecclesia Cenomannica, uno cum sancta ac venerabili basilica domni Petri et [Col. 0389A] Pauli apostolorum, quae in conspectu civitatis opere meo pro defensione civitatis vel salubritatem populi aedificavi, heredes mihi estote, heredesque meos vos esse constituo ac jubeo ceterive exheredes sint toti. Omnis itaque cui hoc testamentum meum dedero, legavero, darive jussero; id ut detur, fiat, praestetur, fidei heredibus meis committo: si quos autem liberos esse jussero, liberae liberive sint toti. Et quia inclitus atque praecelsus domnus Clotharius rex, cui Deus in milia aeternam retribuat beatitudinem, suum praeceptum manus suae jure firmatum mihi dedit, ut de propria facultate, quod ex parentum successione habeo, seu quod munere suo consecutus sum, aut aliquid comparavi, vel comparare Deo adjuvante potuero, vel in quibuscumque rebus [Col. 0389B] atque corporibus facultatum augmentare potuero, tam pro animae meae remedium, quam propinquis meis, seu fidelibus meis delegare voluero, liberum tribuit arbitrium; idcirco te sacrosancta Ecclesia Cenomannica, heres mea, habere volo ac jubeo villam juris mei, cujus vocabulum est Bonalfa, sita in territurio Stampense seu Aequalina silva, et mihi precelsus domnus Clotharius rex suo munere, una cum praecelsa domna Fredegunda regina quondam genitrice sua, postquam eis domnus Vaedola justitia corum reddidit, in me humilem eorum pro fidei meae conservationem, quae semper circa ipsum principem inviolabilem tenere et habere visus sum, concesserunt; ipsam villam cum domibus, mancipiis, vineis, silvis, campis vel omni re, jure et adjacentibus suis, [Col. 0389C] tam mobilibus quam et immobilibus, post meum obitum tibi valeas perpetualiter possidere; excepto quos exinde liberare voluero. Similiter agrum ad culturam eo tempore adquisitum, te, domna heres mea Ecclesia, habere volo ac decerno; ex quo agro medietatem bonae memoriae domna Ingoberga quondam regina, mea instantia meoque exigente servitio sanctae Mariae dereliquit; aliam vero medietatem de germano ipsius Magnulfo quondam dato pretio comparavi, ut in jure sanctae ecclesiae ager ille ad integrum perveniret; et de villa Celonica sita in territorio Tricurino, quam bonae memoriae Bobelenus medietatem Ecclesiae delegaverat, et pro ipsa medietate multas habui vexationes, sed meo opere egi ut de jure sanctae Ecclesiae non auferretur; [Col. 0389D] etiam et postea aliam medietatem, quam uxore vel heredibus suis ad possidendum delegaverat, dato pretio ad integrum comparavi, et in dominationem meam pervenit; volo ut ipsam villam cum omni securitate tu sacrosancta Ecclesia heres mea, una cum fano Vicinoniae, quicquid mihi comparavi, aut meo opere ad mancipia stabilivi, cum id quod adhuc Deo propitio in ipsis agris immeliorare potuero, cum omni integritate eorum, et mancipia inibi commanentia, tibi, sacrosancta Ecclesia, volo esse donatum. Itemque et villa Brea, quem mihi Daulfus per donationis titulum contulit, et ego postea mihi comparavi, velut quaecumque subjunxi, velut ipsam villam cum omni integritate sua, sicut a me praesenti [Col. 0390A] tempore possidetur, in dominationem sanctae Ecclesiae Cenomannicae heredis meae perduret. Sed et quam plurima, quae memorare novero [F., non valeo], tibi meo studio, sancta Ecclesia, adquisivi.

Et licet omnibus Christo propicio notum sit, qualiter ego aut quam fideliter in sancta Ecclesia, aut in monasteriis, aut in cunctis rebus laborassem; tamen et tu, domne pontifex, quem Deus in eis post me esse voluerit, cognoscere potes, quanta ibidem meo studio vel labore tempore meo Deus est dignatus conferre. Quod si fide integra disponis inquirere, cognosces me tuae Ecclesiae non modicum laborasse. Unde tibi ineptum esse non debet, si aliquid de rebus sanctae Mariae cuicunque ex fratribus nostris, hoc est presbyteris et diaconibus, seu lectoribus aut [Col. 0390B] propinquis meis, vel amicis aut servientibus, tam sanctae Ecclesiae, quam et meis propriis, cuicumque aliquid in usufructu dimitto, quia sanctae Ecclesiae proprietatem non aufero, et de substantiola heredem ipsam constituo. Et quia sanctae recordationis domnus Domnolus quondam episcopus de agris Ecclesiae aliqua locella ad basilicam suam, ubi requiescere videtur, delegavit, sed nobis molestum fuit, ut iterum nos simile conditione de agris Ecclesiae aliquid auferre aut minuere deberemus, ut basilicae sanctorum Petri et Pauli apostolorum, quam in honore eorum nominis construxi, conferre deberemus; sed magis pertractans cum consilio venerabilium fratrum nostrorum presbyterorum, seu diaconorum, vel omnium clericorum, ut unum locellum de Ecclesiae [Col. 0390C] conditione ad ipsam sanctam basilicam, non tantum pro necessitate, sed propter primitias vel reverentiam ipsorum domnorum apostolorum, et quod mater sancta Ecclesia, quae omnes basilicas ad se pertinentes fovet ac ditat, convenit cum domnis pontificibus diem illum, quo benedictio caelestis vel reliquiae sanctorum Petri et Pauli apostolorum in ipsa basilica positae sunt, et dupliciter divina opitulante gratia sanctis sacerdotibus consecrata in honorem sanctorum apostolorum, vel loci illius consecrationem; villa Umbriaco, quam Basilius et Baudegundus quondam per donationis titulum ad sanctam Ecclesiam condederant post eorum obitum possidendam; unde et nos postea jugiter laboravimus, ut Ecclesiae non auferretur, postea omnia supradicta [Col. 0390D] quod per me humilem sanctae Ecclesiae proficit aut obvenit, tam praedicto Umbriaco, quam in suburbana basilica domni Petri et Pauli apostolorum, quae meo opere aedificata esse dinoscetur, ad ipsam sanctam Ecclesiam, Christo propitio, debeat in perpetuo permanere.

Id mihi placuit delegare, ut villa Nimione, sita in territorio Parisiaco, cum vineis quae Frontanito ad palastrias et vinitores esse noscuntur, quas mihi domnus Clotharius rex dedit, quae meo saepius, dum laicus fui, tam de fisco, quam de comparato possidendum sanctae Ecclesiae Parisiacae, sub cujus gratia nutritus sum, ad integrum volo esse donatum. Basilicae vero sanctorum ac beatissimorum Petri et [Col. 0391A] Pauli apostolorum, quam superius heredem, una cum sancta Ecclesia Cenomannica constitui, sicut mea est devotio, quia ibidem meum (quandoquidem Deus voluerit) desidero collocare corpusculum, ad ipsam sanctam basilicam in honore sanctorum apostolorum, ut pro facinore meo quod hic in saeculo jugiter visus sum perpetrasse, ut ipsi apostoli suffragiis suis ab infernali poena me liberare dignentur, et si non in gloria (quod non mereor) vel veniam eorum patrociniis aut intercessionibus merear obtinere; dono itaque ad ipsam sanctam basilicam villas sitas tam in territorio Cenomannico, quam et in Stampensi vel Burdigalinse, aut ubicumque, tam per donationis titulum quam ad ipsam basilicam jam die natalicii sui dedi, verum etiam quod et adhuc per [Col. 0391B] testamenti istius paginam dedero, quas mihi domnus gloriosus Clotharius per suam munificentiam contulit, vel pro fidei meae conservationem ad integrum suis praeceptionibus manum suam roboratis, mihi integram tribuet licentiam, ut praedicto loco pro animae meae remedio, vel sui regni stabilitate, ipsas villas quas munere suae promerui, conferre debere. Haec sunt villas. Villa Thedone, Colonica nomine Telate, et alias villas Buresaco, et mansiones in Wastinense, quas de viro illustri Varnachario Majorem domnus pro villa Columbaria percepimus. Illud vero rogo atque jubeo abbatibus, qui per singula tempora, sicut divina potentia aut gratia domnorum apostolorum eos inibi jusserit perdurare, ut omni tempore vitae eorum hoc sit eis potissimum observandum, [Col. 0391C] ut de villis superius nominatis, quicquid exinde aut in tributum, aut in suffragium annis singulis poterit obvenire, medietas ex hoc, quando fuerit mea commemoratio pauperibus, aut in vestimentum, aut in aurum erogetur; alia medietas luminis exinde in sancta basilica omni tempore sufficienter accendatur, ut numquam sit neque una hora noctis absque luminaria ipsa sancta basilica, signum dignum est, in honorem praedictorum apostolorum luminis omni tempore fulgeat indesinenter, tam ad basilicam sanctorum apostolorum, quam et ad sanctam crucem, quam postea aedificavi, vel ad basilicam domni Martini ad Synodochium, quae est in Pontileuga, excepto de fructibus aut reliquis conditionibus, quod de praedictis agris speratur in usibus [Col. 0391D] sanctae basilicae et monasteri sui, sive alimonia canonicorum vel pauperum, qui ad ipsam basilicam sanctam ad matrico sedere videntur, victus et vestitus per singulos annos sufficienter ministretur, et pro meis expiandis peccatis jugiter Domino deprecentur, et pro collata principis caelestis eidem et regnum longaevum praestet, et in retributionem aeternam centuplum accipere mereatur. Ecclesiae vero herede meae villa Dolus, quod meo opere construxi, et meo ingenio undique ad me pervenit post diem obitus mei, quicquid inibi laboravero, cum domibus, mancipiis, vineis, campis, pratis, cultis et incultis, et omni jure suo, vel termino suo, quod ibi justo ordine abstraxi, te, sancta Ecclesia, in integrum habere delego.

[Col. 0392A] Basilicae sancti Petri et Pauli, villas quas dato pretio comparavi, id est Gaviaco, Colonica, Landolenas, et Ferrenis meo opere undique adquisitas, et quicquid Cellis vel in Samarciago ad prope Cenomannis civitate, quicquid Portithorengo, quem pro tutelam percepi, inibi fuit, et hoc quod Ceta et Mancia vel Guntha illuc possedisse jurae visae fuerant, et ad meam pervenit ditionem, tam terris, vineis, ac colonis et servis, integra portione eorum. Similiter et villas quas in honorem basilicae domni Petri et Pauli comparavi de pecunia, quam gloriosus domnus Clotharius rex nobis dedit, vel nos pro fidei nostrae undique conquisivimus. Haec sunt villae ipsae, Campocunanae, Ludina, et Comariago, vel Cambariaco, sicut venditiones edocent, ipsam basilicam, [Col. 0392B] sicut nos eas jam ibidem tradidimus, cum villare cui nomen Piciniaco, quem Gondobaldus quondam diaconus tenuit, pariter et Iliaco quem de viro illustri Babisone percepimus, volo in Dei nomine possidendas. Illud etiam constituens ac decernens, quod quicquid mihi in minutis rebus aut in quibuscumque modis datum est, vel in meis cartis noscuntur esse conscriptae, hoc totum et ad integrum, tu sancta Ecclesia et venerabilis basilica domni Petri et Pauli, qui in hoc folio testamenti mei forsitan in oblivione mihi obvenit, aequa lance dividatis possidendum. Villa vero Morenaco, quam meo opere et cum grandi labore adquisivi, et postea hunc ego absens vi pro fidei mei conservationes a Modeghiselo malo ordine fuit praeoccupata, et cum Deus reddidit justitiam [Col. 0392C] domno Clothario regi, iterum ad dominationem sanctae Ecclesiae vel meam pervenit; ipsam villam, cum omni jure suo et terminum te, sancta Ecclesia, habere constituo. Basilica vero sancti Petri et Pauli portionem deinde quod inibi possidere videor, cum colonica quae mihi Leodaldus per donationis titulum contulit, cum id quod ibidem postea undique comparavi, in ipso fundo Mechense et Voligione, cum omni integritate, portionibus ipsius vel terminis earum, et mancipia, mobilibus, et immobilibus, tu, sancta basilica, perpetualiter valeas dominare. Licet nulli habetur incognitum, qualiter ego post transitum Guntranni quodam Regis pro quo sacramentum insolubile domno meo Clothario regi dedi pro eo quod civitas Cenomannis legitimo ordine, post transisitum [Col. 0392D] domni Gunthranni, ex hereditate genitoris sui bonae recordationis suae Chilperici quondam regis debuit pervenire; sed faciente cupiditate et civitas ipsa ei fuit ablata, et de reliquo regno suo multum passus est dispendium, sed dum me sacramentum meum in integrum constrinxit, ut eum nullatenus dimittere deberem, facile mihi fuit ut secundum facultatem tam sanctam Ecclesiam, quam et proprietatem relinquerem quam perjurus (quod absit) invenirer. Sed dum pro amore ipsius principis unanimiter cum ipso consisterem, anteriorem exspoliationem suam, vel posteriorem, quod injuste pertulit, necesse principi ipsi fuit, ut nobis aliquid adderet, unde vitae substantiae et nos, et pauperes nostri sustentare deberemus, unde ille Rex caelestis pro nobis retributor [Col. 0393A] existat. Nam nos pauperi non habemus nec aurum nec argentum, unde tibi, gloriosissime domne Clotharie, bona retribuamus, attamen de id quod gloria vestra nobis contulit, praesumemus in hoc testamento nostro vestram celsitudinem memorare. Offerimus itaque regno vestro de muneribus vestris, unde nos per praeceptum vigoris vestrae manus roboratum, licentiam tribuisti faciendi quod volebamus, id est villas Neolone et Walionno, cum omni termino et adjacentiis ad se pertinentibus, vel quicquid postea nobis fuit melioratum, hoc celsitudo vestra ad suum recipiat dominationem. Similiter donamus tibi, gloriosissima domna Berchirudis regina, villam, nomine Penpinas, quae appellatur Cella, quam nobis gloriosus domnus noster jugalis vester suo munere contulit, [Col. 0393B] ut ipsam villam, cum domibus, mancipiis, vel terminum suum post meum obitum vel vestrum regimen absque ullo impedimento recipiatis. Dulcissimo nepote meo Sigechelmo, et pronepote meo Toringo, si mihi superstites fuerint, villam Seuvacum, Villare Ripariola aequa lance dividant.

Simili modo villa Briomilia, quae ex successione parentum nobis juste debita erat, et per interregna longo tempore nobis ablata fuit, et postea cum Deus domno Clothario regnum suum in integrum dedit, ipsam villam nobis sua pietas reddidit, et per praeceptionem suam firmavit: quam villam dulcissimo pronepoti meo filio Sigechelmi Leutranno et Sichranno volo esse donatam. Similiter villam Castalione sitam in Santonico, qui parentibus meis et viro illustri [Col. 0393C] Sigeleno fuit, et ipsam nobis gloriosus domnus Clotharius rex per suum praeceptum concessit, quia jam longo tempore et mihi et jam dicto parente meo Sigeleno ablata fuit, si me superstes fuerit ipse Sigelenus, ad suam revocet ditionem: sin autem filiis suis, id est Sicheleco et Berchelaico, ipsam volo esse donatam. Villas Crisciago et Botilo qui nobis ex successione genitoris nostri juste debentur, et cum germanis meis deberem partire, si ipsos mors non antecessisset: modo jubeo ut dulcissime nepos meus Sigechelme, una cum nepoti meo Thoringo aequa lance ipsas villulas dividatis. Villam Bualone sitam in Stampense secus Aequalina, quam per donationis titulum dulcissimo pronepoti meo Leuthranno die nuptiarum suarum dedi, sicut donatio ipsa continet, [Col. 0393D] et per hoc testamentum meum ipsam eis volo esse donatam. Locello qui appellatur Fontanido, quem mihi gloriosus domnus Clotharius rex suo munere concessit, ubi Eusebius quondam laicus vineas plantavit, et nos postea et mancipia posuimus, ipsum locellum cum omni integritate quod ibidem aspicere videtur, totum et ad integrum sancta basilica domni Petri et Pauli ad suam revocet dominationem, et medietatem de vineis pronepos meus Leuthramnus et conjux sua perpetualiter valeant possidere.

Basilicae domni et peculiaris patrini mei Germani episcopi, qui me dulcissime enutrivit, et sua sancta oratione, acsi indignum, ad sacerdotii honorem perduxit, si supersistit ut in basilica domni Vincentii, [Col. 0394A] ubi ejus sanctum corpusculum requiescit, dono inibi in honore sepulturae suae villam Bobane, quae est in terraturio Stampense super fluvio Calla, quem mihi gloriosissimus domnus Clotharius rex suo munere contulit; ut si semper corpus ejus in basilica nova, quam inclytus Chilpericus quondam rex construxit, si convenerit ut inibi transferatur, villam ipsam, ubi ejus semper corpus fuerit, semper ibidem deserviat, et ipse sanctus pontifex pro meis facinoribus deprecare dignetur. Rogo abba illustris loci illius ut nomen meum in libro vitae recitetur.

Villare meum quae est in Cramteno terraturio ad Summa Vedantia, sicut a me praesenti tempore possidetur, et ex successione domni et genitoris mei legitime reddebatur basilicae domni Petri et Pauli post [Col. 0394B] obitum meum pro mercede animae meae volo esse donatum. Dulcissimo pronepote meo Thoringo dono ei colonica, cui vocabulum est Villa nova, quam de filio Papoleno quondam dato pretio comparavi, in perpetuo teneat atque possideat. Villa Idguino dulcissimo nepote meo Segechelmo, dum advivit, volo esse donatum. Post obitum vero illius, filii sui, qui ex Bertichildi filia Leutramni nati esse noscuntur, absque consortium fratrum suorum, si alios filios habuerit, ipsos praecipio possidendum. Viniola seu prata quae sunt ad Riulione, et adjungunt ad vineas sanctae Ecclesiae vel infra terminum Calimarcense, quas dato pretio comparavi, sanctae Ecclesiae volo esse donata. Idemque et colonica Satovera, quem Vulfarius quondam tenuit, et postea Aiga eam nobis [Col. 0394C] cum ipsas venditiones, quas ab ipso Vulfario acceperat, dedit, et ipso locello cum vineis et cum omni jure suo, tu, sancta Ecclesia heres mea, percipias, et locello qui dicitur Condomas, quem pro re mea accepi, et postea fidelissimae Cottanae per donationis titulum concedi, volo ut ipsa locello jam dicta Cotta vel filii sui in perpetuo valeant in integrum possidere. Domum vero intra muros civitatis Parisiorum, qui ab Eusebio quondam fuit aedificata vel possessa, et mihi a praecelso domno Clothario regi concessa esse denoscitur, inter sancta Ecclesia Cenomannica et sancta basilica heredes mea aequaliter possidendum decerno; sic quoque ut de tabernias, quae infra domum esse noscuntur, locarius ille, qui annis singulis [Col. 0394D] exinde speratur, lumen in sacrosancta Ecclesia Cenomannica et praedicta basilica domni Petri et Pauli inferatur; et areas, quae foris civitatis sunt, idemque communiter possideant.

Id constituimus observandum, ut quicquid die obitus mei in domo superius nominata Parisius, aut in unum aut in quibuslibet rebus, quae nostrae propriae esse noscuntur, aequaliter heredes meas sancta Ecclesia Cenomannica et basilica domni Petri et Pauli inter se dividant. Paene mihi in oblivione fuit positum; sed divina inspirante gratia memoravi. Viniolas secus arenas juxta quod ipsas maxima de deserto recuperavi vel adunavi, de ipsa arena usque ad strada quod clausura ipsa circumcingit, quod ipsa sancta basilica domni Petri et Pauli praesenti tempore possidere [Col. 0395A] videtur. Itemque vineolas, pradela vel terraturium, quod in dextera parte de strada est qui vadit ad Pontileugua, quem de venerabili fratre meo Eoladi abbate comparavi, quae in ipsius basilicae oppidum esse noscitur; cum brugilo quem de fratre meo Leusio abbate datos quadraginta solidos redemi, et campellos quos cum ipso abbate commutavimus, quae ad alveum Sartae, cum prato qui est ad confluens, totum et ad integrum cum servientibus, quos inibi posui, aut adhuc Christo propitio ponere potuero, et modo ad ipsa sancta basilica in Dei nomine possidetur, in perpetuo dominetur. Simili modo medietatem de colonico Vatilonno, quem de Berone in nomine ipsius sanctae basilicae comparavi, et aliam medietatem, quam illustris matrona Egydia ad ipsum sanctum [Col. 0395B] locum per donationis titulum contulit, jubeo ut in integrum, sicut a modo ab ipsa basilica Christo praesule possidetur, et in perpetuo inibi perseveret.

Et quia nulli habetur incognitum qualiter Berthechisilus inlicito ordine contra decreta canonum in sede sua fuit aggressus, et nimium res sanctae Mariae vel meas proprias generavit pro his gravissimum dispendium; unde etiam non ut debuit restauravit, nisi parvitate per res proprias meas, quas malo ordine distraxerat, locella cum carta venditionis dedit, hoc est cum domibus, cum Bariaco et Vivale portionem suam in integrum nobis vendidit. Et postea cum alia vice gloriosus domnus Clotharius de regno suo in insidiis pertulit, et iterum ego propter ipsum valde in captivitate fui, et in ipso nec nominandus Berthegisilius [Col. 0395C] iterum vastator Ecclesiae accessit, et carta ipsa quam prius fecerat, in archivo Ecclesiae invenit, eam igni comburi praecepit, sic illi judex metuendus atque terribilis pro rebus suis cum eo ponat judicium. Et postquam dominus noster cum voluntate Dei una cum praecelso consubrino suo Teudoberto rege caritatem inivit, et voluntarie quantitatem de regno suo recepit, et nos locella illa obsistente ad domininationem nostram revocavimus. Campariaco vero, Estivale, cum domibus, mancipiis, vineis, et silvis, pratis, aquis, aquarumque decursibus, et jure earum vel omnem peculium, sanctae basilicae domni Petri et Pauli delego. Perfeci scilicet domum, quae infra muros, in dextra parte de posteriola [Col. 0395D] meo opere aedificavi, ubi oratoriolus in honore sancti Michaelis archangeli constructus est, volui ut ipsas domus et basilica sancti Petri et Pauli esse debuisset.

Dum nos cum domno Clothario rege pro fide nostra et amore illius detenti fuimus, pistrinus Ecclesiae ante ipsa domo constructa est, propterea in his locis Ecclesia stipendia et madricola, quam ego inibi erexi, supplex quaeso domino meo pontifici, qui mihi successor fuerit, ut omni tempore madricola ipsa, sicut usque nunc in eis temporibus stipendia promeruit, et semper inantea ministrante sancta Ecclesia alatur, et domus ipsa sit ad receptionem pontificum, vel religiosos qui ad ipsum oratorium deserviunt: quia et virtutes ibi ostensae sunt, et honorare [Col. 0396A] in omnibus vel venerare debetur. Precamur domno et pontifici successori nostro, et per Deum Trinitatis conjuramus, ut de villas quas ego sanctae Ecclesiae per hunc folium testamenti delegavi, vel quae meo tempore conquisitae sunt, vel in donationem sanctae Ecclesiae pervenerunt, ex omnibus vel in omnibus decimas annonae, vini, casei, lardi, omnes decimas in domo ipsa sancti Michaelis archangeli annis singulis congregentur, sicut nostro tempore actum fuit, et pauperibus vel peregrinis in eorum alimonia ministretur: quia nec sancta Ecclesia dispendium perferet; et quod nos, etsi indigni, qui qualemcumque locum sacerdotii visi fuimus occupare, ea quae Deo annuente in pauperibus studuimus ministrare, a vobis indesinenter conservetur. Basilicae vero sancti [Col. 0396B] Petri et Pauli curtem illam cum casas quas bonae memoriae Romolos quondam presbyter Cenomannis in civitatem tenuit, et domum illam, quae nostris temporibus supra muros aedificavit, et nos et manum ad hoc porreximus, et postea de nepte sua comparavimus; domus ipsas sicut a praesenti tempore in Dei nomine ab ipsa sancta basilica possidentur, cum id quicquid inibi laboratum fuerit, aut ante vel meis temporibus subjectum, totum et ad integrum praefata Ecclesia absque ullius impedimento perpetualiter valeat possidere.

Sanctae Ecclesiae herede mea dono villa, cui vocabulum est Grandefontana, quae dato pretio de Vaddoleno compatri meo filio Bavone comparavi, cum omni jure vel terminum suum. Te vero, sancta basilica [Col. 0396C] domni Petri et Pauli, dono villa Conadaco, quem de Belletrudi sive Bettane matrona, relicta quondam Maurini, dato pretio comparavi, cum Colicas villas, quas postea dato pretio de Betholeno vel Mantharigo cum silvas vel omni adjacentia ad se pertinentes, cum domibus et mancipiis, sicut jam in tua ditione tradidi, cum mobilibus et immobilibus in integrum volo esse donatum, cum agellum illum, nomine Timiago, quem filio et parente meo Berulfo ad usufructuario possidemus, et post meum obitum ad tuam revoces potestatem. Dulcissimo nepote meo Sigechelmo licet jam per donationis titulum villam Murocincto anteactis temporibus contuli, quam ex successione domni et genitoris mei legitime reddebatur, [Col. 0396D] et postea meis peccatis facientibus germanus meus Berthulfus in expeditionem domni Clotharii regis interemtus fuit, et portio sua mihi legitime obvenit, volui in hunc testamentum meum comprehendi, ut tam quod prius ei dedi, quam et quod postea mihi de germano meo obvenit, totum et ad integrum ipse nepos meus, villa ipsa cum domibus, mancipiis, vineis, campis, pratis, silvis, aquis aquarumve decursibus, mobilibus et immobilibus, sicut hoc jam possidere videtur, et ipsi et sobolis sui perpetualiter dominetur. Tertia vero portione de ipsa villa Murocincto, quem bonae memoriae germanus meus Ermenulfus tenuit, et ipsam mihi dedit, dulcissimo pronepote meo filio ipsius Sigechelmi, nomine Leodefredo, post obitum meum volo esse donatam, [Col. 0397A] exceptis illis quos emisit, aut ego de captivitate redemi, ipsi liberi perseverent. Casa vero quae est infra muros civitatis Cenomannis, quam domnus et frater meus Chaimoaldus episcopus, dum archidiaconati videtur officium fungere aedificavit, cum casella quam Malaricus diaconus tenuit, hoc dulcissimo nepoti meo Sigechelmo, cui eas dedi, volo ut et ipsi et filii sui in perpetuo dominentur: quia ubi casa nova ex areas illas comparatas esse nosscuntur.

Villam vero Patriliaco, quae est secus Pontochiuggane, quem de Doleno quondam comparavi, et venditionem in nomine sanctorum Petri et Pauli, vel basilicae eorum, quam jam tunc tempore aedificare videbamus, et postea ad ipsa sancta basilica delegavi, [Col. 0397B] volo ut eam in perpetuo possideat, cum colonicas ad se pertinentes. Villam Monciaco cum colonica quae conditae vel undique idipso Condacense aut Monciacense comparavi et adjunxi, te, sancta Ecclesia heres mea, ad integrum volo esse donatum. Vineas vero quas mihi sanctae memoriae domnus Licinius episcopus pro amoris affectu secus vineas Cariliacenses suo munere dedit, et nos antea de Sargite quondam necutiante parte divina cum terra comparavimus, et postea inibi vineas posuimus, et in una clausura cum vineas sanctae ecclesiae adjunximus, volumus, ut pro mercede animae nostrae hoc ecclesia sancta Cenomanica possideat. Licet antea ipse ager parum habebat vineolas, nec domini mei antecessores episcopi aliquid ibi voluerunt addere, sed nos [Col. 0397C] pro amore sanctae Ecclesiae vel augmentum ipsius, tam de negotiantibus, quam de reliquis maxime spaciavimus et pretium dedimus, ut in jure et dominationem sanctae Ecclesiae proficiant optamus. Idemque et vineolas, quae sunt in Saboranense, quae meo opere undique subjunxi, aut per donum, aut per venditionem, et si adhuc subjungere potuero, cum cultoribus eorum et familias ad domum quae ibi stabilius, te, sancta Ecclesia, domni Petri et Pauli habere jubeo.

De Ponteleugua haec est de matricula et synodochio in honorem sancti Martini, haec est miracula sancti Petri et Pauli, quod est ad Pontemleugua, si per singula perpensamus, quantum facinora nostra [Col. 0397D] in saeculum dum detenti fuimus, commissa esse noscuntur, non esse tantum facultas redimendi, quantum sunt culpae commissae; sed omnipotens Deus, qui nullum perire vult, ipsae parva munuscula quae grandis lacrimas vel memoris animae Redemtori nostro offerre videmur, in pauperis, ipse pro larga pietatis suae gratia qualemcunque tribuat veniam. Ergo quia votus et liberatio et deliberatio mea est, ut basilica quae in honore beatissimi ac peculiaris patrini nostri Martini sancti episcopi ad Ponteleugua, ubi et requies sua sancta Deo propitio posui, delego atque ipsum sanctum locum locella his nominibus, Longiagas, Noginto, Novavilla, Antoniaco, et de Monasteriolo, partem illam quam de Leodelene dato pretio comparavi, et Avanto quodcumque inibi comparavi, [Col. 0398A] aut unde mihi obvenit, cum mancipiis, mobilibus et immobilibus, et omni jure earum, vel quantumcumque adhuc ad ipsa loca subjungere aut comparare potuero, habere jubeo ac decerno sub abbate vel basilicae sancti Petri et Pauli potestate consistat. Licet praesumtione ut dicamus synodochii locus sit, dum parvum ibi intulimus, tamen potens est Deus et ipse sanctus athleta Christi inibi plurima conferre, unde pauperes et alimonia vestiantur, et cuncti amici nostri et peregrini receptacula pro nostra memoria habere videantur. Ad praesens jubemus, ut sedicem animolas Deo devotas, hoc est viros pauperes, caecos aut debiles, in ipso loco collocentur; et diebus singulis eis victus facta ratione sufficienter ministretur. Et, quod superius [Col. 0398B] meminimus, de tributum Taletense, et suffragium Criscianense vel Cambariacense, sicut superius jam praecepimus, tam in vestimentis, quam et in lectariis, aut in calciamentis, et istis fratribus nostris et matricolabus sancti Petri qui sub regimine suo esse noscuntur: tu abba basilicae sancti Petri et Pauli omnimodis potissimum tibi cura sit hoc eis in omnibus adimplere. Quod si in aliquo (quod absit) ex hoc negligens apparueris, ante tribunal Christi cum sancto Petro et Paulo apostolos, et sancto Martino antistitem habeas rationem. Et nullus ex pontificibus successoribus nostris de id quod ad praedictum locum vel pauperibus est delegatum, auferre praesumat; sed ad festivitatem ipsam et pontifex et omnis clerus prandium dignum percipiant, et si de praedicta [Col. 0398C] locella quicumque aliud retraxerit, tamquam necator pauperum ante conspectu divino judicetur. Tu vero, venerabilis abba, vel successores tui, talem curam habeatis de cursum sanctae ecclesiae domini Martini, qualem et sanctorum Petri et Pauli; et lumen per noctis de tributum villarum ipsarum sufficienter comparetur, et quod superest, ad ipsos pauperes vel inopes ipsius basilicae proficiat.

Villa vero Blacciago sita in terraturio Burdigalense secus castro Blavit, quae est super alveum Garonnae, licet a parentibus meis longo tempore fuit possessa, et per interregna, vel adolescentia meae genitricis fuit de jure suo ablata, et ab Aunulfo filio Maurilionis qui eas occupaverat, per testamenti sui [Col. 0398D] paginas dum illicite ad sanctas Ecclesias hoc est Burdigalense et Toronice et Equilinense in duas partes ex ipsa villa sunt delegatas, tertiam Arnulfus germanus ipsius Aunulfo possedebat. Unde altercationes habuimus inter nos et ipsos de praedicta villa; sed ille recognoscens quod nobis legitime debebatur, coram ipsis pontificibus qui duas partes ex hoc possidere videbantur, nobis de praesente tertia ex omnibus de villa ipsa reddidit, et epistola exinde manu sua roborata, vel a praedictis sacerdotibus firmata nobis tradidit possidendam. Sed dum nos ita constringit amor divinus, ut contra sancta Ecclesia non ambulemus; forsitan si possimus cum gratia domnorum meorum et fratrum rem ipsam redimere. Sed quia domnus Agericus episcopus [Turonensis] [Col. 0399A] portionem illam, quae sancti Martini fuit, nobis vendidit, et venditionem cum canonicis suis nobis fecit, et solidus LX secundum arbitriis sui valebat de presenti dedimus, et ipsa altercatio nostra subjunximus, volumus ut tu, sancta heres mea, Ecclesia Cenomanica, possideas; et si adhuc in rem ipsam de domus pontificis de Burdigalense aut Equilemense redimere possumus, totum et ad integrum ad tuam revoces potestatem.

Colonica vero Vincentianae, quam domna et genitrix mea possedit, et nos eam modo in Dei nomine possidere videmur, quae secus ipsum agrum Blaviaco esse videtur, basilicae sancti Petri et Pauli cum mancipiis, vineis et terris, volo esse donatum. Villa Floriaco, sita inter duo maria, qui parentum meorum [Col. 0399B] fuit, et postea genitricis mea per orphanitatem perdidit, et a Childegerno fuit malo ordine possessa, quam villae medietatem cum mancipiis, domibus, vineis, silvis, omnique termino suo vel adjacentibus sibi a Berthranno sive Bettone filium ipsius Childegerni dato pretio redemi, volo ut ipsa villa qui parentum meorum fuit, basilica sancti Petri et Pauli in perpetuo dominetur. Domum vero infra muros civitatis Burdigalense, quam ego et germanus meus Ermenulfus nostro opere recuperavimus, ipsam domum cimencitia cum adpenditia sua ad ditione dulcissimo nepoti nostro Sigechelmo jubemus pervenire, ut ipse habeat et possideat, et suis posteris ad possidendum relinquat. Et hoc jubemus, ut omni tempore vitae illorum, quando missi domnis et venerabilibus sanctae [Col. 0399C] Ecclesiae Cenomanicae vel basilicae sancti Petri et Pauli pro piscibus negotiandum ibidem venirent, semper in domo illa receptaculum habeant, et inibi quae eis necesse fuerit comparent. Locum vero qui appellatur. Bresetum in terratorium Burdigalense, ubi precarias [Al., picarias] habere videmur, et dato pretio cum Arennoaldo quondam comparavimus, ipsam rem cum precariis inibi manentibus, et familias eorum, vel pixita, sicut a me praesente tempore possidetur, et post meum obitum, tu sancta ac venerabilis basilica domni Petri et Pauli ad tuam revoces ditionem, ut exinde annis singulis pix recipiatur.

Omnibus notum est qualiter bis aut tertio in rebus sanctae Ecclesiae vel proprias sustinui spoliationem. [Col. 0399D] Deus scit quod non pro culpis nostris hoc passus sum, sed pro hoc quod fidem volui inlibata custodire, et sancta Ecclesia in praesidiis illo tempore grave pertulit dispendium; et ego pauper substantiola mea propria valde egenus evasi. Idcirco erubesco scribere, quod parum resedit ad offerre. Dono argentum illum quem nobis postea Deus vel domnus rex aut amici contulerunt, sicut brevis manu mea conscripta concinit, quia pertractavi ut duas partes de ipso argento quod ego visus sum laborasse, tu sacrosancta Ecclesia, percipias; alia vero portione, quam in ipso breve conscripsi, tu, basilica sancti Petri et Pauli, quem herede meae, sicut te, sancta Ecclesia, institui, habere jubeo. Adjuro per Patrem, et Filium, et Spiritum sanctum, tam tibi, domne pontifex, [Col. 0400A] qui successurus eris, quam et te, abba, qui eo tempore fueris, quando me Deus de hoc saeculo migrare praeceperit, vel successoribus vestris, ut nullus non praesumat de ista parvula munuscula, quae ego sanctae Ecclesiae, vel sanctae basilicae pro commemoratione nominis mei de his speciebus nihil abstrahere, vel venundare, sed omni tempore tam pro ornatum sanctae Ecclesiae vel basilicae, mensae earum perpetualiter debeat perdurare. De reliquo vero argentulo, quodcumque post diem obitus mei regesturiolo meo inventum fuerit; et hoc non delegavi, exceptum argentum sanctae Ecclesiae salvo, jubeo quod praesens habere videor, vel adhuc laborare potuero, quod delegatum non fuerit, totum inter sanctam Ecclesiam ac sanctam basilicam domni Petri et Pauli [Col. 0400B] aequaliter dividantur; et abbas portionem illam quam accepit, si necesse fuerit sepulturae meae aliquid exornari, et si ego hoc antea non fecero, de hoc ipsum quod e contra pontifice perceperit, ad ipsa sepultura mea dignetur, exinde studeat componere; et si nos ea Christus permitteret ea luce durare, argentus ille in ministerio, quo necesse fuerit, basilicae faciendum intromittatur.

Simile modo jubeo quod de vestimenta damea [Al., clavia] tu, dulcissimi archidiaconi, qui eo tempore fueris, domno vero et pontifice successore meo particulos duos optimos de proprio vestimenti damea reverenter offerre jubeo. Tibi vero sancti archidiaconi praecipio, ut unum cabellum bonum et unum pareculum de proprietate mea praesumas. [Col. 0400C] Omnia vero quae de proprietate, seu ex militia in regesturiolo meo post meum obitum inventa fuerint, seu et species aut vestimenta quod ego laboravi vel adquisivi, excepto quod sanctae Ecclesiae proprium est, tres exinde jubeo fieri portionis, una domnus et successor meus pontifex accipiat; alia vero basilica domni Petri et Pauli; tertia vero de praesente pauperibus jubeo erogare. Similiter tibi praecipio archidiaconi, et coram Deo contestor, ut de eos fructus quos eo anno relinquero, cum diem extremum exclusero, per manu tua, tertia parte pauperibus absque fraude erogetur.

Similiter volo ac jubeo omnibus servientibus sanctae Ecclesiae qui ministeriales esse noscuntur, [Col. 0400D] vel meis, tam clericis quam saecularibus, qui mecum conversare videntur, singulos caballos, tam ingenui, quam liberi vel servientes de praesente percipiant; reliquos vero caballos tam Warannonis, quam spadas seu poledras, qui inventi fuerint, et characterio sanctae Ecclesiae habuerunt, totus pontifex vel Ecclesia recipiant. Illi vero qui meum characterio peculiarem habuerunt, aut quos mihi parentes vel amici dederunt, medietatem sancta Ecclesia ex ipso accipiat; aliam medietatem basilica vel abbas qui inibi esse videtur recollegat. Illud huic testamento adnecti volui, ut de gregis equinis, quos mea parvitas undique attraxit vel augmentavit, excepto jumenta antiqua, inde duas portiones ex ipsis gregis quae meas proprias esse videntur, et super terra [Col. 0401A] sanctae Ecclesiae pascua habent, ut diximus fiant: una percipiat sancta Ecclesia, et alia percipiat basilica sancti Petri et Pauli. Gregem illum, quem portionas equinarias super rem sanctae basilicae domni Victuri episcopi intendere videtur, ad ipsa sancta basilica volo esse donatum. Jumenta de illo qui fuerunt peculiaris Gallimere, pro fidele mea Elopodiae volo esse donatus.

Villa Marciliaco sita secus Diablentas vico, quem dato pretio a Medighiselo et Ebretrudi comparavi, aut undique adjunxi, aut adhuc adjungere potuero, cum domibus et mancipiis, et adjacentia sua, pratis, pascuis, aquis, aquarumve decursibus, dulcissimo pronepoti meo Leodochranno dono atque transfundo perpetua dominatione. Similiter villa secus Pacilenovico, [Col. 0401B] quem genitor Blado Victriberno [An., Bladovic tribuno?] bessorum nobis pro soledus nostros vendidit, ipsam rem cum omni adjacentia sua, sibi dulcissimi pronepus meus Sigramni, habere jubeo. Similiter villam Pauliacum, quem ego dato pretio, id est solidos tregentos auro venerabile Bobeno abbate de basilica domni Albini comparavi, ipsa dulcissimo pronepoti meo Leodochranno habere jubeo, ut ipsa in perpetuo possideat. Sic quoque si aliquid aut basilica domni Albini, aut abbas qui successor ipsius Bobeno fuerit, exinde adtemtaverit circa ipsos, cum duplici satisfactionem jam dicto Leudochranno reddat, et villa ipsa, si voluerit contra definitione antecessores sui agere, nec sic valeat vindicare; et sic ab ipso pronepoti meo in perpetuo [Col. 0401C] vindicetur. Villam quam secus vico Berulfo esse dignoscetur, et in ipsa villa Berulfus, qui quondam amisit quicquid inibi comparavi, tam de filio Enulfi, quam de Remoaldo vel conjuge sua, totum et ad integrum inter dulcissimos pronepotis meis Leutfredo et Thoringo, si mihi superstites fuerint, aequalentia inter se dividendum volo esse donatum; sic quoque ut post obitum meum ad suam in integrum revocet potestatem.

Basilicae sancti ac beatissimi sancti Germani Parisiaci antistitis, qui mihi dulciter enutrivit, et ad sacerdotali onus, ut non merui, ac per sua intercessione perveni, ad ipsa basilica in honorem ipsius obedum civitatis [Pro obitus in civitate] Conomannicae aedificavi, et casas inibi aedificavi, et Moniculos [Col. 0401D] institui, qui inibi Christo propitio in perpetuis temporibus officium et servitium procurent. Dono ad ipsa basilica in honore ipsius pontificis has villas his nominibus, Charisago cum vineis quae Silviago vico sunt, et reicola quae appellatur Stirpiaco, cum vineolas et mancipiola qui inibi esse noscuntur, Landolenas, Graciaco et Manciaco, quas data pretio undique comparavi, et ad meam pervenit ditionem, tam quod praesenti tempore possidere videor, quam quod adhuc meliorare potuero, ad ipsa sancta basilica in honore beatissimi domni Germani volo esse donatas, et vineas illas quae ad Ruilione sunt, quod Aunigiselus diaconus tenuit, vel adhuc postea undique comparavi, cum prati mediate ad ipsum Ruivilionem [Col. 0402A] ad ipsa sancta basilica praecipio possidendum. Villa vero de Comancio, quae ego de filio et parenti meo Ebroaldo comparavi, et postea et domos et vineas inibi aedificavi, cum id quod inveni, cum omni jure et adjacentia sua, te, basilica sancti Petri et Pauli, quam in honore vestro aedificavi, et immediate herede constitui in omnibus, habere decerno. Reicola quae appellatur Fontanas, infra terminum Alaunense, quam mihi vir magnificos Baudhegiselus et Saucia conjux sua condederunt, et donationes fecerunt, et nos multum eis in quo potuimus solatia praebuimus, ipsam rem post obitum nostrum sancta Ecclesia ac venerabilis basilica domni Petri et Pauli ad tuam revoces ditionem, sicut ad ipso Baudeghiselo possessum fuit; sic quoque, ut [Col. 0402B] nomina illorum in libro vitae in ipsa basilica recitetur. Villa Redonatiogo quae ad Bonalfa semper aspexit, et nos postea inibi tam terras quam silvas, quas dato pretio de Chargario et Ragnarico comparavimus, vel undique totum et ad integrum, sicut semper ipsi villa Redonatiaco ad Bonalfa aspexit, et inibi aspicere debeat, ut sancta Ecclesia herede mea in perpetuo proficiat.

Licet quicquid a nobis fuerat laboratum tam in agris, quam mobilibus et immobilibus, volemus totum jam, sicut anterior testamentus noster habuit, in uno testamentum totum et ad integrum delegavi: sed quia postea postquam Deus glorioso domno nostro Clothario rege totum regnum Francorum in sua ditione advenire praecepit, et postea nobis sua larga [Col. 0402C] pietas pro servitia nostra in aliquo respexit, nec ipsum nobis oportet praeterire. Ergo villas illas quas bonae recordationis Avitus, filius Felici quondam episcopus, qui parentem nostram et proximam in conjugium habuit sociata, et omnes res Aviti inter me et vir illuster Gundolando Majores domos sua pietas concessit, et ego contra ipsum modo ad praesens habere videor, omnem portionem meam, tam quod in Biturivo est, quam in Albiense, Cadurcino et Agennense, totum et ad integrum, quicquid medietas ex agro ipso ad meam pertinet rationem, pro mea vel in quantitate relaxandi peccata basilica sancti Petri et Pauli, quem heredem constitui, post obitum meum in integritate villas ipsas percipias; et Nogiogilo villam, quam et ego et vir inluster Gundolandus [Col. 0402D] filiae meae et parente Dundanae usufructu concessemus, post ipsius obitum vos sacrosancta Ecclesia et basilica communiter mediate, sicut precaturiam jam dictae matronae convenit, ad vestrum revocetis potestatem idipsum aequaliter dividendum.

Villa vero Vocriomno, quam mihi gloriosus domnus Clotarius rex suo munere pro rebus nostris quas Egulfus et Arnoaldus malo ordine et tenuerunt et vastaverunt, licet plus jam nobis exinde pius rex dederat, sed per injunctionem suam hoc Ecclesiae Metticae in honorem domni Stephani relaxavi, et villam istam cum domno et fratri meo Arnulfo episcopo petivi, ut illas villas quae fuerunt Egulfo et Arnoaldo ipso recepit; nos villa Vocrionno in perpetuo [Col. 0403A] tenere deberemus, et quod exinde facere volebamus, liberum arbitrium haberemus. Idcirco ipsa villa tam pro mercedem domni regis quam et pro nostra, quia vineolas parum habet basilica sancti Petri et Pauli, hinc in loco isto ideo ipsa villa cum omni jure suo et adjacentias ad se pertinentes, totum et ad integrum, te sancta basilica domni Petri et Pauli, ubi corpusculum meum desidero sepelire, in perpetuo volo esse donatum. Villa vero Nociogilos, quae est in terraturio Pectavo super alveum Ligeris, quem inibi Beato nepus quondam Babone filius Theudaldo, de maternum suum, per donationis titulum condedit, te sacrosancta basilica domni Petri et Pauli, post obitum meum habere jubeo.

De Marogilo villas Rufiniaco et Marigilo, qui de [Col. 0403B] actione Nuncianae ad me pervenerunt, per res sanctae Ecclesiae quod multum devastavit, et nobis gloriosus domnus Clotarius rex post obitum ipsius Nuncianae concessit, te, sacrosancta Ecclesia, heres mea habere jubeo. Locello qui appellatur Lucianus, quicquid inibi debet Hisigilo; reicola illa, quae est super Ledo fluvium, nomine Bauciallo, quem ego de Bestingeselo de Vindocinense et conjuge vel filiastros suos comparavi, basilicae sancti Victuri Cenomannica civitate cum mancipiis et omni re quod inibi melioratum est, volo esse donatum. Villa nomine Tauriaco, portionem illam quem Nuncia inibi tenuit, et nos modo per praeceptionem domni nostri, sicut Marogilo et Rufiniaco tenemus, et ipsa villa Tauriaco tam portione illa Nuncianae qui fuit, et modo ad nostra [Col. 0403C] traditione pervenit; quam et portionem illam, quam Audericum et nepoti sui, filius germanae suo et germanae suae nobis vendiderunt, et ipsum insimul conjunximus, te sacrosancta Ecclesia, heres mea, habere jubeo. Locello quae appellatur Luciacus, quicquid inibi de Berthigisillo, vel conjuge sua et filiis eorum comparavi, et ad praesens possidere videor, cum quicquid inibi adjunxi, aut adhuc adjungere potuero, basilicae sancti Petri et Pauli herede meae delego possidendum. Villas vero sitas in terraturio Dunense, hoc est villa Pannonio, quem de Johanni abbate dato pretio, hoc est solidis centum quadraginta comparavi, et villam Marcirias, quem de Bethone, filio Baddone quondam similiter visus sum comparasse; ipsas reicolas, tu dulcissimus nepos meus [Col. 0403D] Sigechelmi, post meum obitum recipias; sic quoque ut post tuum obedum filii tui inter se aequalentia dividant.

Reicolas illas quas sanctae Ecclesiae Suadria soror Theoderi quondam episcopi per suum testamentum dedit, hoc est Luciniaco et Monte, et postea meo opere ipsas vindicavi. Villa quam de Dudone, nepoti Romono super Ligere comgaravi, hoc est dato solidos centum, ipsam rem, quicquid inibi ad praesens habere videor, cum domibus, vineis, terris, mancipiis et omni portione illa, te, sacrosancta Ecclesia neres mea, habere jubeo. Similiter villa Brea, quam mihi Theudoaldus vendidit, et ipsam ad tuam revoces ditionem, cum vineis, mancipiis et omni jure [Col. 0404A] suo. Kairaco vero villa, quam de Comerio Diacono datos sol. CCC comparavi, et nunc in ditione mea in Dei nomine esse dinoscetur, te, sancta basilica domni Petri et Pauli, quam heredem cum ecclesia nuncupavi, habere decerno, cum domibus, mancipiis, vineis, pratis, silvis cum omni jure suo; et si adhuc inibi aliquid meliorare potuero, totum et ad integrum ad tuam revoces potestatem. Villa Sitriaco, quem dato pretio de Leugadie comparavi, cum alio locello qui nuncupatur Blaciacos, cum adjacentibus ad se pertinentibus, domibus, mancipiis, vineis, terris, pratis, silvis, vel omni jure earum, te, sacrosancta Ecclesia Cenomannica, heredem meam habere praecipio.

Villa Cresciaco et Vallis, sicut per epistolas inter [Col. 0404B] me et domno Arnulfo episcopo Mettensis Ecclesiae convenit, in honore domni Stephani Ecclesiae suae, sicut jam per epistolam nostram prius decrevi, post meum obitum, ipsa sancta Ecclesia in honore sancti Stephani ad suam revocet ditionem, et nomen meum in libro vitae inibi, qui tunc tempore pontifex fuerit, scribi jubeat. Tres partes colonicae, quem de ratione Arngaldo habuimus, ipsam basilicam domni Petri et peculiaris patroni nostri Medardi episcopi post meum obitum habere jubeo. Villa Montiniaco, quam Giboaldus quondam episcopus tenuit, et postea ad nostram ditionem venit, ipsa cum omni jure suo sancta Ecclesia juris sui esse nunc delego atque decerno. Villas vero sitas in Burgundia, quas nobis gloriosus domnus noster Clotharius rex et viris [Col. 0404C] inlust. Bradone et Warnehario Majoris domus dedit, qui fuerunt Leudegiselo quondam, tertiam portionem, quam mihi ex ipsas villas legitimo ordine cum ipsis viris illustribus debetur, vos sacrosancta Ecclesia Cenomannica et basilica sancti Petri et Pauli heredes meas aequalentia cum ipsis habere nolo. Et villas in Provencia, quas ipse pius rex inter me et viros illustris Gondolaido et Chugo de ratione Aurelianae dedit, quantum exinde per justitiam vindicare possemus, absque peccatum nostrum, id est de ipsas villas portionem meam, vos heredes meas cum ipsis illustris viris ad vestram revocetis potestatem. Villa vero quae de ratione Nuncianae, tam in Pectavo, quam et in Erbaticola, quam et illas alias villas quas cum Ghisone compatri meo in Cadurcino, [Col. 0404D] Limodicino, aut ubicumque in Gutia portio Nuncianae nobis exinde legitime reddebantur, te dulcissime compater meus Chiso pro amoris affectum et comparatum una cum nepoti vestro et nostro Thoringo aequaliter dividendum habere praecipio. Villas vero quas dato pretio de Dracoaldo episcopo [Ausciensi] comparavi, et in civem [L. civitatem] ipsam, ubi praedictus pontifex fuit occisus, esse noscuntur, tibi, dulcissime nepos meus Sigechelmi, una cum filiis tuis praecipio possidendum. Fidelissimus meus Warnehario et Walcone filio Tedemondi quondam, qui mihi fideliter ab adolescentia eorum vel sanctae Ecclesiae cum integra fide, quod omnibus incognitum non est, deservisse noscuntur, quidquid eis in terris, [Col. 0405A] mancipiis, vineis dedi, aut ipso meo tempore visi sunt adquisisse, totum et ad integrum eis volo esse concessum, et filii et filiae eorum, quam diu vixerint, possideant, et nullus ex eis exinde nihil auferat jubeo ac decerno.

Quidquid fideli nostro Cherulfo quondam dedimus vel filiis suis, hoc ad integrum confirmamus. Fidelissimo amico meo Chadeleno quicquid ei hic et in Genomannico dedi, volo ut hoc in perpetuo et ille et filii sui possideant, quia omnibus notum est quod fideliter in ministeriis sanctae ecclesiae et jugiter deservivit, et tempore vitae suae facere disponit, et justum est, ut quicquid ei de jure Ecclesiae, vel quae meo labore ad Ecclesiam pervenit, semper in eo perpetualiter perduret. Fideli meo Betoleno, filio [Col. 0405B] Cundeleno quondam, quicquid genitore suo dedere, vel quod postea ipso Betoleno ex nostra largitate est concessum, ipso Betoleno et conjuge suae, vel filiis eorum in perpetuo volo esse donatum: sic quoque ut genitrix sua quotquot exinde habet dum advixerit, usufructuario possideat. Post obitum ipsius jam dictus Betolenus, et filii sui in integrum percipiant, et semper amici Ecclesiae persistant.

Illud itaque rogo ac jubeo, ut quanticumque amici mei vel fideles servientes fuerint, semper eis memor sit nutritura mea, vel benefactum meum, quod circa illos impendidi, ut et ipsis post obitum meum cura sit, ut cum dies commemorationis meae evenerit, semper inibi adesse debeant: et Abbate loci illius [Col. 0405C] solatium praebeant; et dicant: Felix est homo ille, qui amicos bonos relinquit. Praecipio tibi, dulcissime nepos meus Sigechelmi, et filiis tuis rogo et adjuro per Deum omnipotentem, ut quamdiu vos in saeculo supertitisse voluerit, una cum conjuges vestras vel sobolis vestris, si sanitas permiserit, semper annis singulis bis aut ter sepulturola mea visitetis; et hoc adjuro Abbate loci illius, ut totaliter vos reficiat, et filios vestros honoret, qualiter cognoscit me sancta Ecclesia fuisse consolatorem, ut vobis et filiis vestris delectet frequens visitare locum ipsum sanctum, vel meam commemorare memoriam. Adjuro et rogo domno meo Cabimoaldo episcopo [Infra, Chaimaldo episc. Pictavensi], quia consanguineus meus esse dinoscetur, et eum divina pietas ad sacerdotale culmen [Col. 0405D] perduxit, semper illi memor sit nutrita mea ver patrocinius sancti Petri, unde ad ipsum onus Christo praesule ambulavit; ut idonea sepultura, quandoque me Deus ab hac luce migrare jusserit, suis manibus cum reliquis domnis et fratribus suis corpusculo meo dignanter sepeliant, ut unde Domini mercedem conquirant, et laus in populo percurrat: hoc jubeo tunc archidiacono, ut ipsius domnus qui peccatorem sepelire dignaverint, donent eis caballis padi [F., paria] duo, et poledros congregans duos, et singulos parioculos ipsi domni accipiant; et tu hoc domne Chaimalde cum archidiacono dignanter facias, et tibi simili modo, sicut tui fratres accipiant, ut accipias jubemus. Et quamdiu in saeculo te Deus superstitem esse voluerit, rogo ad meam commemorationem [Col. 0406A] digneris venire; et domnus abbas vel congregatio sancti Petri et Pauli dignum tibi honorem impendant.

Hos, has liberas liberosve esse jubeo: Libigiselo cum uxore et filiis, Chinemundo, Chrodosindo cum uxore et infantes, Theodogundi et filio suo Lopo, et filia sua, Emmane cum uxore et filiis, Ebreleno cum uxore et filiis, Gariulfo, Juliano, Picoaldo eum uxore et filiis, filio et filia Maurello. Similiter et famulos meos qui inibi deservire videntur, tam natione Romana, quam et barbara. Id sunt, Teodane, Bajone, Baudasindo, Mauro, Austrehario, Audisgisilo, Vetesigilo, Bercehano, Quotane, Alagise, Leodegiselo, et filiis Theodoniviae. Hus omnis ad integrum ingenuos esse jubeo cum omni peculiari eorum [Col. 0406B] quod habent, aut deinceps laborare poterunt, et defensionem sanctae basilicae domni Petri et Pauli Apostolorum, ubi corpusculo meo in Dei nomen opto requiescere, habere mereamur; ita ut unusquisque tempore depositionis meae conveniant, et oblata tantum nominis mei ante sanctum altarium offerant, vel recenseant, et ministerium, qualem egisse visi sunt, unusquisque in Dei nomen in praedicta die observent; et abbati loci illius solatium praebeant, et postea in crastinum abbas det illis dignissimam refectionem, et unusquisque ad domos eorum revertantur, tam isti quorum nomina hic continentur, vel quos postea de gente barbara comparavi, aut adhuc comparare potuero, tam pueri, quam puellae, qui a me emti noscuntur, et epistolas [Col. 0406C] eis feci; et ipsi in integra ingenuitate perdurent, et hoc observent quod et pluris eorum, et toti sub tuitione et defensione sancti Petri perseverent; et Dasgastaldus qui voluerint ex ipsis cum ipso abbate consistere, vel basilicae deservire, de rebus sanctae basilicae ditentur, ut melius eis delectet sepulturolae meae impendere honorem, et sanctae basilicae deservire. Et qui hic in Cenomannico terraturio manere noscuntur, defensionem sanctae basilicae domnorum Apostolorum Petri et Pauli se habere noscuntur. Si necesse fuerit, et abbas ille, qui basilica sancta ad regendum et gubernandum commissa fuerit, omni tempore de eo quod inibi a me collatum est, depositionem meam et lumen sepulturolae meae annis singulis taliter studeat celebrare, qualiter aliis [Col. 0406D] delectet loca sanctorum in maximis rebus ditare Quod si abbas ille qui exinde negligens fuerit, cognoscat ante tribunal Christi cum domnis Petro et Paulo apostolis ex hoc habere ultionem, et perpetuam suscipere damnationem. Illos vero quos de ratione Ecclesiae pro singulis festivitatibus in Albis, per epistolas relaxavi, aut relaxavero, sicut epistolae eorum edocent, sub tuitione et defensione sanctae Ecclesiae rependeant.

Et quia casus humanus multos dubios reddit; et ego vereor, ne (quod Deus avertat) devotionem meam iniqua cupiditas, quae malorum radix est, in aliquo frangat; conjuro te, domne sacerdos, quem post me Deus esse voluerit, per illum judicium tremendumque [Col. 0407A] diem, sic in aeternum beatitudinis praemium adipiscas, et non cum Juda damnationis partem adquiras, ut omnibus voluntatis meae arbitrium impleas; vel dum te Deus superstitem esse voluerit, custodire intendas omnia. Hanc libertatem debet perpendere, qui voluntati suae judicium firmiter desiderat permanere. Rogo cum testamentum meum ad omnis et comprovincialibus meis fuerit apertum, tunc per manum archidiaconi centum solidi per domnum episcopum Turonicae civitatis ad sepulcrum domni et peculiaris patroni sancti Martini antistitis, ubi comam deposui, et annis singulis tributum meum ibidem reddidi, transmittantur. Similiter ad basilicam sancti Albini antistitis per manum Andegavi pontificis sol. quinquaginta dirigantur, quos solidos per [Col. 0407B] sacellos separatim cum brevicellis sigillatis ad unumquemque locum, sicut superius memini, in manu fideli dispensatori commendavi, sicut pagina testamenti mei eloquitur dispensandos.

Tibi vero, archidiacone, demando atque praecipio, ut per omnes basilicas quae circa civitatem nostram esse noscuntur, hoc est basilicae sancti Victurii peculiaris patroni mei, dabis solid. XX. Basilicae domni Vincentii, ubi sanctus Domnolus episcopus requiescit, in honore ipsius martyris vel domni antistitis dabis solid. XX. Basilicae sanctae Mariae vel sanctae Crucis dabis solid. X. Basilicae sancti Juliani episcopi aut caballum, aut in aurum dabis solid. V. itemque basilicae sancti Richomeri solid. X. Basilicae sancti Hilarii dabis solid. V. Ad oratoria domni Martini, [Col. 0407C] domni Victorii, vel sancti Petri infra muros, dabis in aurum aut in caballos solid. V. Basilicae sancti Stephani martyris aut in aurum aut in caballos dabis solid. V. Similiter volo ac jubeo, ut omnibus clericis nostris qui hic in ecclesia deservire noscuntur, de quibus aut in quibuslibet rebus quinquaginta solid. dones. Illud vero specialiter rogo, ut in supra scripta loca, ubi aliquid non ut decuit, sed in quantum virtus praevaluit delegavi, nomen meum ac sacerdotes illorum in libro vitae jubeant adscribere, et per singulas festivitates recitari.

Licet superius hoc intimare debueram, quid cineribus meis deservire deberent; sed quia non habui integre perscrutatum de familia mea, quorum hoc [Col. 0407D] agendum committerem; ideo mihi convenit, ut de quantiscumque villis sanctae basilicae domni Petri et Pauli herediis meae delegavi possidendas, ut singulos condomas de unaquaque villa qui nitidiores esse noscuntur, et nos vel basilicae sanctae fideliter deserviunt volumus nomina eorum in una epistola conscribere, et manu nostra firmare, ut integro relaxentur a servitio, et ipsis una pariter cum abbate de sepulturola mea, tam de luminario quam de cineribus meis integra eis sit cura usque die ultimo vitae eorum, tam illi quam soboles qui ex ipsis fuerant procreati, in perpetuo debent cum integra diligentia deservire, et ingenuitas status illorum sub defensione ipsius abbatis debeat perpetualiter perdurare.

Sed quia nos de familia sanctae Ecclesiae nihil nec [Col. 0408A] cineribus nostris, nec dispositione facienda praesumimus injungi aut relaxari, sicut domni et antecessores nostri fecerunt; simili modo, jubeo, ut si aliquid mihi minime in mente fuerint de meis famulis, aut germani mei Bertulfi quondam, et haec in Cenomannico manere videntur, toti absoluti sint a servitio et defensionem vel tuitionem sanctae basilicae domni Petri et Pauli, sicut reliqui liberi mei, habere mereantur. Illos vero quos de captivitate redemi, et ante ingenui fuerunt, et modo pro pretio servire videntur, tam viri quam mulieres de villa Boalcha omnes a servitio relaxentur. Ad matriculas capitalis in civitate vel qui per basilicolas sunt, per manus archidiaconi quinque sol jubeo dari.

Quia deliberationis meae arbitrium opto per hunc [Col. 0408B] testamentum firmiter conservare, ideo conjuro vos, domni et pontifices, per sanctum apostolatum quem divina traditione accepistis, ubicumque necesse fuerit, basilicae meae vel abbati loci illius semper solatium praebeatis, et tale consilium domno et successori meo instruite, ut de id quod sanctae basilicae in honore domni Petri et Pauli apostolorum pro animae meae remedium deputavi, nihil exinde minuat, nec per qualibet occasione aliquid debeat fraudare, quia ego nullum dispendium me sanctae ecclesiae generasse cognosco. Similiter conjuro vos omnes per victorias clementissimorum principum, qui, in saeculo virtutem agendi apud ipsos domnos et principes nostros habetis, ut si necesse fuerit semper defensionis vestrae auxilium paginolae non negetis. Adhuc [Col. 0408C] parva memoravi quod valde in oblivione tradidi. Domum vero Diablentes quam meo opere aedificavit cum curte et stabulum, et hortus et colonicas, quicquid undique tam de Bosone presbytero, quam de heredis Etoleno, Trilono, loco quae dicitur Calviaco, vel undique in opidum Diablentis juxta ripam Aroenae fluviolo comparavi, tam terris, mancipiis, silvis, pravis et omnes jure suo, cum Taxonaria quam vindicavi contra Leutthero et heredes suos, totum et ad integrum, te, sacrosancta Ecclesia heres mea, habere volo, excepto res antiquas sanctae Ecclesiae Diablenticae. Idemque et portiones illas quas mihi Guntherus in omnes res suas per donationes contulit, et ipsum conjunctum apud ipsam casam [Col. 0408D] Diablenticam te, sacrosancta mater et heres mea Ecclesia habere decerno Casellas illas quas bonae memoriae Domnigisilus diaconus ex nostro munere habuit, et ipsi pauper inibi aedificavit, et nos post illius obitum dulcissimo nepoti nostro Leudochramno concessimus, cum omnes casellas, casticella, vineola, campellos, et quod ibi ipse diaconus habere visus fuit, cum mancipiola illa qui inibi habere videntur, volumus ut ipse nepos noster dum pro amore nostro frequens ad basilicam S. Petri et Pauli apostolorum venire deliberat, sicut et nos in testamentum scripsimus, volumus ut ipsas cum gratia pontifice successore nostro semper possideat, sic quoque ut post obitum illius ad jus sanctae Ecclesiae revertatur.

[Col. 0409A] Nam et ego in praesenti denuntio, ut si quis contra hanc voluntatem meam venire tentaverit, excommunicatione perpetua feriatur, et tale in ipsum Deus judicium ostendat, ut lepra Naaman percussus, terra ipsum sicut Dathan et Abiron absorbeat; et sic ultio divina in illum appareat, ut in praesenti saeculo se male egisse cognoscat, et in futurum judicium nunquam remissionis veniam consequatur. Si quae liturae, si quae caraxaturae, si quae litterae adjectae sunt vel detractae, ego feci, flerique jussi, dum meam mihi saepius praelego voluntatem; et omnia per singula recognosco vel emendo. Ut lex edocet, septem virorum honestorum subscriptionibus et sigillis credidi muniendum, et pro totius rei firmitate atque stipulatione adnecti praecepi. Actum Cenomannis in [Col. 0409B] civitate, die et anno superius comprehenso. Bertichramnus [Col. 0410A] in Christi nomine acsi indignus episcopus testamentum meum, quem filio meo Ebbone notario scribendo dictavi, relegi et subscripsi. Guntinus Honoratus subscripsi, rogante domno Bertichramno. Dado, rogante domno Bertichramno, subscripsi. Signum Gerinus, rogante domno Bertichramno, subscripsi. Ibbolenus, rogante domno Bertichramno, subscripsi. Gaddo, rogante domno Bertichramno, subscripsi. Ego Hugo Honoratus subscripsi. Ego Ebbo notarius, jubente domno meo Bertichramno episcopo, et ipso praesente, hoc testamentum scripsi, relegi et subscripsi, notavi diem. Similiter ego Bertichramnus episcopus rogo filio meo archidiacono, ut cum testamentum meum apertum fuerit, ipso prosequente, gestis municipalibus secundum [Col. 0410B] legem faciat alligari, quo semper firmiter perduret.




ANNO DOMINI DCXXIV
SANCTUS PROTADIUS VESUNTINUS ARCHIEPISCOPUS.




[Col. 0409]
NOTITIA HISTORICA IN PROTADI
(Dunod, Histoire de l'Eglise, ville et diocse de Besanon, t. I.)

[Col. 0409A] Le nom de cet vque est dans nos catalogues aprs celui de saint Nicet, et dans nos anciennes litanies au nombre des saints confesseurs. Sa lgende porte qu'il tait d'une illustre naissance, nobilissimus, aim et estim du roi Clotaire II, et que ce prince prenait souvent ses conseils; qu'il crivit un livre des rites de son glise,  la prire d'tienne et d'Aymin, chefs des cathdrales de Saint-Jean et de Saint-tienne; qu il mourut le 12 fvrier, et qu'il fut inhum dans l'glise de Saint-Pierre. Il pouvait tre le frre ou le fils de Protade qui tait de famille romaine et maire du palais de Bourgogne sous Thierri II. II succda  Nicet au commencement du septime sicle, et il tait mort en 625. Donat son successeur assista au concile de Reims.

[Col. 0409B] Son corps a t lev de terre, et expos  la vnration du public dans l'glise de Saint-Pierre, o il avait t inhum. Les chapelains de cette glise [Col. 0410A] firent faire un buste d'argent, et les citoyens une chsse, dans lesquels son chef et ses autres reliques furent transfrs le 9 fvrier 1614. Sa mmoire est en grande vnration dans cette ville, o l'on fait sa fte le 10 fvrier et son office double.

Le magistrat a coutume d'inviter le clerg de l'glise de Saint-Pierre  exposer les reliques de saint Protade pour exciter le peuple  demander par l'intercession de ce saint pontife d'tre dlivr des calamits publiques quand il en est menac: et on lit dans les actes de l'glise mtropolitaine qu'en 1529 et 1642 les archevques ordonnrent des processions gnrales depuis l'glise de Saint-Jean jusqu'au del du pont, dans lesquelles la chsse de saint Protade serait porte.

[Col. 0410B] Saint Protade est regard comme l'auteur du premier Rituel crit de l'glise de Besanon; interpol et augment dans la suite des temps.




[Col. 0411]
SANCTI PROTADII VESUNTINI EPISCOPI LITURGIA. (S)



I LAUDES SEU ACCLAMATIONES EX ANTIQUO EPISTOLARUM LIBRO EXSCRIPTAE, Quae in missa pontificali, juxta antiquum Ecclesiae Bisuntinae Ordinarium, pag. 62, orationem inter et epistolam decantabantur. Hae sunt adhuc in usu apud celeberrimas Galliae Ecclesias; videlicet Viennensem, Lugdunensem, Rothomagensem, etc.

    [Col. 0411A] Christus vincit, Christus regnat, Christus imperat. Exaudi, Christe.
    N. [a 1Kb] Summo pontifici et universali papae vita?
    Salvator mundi, tu illum adjuva.
    Sancte Petre, tu.
    Sancte Paule, tu.
    Sancte Andrea, tu.
    Exaudi, Christe. N. pontifici, clero et populo sibi commisso salus et gloria!
    Redemptor mundi, tu illum adjuva.
    Sancte Ferreole, tu.
    Sancte Antidi, tu.
    Sancte Desirate, tu.
    Exaudi, Christe. N. excellentissimo imperatori, magno et pacifico, a Deo coronato, vita et victoria!
    [Col. 0411B] Protector mundi, tu illum adjuva.
    Sancte Maurici, tu.
    Sancte Sigismunde, tu.
    Sancte Victor, tu.
    Exaudi, Christe. N. inclitae reginae lux et gratia!
    Lux mundi, tu illam adjuva.
    Sancta Perpetua, tu.
    Sancta Lucia, tu.
    Sancta Walburgis, tu.
    Exaudi, Christe. Omnibus judicibus et cuncto exercitui Christianorum vita et victoria!
    Salvatio nostra, tu illos adjuva.
    Sancte Georgi, tu.
    Sancte Theodore, tu.
    Sancte Mercuri, tu.
    Christus vincit, Christus regnat, Christus imperat.
    [Col. 0412A] Rex noster, Christus vincit.
    Spes nostra,
    Misericordia nostra,
    Auxilium nostrum,
    Liberatio et redemptio nostra,
    Victoria nostra,
    Arma nostra et invictissima,
    Murus noster inexpugnabilis,
    Defensio et exaltatio nostra,
    Lux, via et vita nostra,
    Ipsi soli imperium, gloria et potestas per immortalia saecula saeculorum. Amen.
    Ipsi soli honor, laus et jubilatio per infinita saecula saeculorum. Amen.
    Ipsi soli virtus, fortitudo et victoria, per omnia saecula [Col. 0412B] saeculorum. Amen.
    Christe, audi nos. Christe audi nos.
    Christe, audi nos.
    KIRRIE ELEYON, Christe eleison.
    Christe eleison.




Sequentia decantabantur antequam diaconi dicerent Ite, missa est, ut ex eodem Ordinario colligitur, pag. 11 et 12.

Te pastorem Deus elegit. In ista sede te Deus conservet.

Annos vitae Deus multiplicet.

Feliciter, Feliciter, Feliciter. Ter.

Tempora bona habeas. Tempora bona habens. Tempora bona habeas. Ter.

Multos annos. Amen.



INCIPIT MARTYROLOGIUM PER ANNI CIRCULUM.
[Col. 0411]

[Col. 0411C] JANUARIUS. Principium Jani sancit tropicus Capricornus, Jani prima dies, et septima fine timetur.

Capadociae, S. Basilii episcopi. In territorio Lugdunensi, S. Eugendi abbatis.D. II Non.C. XVI Kal.E. VII
F.D.
A.A.
C.B.G.
D.A.G.
F.F.B.
B.B.
AUGUSTUS. Augustum mensem Leo fervidus igne perurit. Augusti nepa prima fugat de fine secunda.B.C.G.
F. Kal. Sept.E.D.
D.D.A.
F.Chrysopolitana.G.
G.B.G.
A. KL. Jan. 	Circumcisio Domini. Apud Caesaream
[Col. 0412C]
B. IIII Non. 	Octava sancti Stephani.
C. III Non. 	Octava sancti Joannis evang. Parisiis Genovefae virginis.
[Col. 0413A]
Octava sanctorum Innocentium.
E. Non. 	Vigilia Epiphaniae.
F. VIII Id. 	Epiphania Domini.
G. VII Id. 	
A. VI Id. 	
B. V Id. 	
C. IIII Id. 	Pauli Heremitae.
D. III Id. 	
E. II Id. 	
F. Id. 	Octava Epiphaniae. S. Hilarii Pictaviensis.
G. XIX Kal. 	Febr. Sancti Felicis confessoris. Sancti Mauri abbatis.
A. XVIII Kal. 	
B. XVII Kal. 	Romae, Marcelli papae, cujus corpus Cluniaco requiescit.
[Col. 0413B]
Lingonis, sanctorum Geminorum.
D. XV. Kal. 	Priscae virginis. In territorio Bisuntino, sancti Deicoli abbatis.
E. XIIII Kal. 	
F. XIII Kal. 	Romae, SS. Sebastiani et Fabiani mart.
G. XII Kal. 	Romae, Agnetis virginis.
A. XI Kal. 	Castris monasterio, S. Vincentii mart. In territorio Bisuntino, S. Mainbodi mart. Romae, S. Anastasii mart.
B. X Kal. 	Sanctae Emerentianae. Commem. Mainbodi.
C. IX Kal. 	
D. VIII Kal. 	Conversio sancti Pauli apostoli, et sancti Projecti martyris.
[Col. 0413C]
Policarpi episcopi, discipuli sancti Joannis evangelistae.
F. VI 	Constantinopoli S. Joann. Chrisostomi.
G. V 	Octava sanctae Agnetis. Karoli Magni imperatoris O.
A. IIII. 	Octava sancti Vincentii.
B. III. 	
C. II. 	
	Mensis Januar. habet dies XXXI, l. XXX.
	Nox horarum XVII, dies horarum VII.

FEBRUARIUS. Mense Numae medio sol distat sydus Aquarii. Ast Februi quarta est, praecedit tertia finem.
D. Kal. Febr. 	In Scotia, sanctae Brigidae virginis.
E. 	Purificatio sanctae Mariae Virginis.
[Col. 0413D]
Salinis, depositio sancti Anatholii Conf. Sancti Blasii mart.
G. 	
A. 	Sanctae Agathae virginis.
B. 	
C. 	
D. 	Apud Vesunt., S. Nicetii ejusd. civit. archiepisc.
E. 	
F. 	Sanctae Scholasticae virg. Bisunt., sancti Prothadii ejusd. civitatis archiepisc.
G. 	
A. 	
B. 	
C. 	
[Col. 0414A]
Romae, sancti Valentini martyris.
E. 	
F. 	
G. 	
A. 	
B. 	
C. 	
D. 	Cathedra sancti Petri apostoli.
E. 	
F. 	Festivitas sancti Mathiae apostoli.
G. 	
A. 	
B. 	
C. 	In territorio Bisunt. S. Romani abbatis.
	Mensis Febr. habet dies XXVIII, l. XXIX
[Col. 0414B]
Nox horas XVI, dies horas VIII.

MARTIUS. Procedunt duplices in Martia tempora Pisces. Martis prima necat, cujus si cuspide quarta est.
D. Kal. Mart. 	Andegavis, sancti Albini episc. et c.
E. 	
F. 	
G. 	
A. 	
B. 	
C. 	
D. 	
E. 	
F. 	
G. 	
[Col. 0414C]
B. 	
C. 	
D. 	
E. 	
F. 	
G. 	Ermengardis abbatissa Palmensis. O.
A. 	
B. 	
C. 	Depositio S. Benedicti abb. In territorio Bisuntino, sancti Lupicini abb.
D. 	
E. 	Froddo. O.
F. 	
G. 	Annunciatio sanctae Mariae Virginis.
[Col. 0414D]
B. 	
C. 	
D. 	
E. 	
F. 	
	Mensis Mart. habet dies XXXI, l. XXX.
	Nox horas XIV, dies X.

APRILIS. Respicis Aprilis, Aries frixee, Kalendas. Aprilis decima est, undeno a fine timetur.
G. Kal. April. 	
A. 	
B. 	
[Col. 0415A]
Mediolano, dep. sancti Ambrosii episc. et conf.
D. 	
E. 	Ermenburga soror H. [Hugonis] archiep. O.
F. 	
G. 	
A. 	
B. 	
C. 	Romae, sancti Leonis papae.
D. 	
E. 	Vatcherius fr. H. archiep. O.
F. 	SS. Tiburtii, Valeriani et Maximi.
G. 	
A. 	
[Col. 0415B]
C. 	
D. 	Depositio beati Leonis papae IX, qui Altare ecclesiae sancti Stephani Bisuntii sacravit.
E. 	Inventio capitis sancti Agapiti mart. in ecclesia sancti Stephani.
F. 	
G. 	
A. 	Sancti Gregorii martyris.
B. 	
C. 	Sancti Marci evangelistae, et letania major.
D. 	
E. 	
F. 	Sancti Vitalis martyris.
[Col. 0415C]
A. 	Luxovio, sancti Eustasii abbatis.
	Mensis Aprilis habet dies XXX, l. XXIX.
	Nox horas XI, dies horas XIII.

MAIUS. Maius agenorei miratus cornua Tauri. Tertius a Maio lupus est, et septimus anguis.
B. 	Kal. Maii. Philippi et Jacobi. Agauno, Sigismundi Burgundionum regis et mart. Sancti Andeoli mart. Antissiodori, sancti Amatoris episc. et sanctae Walburgae virg.
C. 	Athanasii episc. In territorio Bisunt., sancti Walberti abb.
[Col. 0415D]
Inventio sanctae Crucis. Alexandri, Eventii et Theodoli mart.
E. 	
F. 	
G. 	Romae, ante portam Latinam, sancti Joannis apost. et evang.
A. 	
B. 	
C. 	
D. 	Gordiani et Epimachi. Apud Vesunt. Sancti Silvestri episc. ejusdem civit.
E. 	Ling., sancti Gengulphi mart.
F. 	Natalis sanctorum Nerei, Achilei et Pancratii mart. Ebalus Rhemensis archipraesul O.
G. 	Romae, sanctae Mariae ad Martyres.
[Col. 0416A]
B. 	
C 	
D 	
E. 	
F. 	Romae, Potentianae virg.
G. 	
A. 	
B. 	
C. 	Lingon., natalis sancti Desiderii episcopi et mart. Viennae, sancti Desiderii episcopi et mart.
D. 	
E. 	Romae, sancti Urbani papae et mart.
F. 	
[Col. 0416B]
A. 	
B. 	
C. 	Translatio sanctorum Martyrum Ferreoli et Ferrucii, a loco antiquae sepulturae ad Urbem, in ecclesia beati Joannis evangelistae.
D. 	Romae, sanctae Petronillae virginis.
	Mensis Maius habet dies XXXI, l. XXX.
	Nox horas X, dies horas XIV.

JUNIUS. Junius aequatos coelo videt ire Latonas. Undecimo Junius quindenum a fine salutat.
E. Kal. 	Sancti Nicomedis mart. Hujus maxima pars corporis Vesuntii habetur.
[Col. 0416C]
Passio sanctorum Marcellini presbit. et Petri exorcistae et Erasmi episcopi. Lugd., Fotini episcopi et Blandinae virginis.
G. 	
A. 	
B. 	In Fresia, passio sancti Bonifacii episcopi cum aliis X, apud Bisuntinam urbem. Translatio sanctorum Aniani et Silvestri episcoporum ejusdem urbis.
C. 	
D. 	
E. 	Suessionis, sancti Medardi episcopi et sancti Gildardi.
[Col. 0416D]
Primi et Feliciani. In Scotia, sancti Columbae abb. et conf.
G. 	
A. 	Barnabae apostoli.
B. 	Mediolan., Nazarii et Celsi.
C. 	Salinis, inventio corporis sancti Anatholii.
D. 	
E. 	Viti, Modesti et Crescentis.
F. 	Bisuntii, Ferreoli et Ferrucii. Antiochiae, Cirici et Julitae. Lingonis, Veroli conf.
G. 	Bisuntii, sancti Antidii ejusdem civitatis archiepiscopi.
A. 	Marci et Marcelliani.
[Col. 0417A]
Protasii et Gervasii.
C. 	
D. 	
E. 	In Britannis, sancti Albani mart
F. 	Vigilia sancti Joannis Baptistae.
G. 	
A. 	
B. 	Sanctorum Joannis et Pauli.
C. 	
D. 	Leonis papae. Vigilia apostolorum. Lugd., sancti Irenaei cum sociis.
E. 	Romae, apostolorum Petri et Pauli.
F. 	Commemoratio sancti Pauli apostoli et Martialis episcopi et Confessoris.
	Mensis Junius habet dies XXX, l. XXIX.
[Col. 0417B]
Nox horas VIII, dies horas XVI.

JULIUS. Solstitio ardentis Cancri fert Julius astrum. Tredecimus Julii, decimo, innuit ante Kalendas.
G. Kal. Julii. 	Octava sancti Joannis Baptistae.
A. 	Processi et Martiniani. Apud Lingonas, dedicatio ecclesiae sancti Mammetis.
B. 	
C. 	Turonis, translatio sancti Martini episcopi et sancti Odolrici episcopi.
D. 	Bisuntio, dedicatio ecclesiae S. Quintini.
E. 	Octava Apostolorum.
F. 	
G. 	
A. 	
[Col. 0417C]
Romae, VII Fratrum.
C. 	Translatio sancti Benedicti abbatis.
D. 	
E. 	
F. 	
G. 	
A. 	
B. 	
C. 	
D. 	
E. 	Antiochiae, sanctae Margaritae virginis.
F. 	Praxedis virginis.
G. 	Sanctae Mariae Magdalenae.
A. 	Apollinaris mart.
[Col. 0417D]
Christianae virginis. Vigilia sancti Jacobi, fratris sancti Joannis evang.
C. 	Passio sancti Jacobi apostoli. Christophori mart. Barcinoniae, sancti Cucuphati mart.
D. 	
E. 	Vico Ledonis, sancti Desiderati Bisuntionensis archiepiscopi.
F. 	Nazarii, Celsi et Pantaleonis.
G. 	Felicis, Simplicii, Faustini et Beatricis. Trecas, sancti Lupi episcopi.
A. 	Abdon et Senes mart.
B. 	Antissiodoro, sancti Germani episcopi.
	Mensis Julius habet dies XXXI, l. XXX.
	Nox habet horas VII, dies vero XVII.

[Col. 0418A]
C. Kal. Aug. 	Vincula sancti Petri. Antiochiae, sanctorum Machabeorum. Vercellis, Eusebii. Civit. Geronda, sancti Felicis.
D. 	Sancti Stephani episcopi. Vigilia sancti Stephani Protomartyris.
E. 	Inventio corporis sancti Stephani protomartyris.
F. 	
G. 	Eduae, sancti Cassiani Episcopi.
A. 	Romae, Sixti episcopi, Felicissimi et Agapiti mart. Transfiguratio Domini in monte Thabor.
[Col. 0418B]
Aretio, sancti Donati episc. Apud Bisuntium, sancti Donati archiep. et sanctae Afrae cum aliis IIII.
C. 	Romae, sanctorum Cyriaci et Secundi martyrum.
D. 	Vigilia sancti Laurentii martyris. Romae, Romani militis mart.
E. 	Romae, passio sancti Laurentii mart.
F. 	Sancti Tiburtii. Ebro., sancti Taurim episc. Trocmund. O.
G. 	
A. 	Sancti Hypoliti et soc. Octava sanctae Radegundae reginae.
B. 	Sancti Eusebii presbiteri. Vigilia sanctae Mariae.
[Col. 0418C]
Assumptio sanctae Mariae.
D. 	Metis civitate, sancti Arnulphi episc. et conf.
E. 	Octava sancti Laurentii et sancti Mammetis.
F. 	AGAPITI cujus caput Vesuntione habetur.
G. 	Romae, sancti Magni mart.
A. 	Erio insula, sancti Philiberti abbatis.
B. 	
C. 	Timothei ac Simphoriani martyrum. Octava sanctae Mariae.
D. 	Vigilia sancti Bartholomaei apostoli.
E. 	Passio ejusdem apostoli.
F. 	
[Col. 0418D]
A. 	Apud Capuam, sancti Rufi mart.
B. 	Hermetis martyris. Sancti Juliani martyris. In Africa, sancti Augustini episcopi.
C. 	Decolatio sancti Joannis Baptistae, et sanctae Sabinae virginis.
D. 	Felicis et Audacti.
E. 	Sancti Paulini episcopi et confessoris.
	Mensis Augustus habet dies XXXI, l. XXX.
	Nox habet horas X, dies vero XVI.

SEPTEMBER. Sidere, Virgo, tuo baculum September opimat. Tertia Septembris, vulpis ferit a pede dena.
[Col. 0419A]
Aeduae, sanctorum Lazari et Prisci mart. Sancti Egidii et sanctae Verenae virginis.
G. 	Sancti Antonini mart.
A. 	Mansueti episcopi.
B. 	Sancti Marcelli mart.
C. 	
D. 	
E. 	
F. 	Nativitas sanctae Mariae. Adriani mart.
G. 	Gorgonii mart.
A. 	
B. 	Proti et Jacinti mart.
C. 	
D. 	Amat. confessoris.
[Col. 0419B]
Cornelii et Cypriani mart. Exaltatio sanctae Crucis.
F. 	Sancti Nicom. mart.
G. 	Luciae et Germanici mart.
A. 	Desiderii et Veinfridi mart. Lamberti martyris.
B. 	
C. 	
D. 	Vigilia sancti Mathaei apostoli.
E. 	Sancti Mathaei.
F. 	Sancti Mauritii et sociorum ejus.
G. 	
A. 	
B. 	
C. 	
[Col. 0419C]
Sanctorum Cosmae et Damiani.
E. 	
F. 	Dedicatio basilicae sancti Michaelis archangeli.
G. 	Hieronymi presbyteri.
	Sol habet dies XXX, l. XXIX.
	Nox habet horas XII, dies vero XII.

OCTOBER. Tertius Octobris gladius decimum ordine nectit. Aequal et October sementis tempore libram.
A. 	Remigii, Germani, Vedasti et Bavonis conf. et episc.
B. 	Leudegarii episcopi et martyris.
C. 	
[Col. 0419D]
E. 	
F. 	
G. 	Marcelli PP.
A. 	
B. 	Dionisii, Rustici, et Eleut. mart.
C. 	
D. 	
E. 	
F. 	
G. 	Calixti papae.
A. 	
B. 	Galli conf.
C. 	
[Col. 0420A]
Sancti Lucae evangel.
E. 	
F. 	
G. 	
A. 	
B. 	Apud Castrum Bucinum, sancti Valerii Archid. Lingonensis.
C. 	
D. 	Suessionis, Crispini et Crispiniani. Raaldus archid. O.
E. 	Ermenburgis, mater Hugonis Bisuntiensis archiep. O.
F. 	Vigilia apostolorum Simonis et Jud. Hector Bisuntiensis archiep. O.
G. 	Passio eorumdem.
[Col. 0420B]
B. 	
C. 	Vigilia omnium Sanctorum et natalis sancti Quintini.
	Mensis October habet dies XXXI, l. XXX.
	Nox habet horas XIII, dies vero XI.

NOVEMBER. Scorpius hibernum praeceps jubet ire Latonas. Quinta Novembris acus vix tertia mansit in urna.
D. Kal. Nov. 	Festum omnium Sanctorum. Sancti Benigni, sancti Cesarii. In territorio Bisuntino, sancti Lauteni abbatis.
E. 	Commemoratio omnium fidelium defunctorum.
[Col. 0420C]
G. 	
A. 	
B. 	
C. 	Ordinatio Hugonis archipraesulis.
D. 	Quatuor Coronatorum Severi, Severiani, Carpofori, Victoriani.
E. 	Sancti Theodori martyris.
F. 	
G. 	Turonis, sancti Martini episcopi et sancti Mennae mart.
A. 	In territorio Lausonensi, sancti Himerii confessoris.
B. 	Turonis, sancti Bricii episcopi.
C. 	Exceptio Hugonis archiepiscopi in sede
[Col. 0420D]
D. 	In Suevia, sancti Ormari abbatis et conf.
E. 	
F. 	
G. 	Octava sancti Martini.
A. 	
B. 	
C. 	
D. 	Romae, sanctae Ceciliae virginis.
E. 	Romae, sancti Clementis papae. Romae, sanctae Felicitatis.
F. 	Bobio, sancti Columbani abbatis, et Octava sancti Otmari.
F. 	Romae, sancti Chrisogoni mart.
[Col. 0421A]
A. 	
B. 	
C. 	
D. 	Vigilia sancti Andreae apost., Tolosae Saturnini episc. et mart., et Romae sancti Saturnini mart.
E. 	Natalis sancti Andreae apostoli.
	Mensis November habet dies XXX, l. XXIX.
	Nox habet horas XIV, dies vera X.

DECEMBER. Terminat Arcitenens medio sua signa December. Dat duodena cohors, septem decemque Decembris.
F. Kal. Decemb. 	
[Col. 0421B]
A. 	
B. 	
C. 	Dedicatio monasterii Grandi Fontis.
D. 	Sancti NICOLAI Mirreorum Lyciae episcopi.
E. 	Octava sancti Andreae apost.
F. 	Sancti Romarici.
G. 	
A. 	Apud Emeritam Hispaniae, sanctae Eulaliae virginis.
[Col. 0422A]
Romae, Damasi papae. Albericus Cantor. O.
C. 	
D. 	In Sicilia, Luciae virginis. Robertus archiclavis. O.
E. 	
F. 	
G. 	
A. 	Aeduae, sancti Lazari quem Dominus suscitavit.
B. 	Hugo caput marchio. O.
C. 	
D. 	Vigilia sancti Thomae apostoli.
E. 	Passio ejusdem apostoli.
F. 	
[Col. 0422B]
A. 	Vigilia Natalis Domini.
B. 	Nativitas Domini nostri Jesu Christi.
C. 	Natalis sancti STEPHANI.
D. 	Natalis sancti JOANNIS EVANGELISTAE.
E. 	Natalis sanctorum Innocentium.
F. 	
G. 	
A. 	Natalis sancti Silvestri papae.
	Mensis December habet dies XXXI, l. XXX.
	Nox habet horas XVI, dies vero VIII.

[3Kb]



[Col. 0421]
APPENDIX





I. CARTA RESTAURATIONIS CAPITULI SANCTI STEPHANI.





[CARTA.]

[Col. 0421D] Quoniam ignominiosum valde videtur inferiores corporis partes tegere praecipuis indumentis, superiores vero detecta superficie viles facere, operae pretium duxi totius corporis summam primum ornare, subsequentia vero dehinc condignis munire vestibus. Comperiat itaque fidelis Ecclesiae catholicae populus quod ego Hugo Chrisopolitanus Archiepiscopus, tum pro superni judicii dilectione, qua bonae voluntatis constat primordium: ipsius idemque timore, in quo sapientiae consistit initium, tum animae meae causa, nec non et praedecessoris mei domini Valcherii, qui me sacri baptismatis unda renovatum suscepit, omnique [Col. 0422D] post dilectione sese in me contulit, quomodo partem ex his quae in meo habebantur dominio, quaeque ab alienis manibus acquirere valui, ecclesiae protomartyris Stephani, ejusdemque loci canonicis inibi degentibus et quotidie famulantibus, ad commune stipendium darem cogitans. Locus nempe ipse, qui cleri jam destitutus solamine, cuncto videlicet canonicorum coetu, beato Joanni evangelistae, sub Christo famulante regimine, importunum mihi visum est, totius archipraesulatus caput [a 1Kb] , quod pretiosissimo beati Stephani reliquiarum sublimatur munere, sancti Agapiti decoratur capite, plurimorumque sanctorum [Col. 0423A] roboratur juvamine, oblivione contradictum quotidianis laudibus deficere, penuria denique communis sumptus fratres urgere. Disposui ergo canonicos ad loci praefati famulatum, qui sub norma religionis ecclesiasticae fraternam vitam ducentes, et inibi summo Regi beatoque protomartyri Stephano, ad laudem et gloriam sanctorum omnium, cum memoria nostri, praedecessorisque mei Valtherii, omniumque ibi requiescentium digna obsequia reddant.

Dedi autem ad communis mensae stipendia, quam in proprio possidebam dominio, ecclesiam unam, in honorem sancti Leodegarii dedicatam, in comitatu Portensi, in villa quae dicitur Villiacus [Vieilley] sitam, cum altari, omnibus appendiciis, vineis videlicet et campis. Contuli iterum illis ecclesiam unam in urbe constructam in sancti Quintini honorem, cui disposui ut ad eam pertineant archiepiscopi decimae et peregrinorum sepulturae. Dedi etiam eis aliam in honorem sancti Martini sacratam, in pago Varasco [Col. 0423B] sitam, in villa quae nuncupatur Terceniacus [Tarcenay]; quae cum ab antiquis temporibus, ab archiepiscopo Berengario beato Stephano fuisset data; postea vero a successore suo Girfredo, per praestariam cuidam militi nomine Furcardo concessam, per multorum annorum curriculum ab haeredibus suis possessa, hanc denique a quodam clerico, nomine Rodulpho, qui tunc illi praeerat, labore et ingenio meo susceptam, cum altari et omnibus appendiciis, praescripti loci clero tradidi possidendam.

Molendinum quoque unum intra urbem nostram, situm ad radicem videlicet montis in parte occidentali, haud longe ab ecclesia beatae Mariae Jussani Monasterii, non navibus stabilitum, sed supra petram fundatum, de manibus supra nominati clerici susceptum, priori dono decrevi jungendum.

Tribui etiam campum unum meum in dominicatum, quem vulgari lingua condaminam vocant, [Tenu en plain domaine] undique monte flumineque [Col. 0423C] circumceptum, qui quamvis spatiosa decoretur planitie, binarum tamen faucium ingressum vel exitum sui, angusto solummodo pandit juvamine, quarum una urbis aditum praestat facillime. [Prairie de Vaux, ou le pr de la Tour.]

Molendinum quoque unum, supra Lignonem fluvium, in villa quae dicitur Cussiacus, sub ponte videlicet quo flumen transmeatur situm, et naculum [Droit de page] quod ibidem exigitur quando fluvius intumescit, cum omnibus suprascriptis praedictorum canonicorum subdidi dominio.

Unde ego Hugo archiepiscopus, in nomine Domini et totius coelestis Hierarchiae, moneo, et sicut habens potestatem ligandi, gladio pontificali interdixi, ne aliquis successorum meorum praesumat ullo modo, meique audeant infringere hoc donum. Si quis vero illud evertere voluerit, fiat sicut Madian, Sisara, Oreb, Zeb, etc., et sicut aliquis illorum qui beatum protomartyrem Stephanum, missilibus lapidibus, [Col. 0423D] obruerunt, et sine poenitentia in sua incredulitate hominem exteriorem exuerunt.

Ut vero haec donatio in futurum firmius permaneat, manu propria firmavi, et sigilli mei impressione signavi.

Ego HUGO archiepiscopus manu propria firmavi.

    S. [a 1Kb] Gibuini archidiaconi et cantoris.
    S. Widonis archidiaconi.
    S. Raaldi archidiaconi.
    S. Manegaudi decani.
    S. Alberti abbatis.
    S. Husiconis canonici.
    S. Dudini canonici.
    S. Beroaldi casati.
    S. Warnerii casati.
    S. Rainerii vicecomitis.
    S. Thedorici cancellarii.
    [Col. 0424A] S. Gotberti scriptoris, qui hanc cartam scripsit


Ego HUGO Lingonensis episcopus, manu propria hanc cartam firmavi; et ne aliquis hoc donum corrumpere tentet, gladio excommunicationis interdixi. Acta Vesuntii, Idus Aug. regn. Domino nostro Jesu Christo.





[CARTA.]

Leo episcopus, servus servorum Dei, Hugoni sacrae Chrysopolitanae Ecclesiae archiepiscopo, suisque successoribus in perpetuum Gratias agimus Deo et Domino nostro Jesu Christo, qui nullis nostris praecedentibus meritis, tamen ad apostolicae sedis culmen nos evexit; unde ad apostolatus nostri curam videtur pertinere omnium Ecclesiarum sollicitudinem gerere, earumque augere honorem. Quoniam autem postulasti a Romana sede, beatissime frater, ut bona quae Omnipotentis clementia tuis temporibus fecit Ecclesiae tibi divinitus commissae, nostra auctoritate munirentur, placuit nobis tuae petitioni pro voto consentire, praesertim cum idem [Col. 0424B] sacer locus cui, Deo disponente, videris praesidere tanta dignitate resplendeat, ut non tantum archiepiscopalis sedis auctoritate sit sublimatus, verum et multorum Patrum apostolicorum virorum roboratus privilegiis, servata aequitatis suae reverentia permaneat insignis. Ad hoc et nos majoris tituli invitat exsultatio, quod memoratus locus decoretur patrocinio protomartyris Stephani, cujus servat brachii pignus inaestimabile, munus exoptabile; et, ut verius fateamur, propriis oculis conspeximus ejusdem sacratissimi pignoris os quassatum ictibus lapidantium Judaeorum, dum illud recondidimus infra altare quod consecravimus te praesente, astantibus confratribus nostris coepiscopis Alinardo Lugdunensi archiepiscopo, Georgio Colosensis Ecclesiae Hungrorum archiepiscopo, necnon Sutricensi episcopo Kilino, Genevensi Friderico, Widone Cabilonensi, Gualtero Matiscensi; abbatum quoque et honestorum clericorum reverendae sanctitatis, laicorum praesente infinita multitudine; quique in tenore tuarum precum addidisti ut quoniam [Col. 0424C] altare per manus nostras fuerat consecratum, ab apostolica sede aliquam consequeretur dignitatem. Inclinati ergo tuis justis precibus, ascensum tibi pietatis non distulimus praebere. Confirmamus igitur per hanc nostram praeceptionis paginam bona omnia quae vel tua industria, vel quorumlibet fidelium data sunt devotione. Statuimus denique ad honorem nostri protomartyris, super sanctum praedictum altare, non ministrari nisi semel in die; et nullus praesumat super id accedere ad sacrificandum, nisi quem archiepiscopus loci ad hoc destinaverit cum consensu fratrum; scilicet septem e fratribus illius congregationis, qui melioris vitae eligantur, et cardinales vocentur; quorum unus sit ejusdem Ecclesiae decanus, et sicut est major in congregatione, ita prior polleat dignitate. Horum itaque quicunque ibi celebraverit missam, induat dalmaticam, et tunc demum audeat celebrare cum omni reverentia et religione; sandaliis quoque utantur, et Mitra, tam ipse [Col. 0424D] sacerdos, quam diaconus, necnon subdiaconus, in festivitatibus Domini et Salvatoris nostri, et beatae Dei Genitricis, et sancti Michaelis archangeli, et Natalitiis apostolorum et sanctorum martyrum Stephani, Vincentii, Agapiti (cujus caput recondidimus cum brachio sancti Stephani in eodem altari), et beatorum Ferreoli et Ferrucii, et in festivitate omnium sanctorum et dedicatione ejusdem loci; sicut et denegamus omnibus episcopis et Abbatibus, nisi forte invitati fuerint; statuentes apostolica censura ut nullus ecclesiastici ordinis horum quidquam infringere audeat. Confirmamus vero nostro apostolico tutamine ut nullus imperator, seu rex, dux, comes, vicecomes, archiepiscopus, episcopus, vel aliqua cujuslibet ordinis potestas, contra hoc scutum apostolicae defensionis ire audeat, vel de bonis Ecclesiae quae ad praebendam fratrum pertinent quidquam imminuere [Col. 0425A] vel in beneficium alicui dare. Si quid vero horum quae possederit a quoquam dictum fuerit litigiosum, nulli prius prehendere liceat, quam negotii ipsius determinatio judicialiter sit facta. Si quis autem contra hoc apostolicum munimen ausu temerario venire tentaverit, nostris anathematis gladio feriatur, nisi resipuerit. Qui autem custodierit hoc mandatum, nostrae benedictionis cumulum mereatur. Datum tertio Idus Januarii per manus Widonis Tullensis primi cerii, sanctae apostolicae sedis cancellarii. Anno domini Leonis IX papae secundo, indict. tertia. [1049.]





[CARTA.]

Henricus, divina favente clementia, Romanorum imperator Augustus. Si fidelium nostrorum justis petitionibus aures inclinamus, id ad statum reipublicae, nostro quoque honori, profuturum indubitanter credimus. Quoties enim precibus rogamur aequitatis, ascensum praebere debemus pietatis. Quapropter omnium praesentium scilicet necnon per saecula futurorum noverit [Col. 0425B] industria qualiter sanctae Chrysopolitanae Ecclesiae venerabilis Hugo archiepiscopus, nobis dilectissimus, nostram adiit clementiam, suppliciter obsecrans ut bona quae contulerat et acquisiverat suae Ecclesiae, in honorem protomartyris Christi, lucentis in monte, nostra imperiali confirmarentur authoritate; cujus petitionem tantum utilem quantum honestam considerantes, nefas esset putavimus si ei pro voto non satisfaceremus; tanta enim Ecclesia, omni religiosorum cultu, merito veneranda, sub incuria et negligentia priorum male viventium, ab omnibus poene tenebatur ut vilissima. At postquam praefati loci archiepicopum divina promovit clementia, coepit tantis miseriis condolere, suspiria lacrymosa ducere, quia Sponsam habebat rugosam et fenilem, desertam et jacentem; qui mox, superno invocato nomine, coepit ex diversis partibus congregare qualiter expelleret rugosas Ecclesiae vestes viduatae Sponsae. Tandem, coadunatis ex patrimonio et jure proprio seu ex bonis Ecclesiae sumptibus, erexit locum quinquaginta [Col. 0425C] fratribus, quibus non constituit praepositum, sed ut de suis inter se eligerent decanum, qui mallet praeesse ad canonicorum utilitatem quam prodesse ad angutiam familiarem.

Igitur ob interventum nostrae dilectae comtestalis Agnetis Romanorum imperatricis Augustae, necnon fidelissimi nostri archiepiscopi praedictae Ecclesiae, laudamus corroborantes quidquid ei contulit, seu a quibuslibet in caeterum acquirere poterit.

Confirmamus illis medietatem oblationum quae offeruntur ad altare sancti Stephani et Brachium: archiepiscopus habeat aliam medietatem, ad ecclesiae restaurationem.

Ecclesiam sancti Hypoliti de Villetta et altare totum, cum decimis, terris et omnibus appendiciis.

Ecclesiam sancti Quintini in urbe, ad quam pertinent omnes per omnia archiepiscopi decimae et peregrinorum sepulturae.

Ecclesiam sancti Leodegarii de Villiaco, cum altari, [Col. 0425D] decimis, vineis, campis, pratis, et omnibus pertinentiis.

Capellam sancti Justini de Camborniaco cum altari, et allodio quod ibi acquisivit sancto Stephano archiepiscopus Hector.

Cortem de Vico, cum altari, ecclesia, decimis, campis, pratis, sylvis, molendinis, aquis, aquarumque decursibus et omnibus pertinentiis.

Ecclesiam sancti Stephani de Noireto, medietatem decimarum et altare totum.

Ecclesiam sancti Martini de Therceniaco, cum altari, decimis et omnibus pertinentiis.

Apud Montem Rotundum, quidquid visus est ibi habere sanctus Stephanus.

Similiter Ecclesiam sancti Anatholii Salinensis, cum altari, decimis, vineis, campis, sylvis, molendinis, servis, ancillis et omnibus quae acquisierat tempore canonicorum, et postea monachorum. In hac quidem ecclesia sancti Anatholii praefatus archiepiscopus constituit ordinem canonicorum ante episcopatum; [Col. 0426A] postea factus episcopus, rogatu matris suae quae apud dictam ecclesiam morabatur, ordinem immutavit et monachis Divionensibus concessit; quod nos audientes praedium nostrae ecclesiae, ad ecclesiam alterius regni et episcopatus translatam esse, merito quidem tulimus indigne, praecipientes sub obtentu nostrae gratiae, quatenus ut aequum erat, reverteretur ad cujus erat altare. A modo possideat ecclesia quod jure recepit.

Ecclesiam sancti Joannis de Salinis, cum altari et omnibus pertinentiis. Has ecclesias tenuit in beneficium ipse archiepiscopus ab antecessore suo Valchero; nec quisquam credat eas fuisse ex paterno beneficio, licet sibi provenissent a quodam Odilone Bisunticensi canonico, qui eum sibi haeredem constituit, sicque adhuc puer de manu archiepiscopi percepit.

Villulam de Arlo in eadem valle, cum sylvula, vineis et omnibus pertinentiis; caldarias quatuor ad sal conficiendum cum propriis sedibus, quae vulgo Rauche vocantur; potestatem quam tenuit Herpinus [Col. 0426B] per precariam, cum servis, ancillis, terris cultis et incultis: ecclesiam in honorem sancti Stephani de Chamblay, cum altari, decimis, piscatione et terris. Hanc sibi pater ejus dedit in praedium ut vivens haberet, post mortem vero patris pro ejus anima ecclesiae concederet.

In Grosono altare et quidquid visus est protomartyr habere, in terris, pratis, servis et ancillis, caldariis cum sedibus suis. Mansos duos in villa Capey, cum omnibus appendiciis. Alios vero duos apud Vorge, cum vineis, terris et omnibus pertinentiis. Molendinum in urbe, quod est Terragniolum; vineas Odonis Capey; mansum unum apud Majodorum; vineas juxta Arcum novas et veteres; molendinum unum ad Cussiacum, cum naulo quod exigitur si quando fluvius intumescit; mansos duos in Noireto et in Judicio. Haec et alia quae habebat ecclesia confirmamus, et corroboramus quod acquirere poterit in futuro de suo aut de alio; statuentes ut nec [Col. 0426C] episcopus, nec cujuslibet ordinis potestas, det quidquid in beneficium, sed omnia veniant ad mensam fratrum; laudamus et confirmamus ut habeant potestatem dimittendi domos suas cuicumque voluerint loci canonico, dandi, vendendi, commutandi; si vero frater intestatus obierit, communi consensu detur cui fratrum opus fuerit. Quod ut ratum permaneat et firmum, impressione sigilli nostri jussimus insigniri. S. domini Henrici regis invictissimi, Theutonicorum tertii, Romanorum imperatoris Augusti secundi, Burgundionum primi; Hugo Burgundionum archicancellarius et archiepiscopus recognovit. Datum quinto Idus Julii anno Dominicae Incarnationis 1049, indictione secunda, ordinationis ejus 21. Domini Henrici tertii regis invictissimi regni primo. Actum Aquis Grani feliciter. Amen.





[CARTA.]

Anno 1053, ab Hugone archiepiscopo, venerandi sanctorum martyrum Ferreoli et Ferrucii ossa, a [Col. 0426D] monasterio extra civitatem positum, ad ecclesiam metropolitanam sancti Joannis translata sunt, aliqua tamen eorum parte in ecclesia dicti monasterii relicta et in capsa lapidea altaris majoris decenter recondita sunt, ut refertur in carta translationis his verbis.

Diu itaque in statu suo monasterio permanente, peccatis populi id agentibus, Dei permissu, cujus occulta sunt judicia, fastorum negligentia ingruente ad id evenit, ut sicut fuerat summae religionis domicilium, ita fieret irreligiositatis contubernium; nam laicorum in beneficium voluntatis a quodam praeside male consulto praediis, ad eum locum pertinentibus traditis, in brevi ita dilapsum est, ut destructa congregatione, ad beatorum martyrum servitium, praeter admodum paucos sacerdotes idiotas et indociles nullus remanserit. Cum ergo communi in excidio totius patriae, et in propatuto positi sancti martyres jacerent (quippe quos latrones de Francia ad Burgundiae perniciem conabantur auferre, sempiterna [Col. 0427A] pietas Christi, populum suum tanto patrocinio destitui non permittens, non hominum custodia, non murorum clausura, non denique loci illius firmitate aliqua, sed sua nobis tamdiu reservavit admirabilis gratia. Henrici itaque imperatoris secundi tempore, dominus Hugo archiepiscopus, cui hoc amicorum diligentia summum periculum intimarat, id gerens voto quatenus eos ad civitatem transferret habebat occultum, quaerebat tamen temporis opportunitatem ad id agendum. Tertio denique Kalendas Junii, quod erat crastinum Ascensionis Dominicae, orandi gratia jussit ut clerum et populum archiepiscopus (ut eorum consuetudo fuerat), ipso vero eo veniente missaque per se celebrata, itur ad sepulchrum, ubi pausabant praeclara coeli duo luminaria gemini fratres patriam illuminantes, pacem gentibus conferentes, Dei populum liberantes. Sarcofago autem aperto inaestimabilis suavitatis fragantia totius ecclesiae ambitum respersit, [Col. 0427B] quod Dei praesentiam adesse significavit. Quosdam vero id cernentibus qui aderant, visis eorum [Col. 0428A] ossibus, divinus timor quasi positos in extasi tenuit. Cernere erat clerum et populum mixtum prae gaudio lacrymarum imbre madentem Dei laudibus cummuniter exultantem. Mirabile visu, tanta multitudo, cum nulli nunciatum fuerit, ibi affuit subito, ut nullus unquam in tam brevi temporis articulo tot convenisse meminerit; non tantum cives, non tantum vicina incolentes, sed de remotis longe partibus decurrentes. Horum autem sacratissimorum partem corporum minorem, domnus metropolitanus sagaci hujus consilio, ad loci conservationem qui in eorum honorem dedicatus erat, sub principali altari ibidem collocavit; majorem vero portionem, quae sibi semper foret praesidium, ad civitatem cum hymnis et laudibus detulit, adque in beati Joannis Evangelistae in altari beatissimae Dei genitricis Mariae recondidit, ubi gloriosi martyres ad se confugientibus divinum praestant refugium, petentibus patrocinium; ad laudem [Col. 0428B] Domini, cui est honor et gloria in saecula saeculo um. Amen.



II. CATALOGUS EPISCOPORUM S. BISUNTICENSIS ECCLESIAE.
[Col. 0427]

    [Col. 0427B] 1. Linus (S.).
    2. Ferreolus (S.).
    3. Maximinus (S.).
    4. Paulinus (S.).
    5. Eusebius (S.).
    6. Hilarius (S.).
    7. Pancratius (S.).
    8. Justus (S.).
    9. Anianus (S.).
    [Col. 0427C] 10. Silvester (S.).
    11. Fronimius (S.).
    12. Desideratus (S.).
    13. Germanus (S.).
    14. Leontius (S.).
    [Col. 0427B] 15. Celidonius (S.).
    16. Importunus.

Pseudoepiscopus, receptus, sed turpiter ejectus.
    17. Gelmeisilus.
    18. Antidius (S.).
    19. Nicetius (S.).
    20. Protadius (S.).
    21. Donatus (S.).
    [Col. 0427C] 22. Migetius (S.).
    23. Ternacius (S.).
    24. Gervasius (S.).
    25. Claudius (S.).
    26. Felix.
    [Col. 0428B] 27. Tetradius.
    28. Abbo.
    29. Wandelbertus.
    30. Evroldus.
    31. Auruleus.
    32. Erveus.
    33. Gedeon (S.).
    34. Bernuin. bonus.
    35. Amalwinus.
    [Col. 0428C] 36. Arduicus.
    37. Theodericus.
    38. Berengarius.
    39. Eminus, Invasor vocatus.

[Col. 0428B] Pseudoepiscopus non receptus.
    40. Gonterius, vocatus episcopus.
    41. Girfredus.
    42. Wido.
    43. Wichardus.
    44. Leutaldus.
    45. Hector.
    [Col. 0428C] 46. Bertaldus.

Pseudoepiscopus, non receptus.
    47. Walterius.
    48. HUGO.


[Col. 0427C] Ce catalogue est tir d'un ancien manuscrit de l'glise de Besanon, et il y en a un semblable dans un livre de chaeur donn  l'glise collgiale de Sainte Marie-Magdeleine, [Col. 0428C] par Hugues Ier, archevque de Besanon, dans le XIe sicle.



III. CATALOGUS ALTER EPISCOPORUM VESUNTIONENSIS ECCLESIAE; Exceptis illis [a 1Kb] quos reproba vita vel introitus de catalogo radi fecit, sicut Chelmesigelum, Tetradium, Felicem, Hayminium, et quosdam alios.
[Col. 0427]

    [Col. 0427C] 1. LINUS (S.). Hic primus aedificavit Bisuntinensem Ecclesiam sancti Stephani, quae usque ad Hilarium permansit.
    2. MAXIMINUS (S.). Iste sexto ab urbe milliario, vitam eremiticam duxit, ubi et requiescit.
    3. PAULINUS (S.). Iste fuit discipulus beati Maximini; [Col. 0427D] post cujus obitum, in eadem eremo sub persecutione Maximiani latuit. Requiescit autem in ecclesia sancti Stephani, ante altare.
    4. EUSEBIUS (S.). Hic fuit discipulus Melchiadis papae. Duobus annis episcopatum tenuit.
    5. HILARIUS (S.). Hujus tempore reaedificata est ecclesia sancti Stephani, ab Helena regina, matre Constantini, cum nulla adhuc ecclesia fuisset Bisuntii.
    6. PANCRATIUS (S.). Hic fuit contemporaneus Julii papae, a quo etiam episcopus est ordinatus.
    7. JUSTUS (S.). Hic tempore Juliani Apostatae multam legitur habuisse familiaritatem cum Eusebio martyre, Vercellensi episcopo.
    8. ANIANUS (S.). Hic tempore Valentiniani et Valentis aedificavit ecclesiam sanctorum Ferreoli et Ferrucii, milliario ac semis ab urbe distantem.
    [Col. 0428C] 9. SILVESTER (S.). Hic aedificavit ecclesiam sancti Mauritii.
    10. FRONIMIUS (S.).
    11. DESIDERATUS (S.). Iste apud villam Ledonis sanctissimam vitam finivit, ubi et requiescit.
    12. GERMANUS (S.). Pro isto maximum miraculum [Col. 0428D] operatus est Dominus, apud sanctum Vitum.
    13. LEONTIUS (S.).
    14. CELIDONIUS (S.). Hujus tempore exstitit adventus brachii sancti Stephani, ad urbem Bisuntinam.
    15. ANTIDIUS (S.). Iste decimo ab urbe milliario ubi sepultus fuit, capitalem suscepit sententiam, sub Crosco Vandalorum rege.
    16. NICETIUS (S.). Hic fuit contemporaneus et familiaris beati papae Gregorii. Addebatur alia paulo recentiore manu. Aedificavit autem ecclesiam sancti Petri.
    17. PROTADIUS (S.).
    18. DONATUS (S.). Per istum recepit ecclesia villas Domblingum et Arflatum. Aedificavit autem ecclesiam sancti Pauli, in qua etiam in Domino requievit; et Jussanum monasterium cum matre sua Flavia, quae ibi sepulta est.
    [Col. 0429A] 19. MIGETIUS (S.).
    20. TERNATIUS (S.).
    21. GERVASIUS (S.).
    22. CLAUDIUS (S.).
    23. ABBO. Hic magnae abstinentiae fuit, pro qua episcopatum obtinuit.
    24. GUADALBERTUS.
    25. EVRARDUS.
    26. AURULEUS.
    27. ERVEUS.
    28. GEDEON (S).
    29. BERNUINUS. Hic aedificavit ecclesiam sancti Joannis Evangelistae.
    30. AMALWINUS.
    31. ARDUICUS. Iste acquisivit ecclesiae sancti Stephani ad luminaria concinnanda, salarium Ledonis, de manu Clotarii, nepotis Caroli regis. Abbatiam vero de Bergill, et Toloneum Bisuntii, obtinuit a rege Carolo.
    [Col. 0430A] 32. THEODORICUS. Per hunc restituit Zuentebolus rex ecclesiae sancti Stephani villam Pauliaci.
    33. BERENGARIUS. Iste fuit nepos Theoderici, cui successit in archiepiscopatum; raptus et intronizatus communi electione, ante altare sancti Stephani, cujus erat canonicus. Sed propter Haguinum haereti cum excaecatus. Vicarium habuit in officio pontificali, Stephanum, Belicensem episcopum.
    34. GIRFREDUS.
    35. GUIDO.
    36. GUICHARDUS.
    37. LEOTOLDUS.
    48. HECTOR.
    59. GUALTERIUS. Hic iterum coepit reaedificare ecclesiam sancti Stephani, ad modum Romanae ecclesiae sancti Petri.
    40. HUGO. Iste consummavit, sed multum retractam.






ANNO DOMINI DCXXV.
BONIFACIUS V, ROMANUS PONTIFEX.




[Col. 0429]
NOTITIA HISTORICA IN BONIFACIUM PAPAM V.
(Ex libro Pontificali Ed. Blanch., t. IV.)

[Col. 0429A] [a 10Kb] Bonifacius, natione Campanus, [b 1Kb] de civitate Neapoli, [c 1Kb] sedit annos quinque, dies tredecim. [d 5Kb] Hic constituit ut testamentum valeat secundum jussionem principis. [e 1Kb] Hic constituit ut nullus trahatur de ecclesia. [Col. 0429B] [f 1Kb] Hic constituit ut acolythus non praesumat reliquias sanctorum martyrum levare, [g 1Kb] nisi presbyter. [h 1Kb] Hic constituit ut in Lateranis acolythus non baptizaret cum diacono, [i 9Kb] sed subdiaconi sequentes. [j 1Kb] Hic perfecit coemeterium sancti Nicodemi, et dedicavit illud. Erat enim beatissimus Bonifacius mitissimus super omnes homines, et misericors. Hic clerum amavit, rogam integram clero suo dedit. Eodem tempore ante dies ordinationis ejus Eleutherius [Col. 0430A] patricius, et eunuchus factus Intarta assumpsit regnum, et veniente eo ad civitatem Romanam, [k 1Kb] in castrum quod dicitur Luceolis, ibidem Amites Ravennatis interfectus est. Cujus caput ductum est Constantinopolim [Col. 0430B] ad piissimum principem. [l 1Kb] Qui defunctus sepultus est ad beatum Petrum apostolum, die vigesima quinta mensis Octobris. Hic dimisit omni clero obsequia sua rogam unam integram. Hic fecit ordinationes duas per mensem [m 1Kb] Decembrem, presbyteros viginti septem, diaconos quatuor, episcopos per diversa loca [n 1Kb] numero viginti novem. [o 1Kb] Et cessavit [p 1Kb] episcopatus menses sex, dies XVIII.




[Col. 0435]
BONIFACII V ROMANI PONTIFICIS EPISTOLAE TRES.
(Mansi, Collect. Concil. t. X.)
(C)*



EPISTOLA PRIMA. BONIFACII PAPAE V AD JUSTUM NUPER ROFFENSEM EPISCOPUM, MODO MELLITI SUCCESSOREM IN ARCHIEPISCOPATU CANTUARIAE. Laudat eum quod Adelvaldum regem ad fidem perduxerit, speransque alios perducturum, pallium mittit, jusque ordinandi episcopos ei concedit.
[Col. 0435A]

Dilectissimo fratri Justo Bonifacius.

Quam devote [a 1Kb] , quamque etiam vigilanter pro Christi Evangelio elaboraverit vestra fraternitas non solum epistolae a vobis directae tenor, imo indulta desuper operi vestro perfectio indicavit. Nec enim omnipotens Deus aut sui nominis sacramentum, aut fructum vestri laboris deseruit, dum ipse praedicatoribus Evangelii fideliter repromisit: Ecce ego vobiscum [Col. 0435B] sum omnibus diebus, usque ad consummationem saeculi (Matth. XXVIII). Quod specialiter, injuncto vobis ministerio, ejus clementia demonstravit, aperiens corda gentium ad suscipiendum praedicationis vestrae singulare mysterium. Magno enim praemio fastigiorum vestrorum delectabilem cursum bonitatis suae suffragiis illustravit, dum creditorum vobis talentorum fidelissimae negotiationis officii uberem fructum, impendens ei quod signare possitis, multiplicatis generibus praeparavit. Hocque etiam illa a vobis repensatione collatum est, qui injuncto ministerio jugiter persistentes, laudabili patientia redemptionem gentis illius exspectatis, et vestris ut proficerent meritis eorum est salvatio propinata, dicente Domino: Qui perseveravit usque in finem, hic [Col. 0435C] salvus erit (Matth. X, XXIV). Salvati ergo estis spepatientiae et tolerantiae virtute, ut infidelium corda naturali ac superstitioso morbo purgata sui consequerentur misericordiam Salvatoris.

Susceptis namque apicibus filii nostri Adelvaldi regis, reperimus quanta sacri eloquii eruditione ejus animum ad verae conversionis et indubitatae fidei credulitatem fraternitas vestra perduxerit. Qua ex re de longanimitate clementiae coelestis certam assumentes fiduciam, non solum suppositarum ei gentium plenissimam salutem, imo quoque vicinarum, vestrae quoque praedicationis ministerio credimus subsequendam, quatenus, sicut scriptum est, consummati operis vestri merces a retributore omnium bonorum Domino tribuatur Et vere per omnem terram [Col. 0435D] exisse sonum eorum, et in fines orbis terrae verba ipsorum (Psalm. XVIII), universalis gentium confessio [Col. 0436A] (suscepto Christianae sacramento fidei) protestatur.

Pallium praeterea per latorem praesentium fraternitati tuae benignitatis studiis invitati direximus, quo videlicet tantum in sacrosanctis mysteriis celebrandis licentiam utendi impertivimus: concedentes etiam tibi ordinationes episcoporum, exigente opportunitate, Domini praeveniente misericordia, celebrare; ita ut Christi Evangelium plurimorum annuntiatione in omnibus gentibus quae necdum conversae sunt dilatetur. Studeat ergo tua fraternitas hoc quod sedis apostolicae humanitate percepit, intemerata mentis sinceritate servare, intendens cujus rei similitudine tam praecipuum indumentum humeris tuis bajulandum susceperis. Talemque te Domini imploranda clementia exhibendum stude, ut indulti [Col. 0436B] muneris praemia non cum reatitudine, sed cum commodis animarum ante tribunal summi et venturi Judicis repraesentes. Deus te incolumen custodiat, dilectissime frater.



EPISTOLA II. AD EDUVINUM REGEM ANGLORUM. Eum ad fidem Christianam exhortatur.

Viro glorioso Eduvino regi Anglorum Bonifacius episcopus servus servorum Dei.

Licet summae divinitatis potentia humanae locutionis officiis explanari non valeat [b 1Kb] , quippe quae sui magnitudine ita invisibili atque ininvestigabili aeternitate consistit, ut eam nulla ingenii sagacitas quanta sit comprehendere disserereque sufficiat, quia tamen ejus humanitas ad insinuationem sui, reseratis cordis [Col. 0436C] januis, quae de semetipsa proferantur secreta humanis mentibus inspiratione clementer infundit, ad annuntiandam vobis plenitudinem fidei Christianae, sacerdotalem curavimus sollicitudinem praerogare, ut perinde Christi Evangelium, quod Salvator noster omnibus praecepit gentibus praedicari, vestris quoque sensibus inserentes, salutis vestrae remedia propinemus.

Supernae igitur majestatis clementia, quae cuncta solo verbo praeceptionis suae condidit et creavit, coelum videlicet et terram, mare et omnia quae in eis sunt (dispositis ordinibus quibus subsisterent) coaeterni Verbi sui concilio et sancti Spiritus unitate dispensans, hominem ad imaginem et similitudinem suam ex limo terrae plasmatum constituit, eique [Col. 0436D] tantum praemii praerogativam indulsit, ut eum cunctis praeponeret atque, servato termino praeceptionis, [Col. 0437A] aeternitatis subsistentia praemuniret. Hinc ergo Deum Patrem, Filium, et Spiritum sanctum, quid est individua Trinitas, ab ortu solis usque ad occasum humanum genus, quippe ut creatorem omnium atque factorem suum, salutifera confessione fidei veneratur et colit. Cui etiam summitates imperii rerumque potestates submissae sunt, quia ejus dispositione omnium praelatio regnorum conceditur. Ejus ergo bonitatis misericordia, totius creaturae suae dilatandae subsidiis, etiam in extremitate terrae positarum gentium corda frigida sancti Spiritus fervore in sui quoque agnitione mirabiliter est dignata succedere. Quae enim in gloriosi filii nostri Audubaldi regis gentiumque ei suppositarum illustratione clementia Redemptoris fuerit operata, plenius ex vicinitate locorum [Col. 0437B] vestram gloriam conjicimus cognovisse. Ejus ergo mirabile donum, et in vobis certa spei coelestis longanimitate conferri confidimus. Cum profecto gloriosam conjugem vestram quae vestri corporis pars esse dignoscitur, aeternitatis praemio per sacri baptismatis regenerationem illuminatam agnovimus.

Unde praesenti stylo gloriosius, vos adhortandos cum omni affectu intimae charitatis curavimus, quatenus abominatis idolis eorumque cultu, spretisque fanorum fatuitatibus, et auguriorum deceptibilibus blandimentis, credatis in Deum Patrem omnipotentem, ejusque Filium Jesum Christum, et Spiritum sanctum, ut credentes a diabolicae captivitatis nexibus, sanctae et individuae Trinitatis cooperante potentia, absoluti, aeternae vitae possitis esse participes. [Col. 0437C] Quanta autem reatitudinis culpa teneantur astricti hi qui idololatriarum perniciosissimam superstitionem colentes amplectuntur, eorum quos colunt exempla perditionis insinuant. Unde de eis per Psalmistam dicitur: Omnes dii gentium daemonia, Dominus autem coelos fecit (Psal. XCXV). Et iterum: Oculos habent et non vident, aures habent et non audiunt, et nares habent et non odorabunt. Manus habent et non palpabunt, pedes habent et non ambulabunt. Similes ergo efficiuntur his qui spem suae confidentiae ponunt in eis (Psal. CXIII). Quomodo enim juvandi quamlibet possunt habere virtutem hi qui ex corruptibili materia inferiorum etiam suppositorumque tibi manibus construuntur, quibus videlicet artificium humanum accommodans, eis inanimatam membrorum similitudinem [Col. 0437D] contulisti; qui nisi a te moti fuerint, ambulare non poterunt, sed tanquam lapis in uno loco positus, ita constructi, nihilque intelligentes, ipsaque insensibilitate obruti, nullam neque laedendi neque juvandi facultatem adepti sunt? Qua ergo mentis deceptione eos deos quibus vosipsi imaginem corporis tradidistis colentes sequimini, judicio discreto reperire non possumus.

Unde oportet vos, suscepto signo sanctae crucis, per quod humanum genus est redemptum, exsecrando diabolicae versutiae supplantationem, qui divinae bonitatis operibus invidus aemulusque consistit, a cordibus vestris abjicere, injectisque manibus, hos [Col. 0438A] quos eatenus materiae compage vobis deos fabricastis, confringendos diminuendosque summopore procurare; ipsa enim eorum dissolutio corruptioque, quae nunquam viventem spiritum habuit, nec sensibilitatem a suis factoribus potuit quolibet modo suscipere, vobis patenter insinuet, quod nihil erat quod eatenus colebatis, dum profecto meliores, vos qui Spiritum viventem a domino percepistis, eorum constructione nihilominus existatis; quippe quos Deus omnipotens, ex primi hominis quem plasmavit cognatione deductos, per saecula innumerabilibus propaginibus pullulare constituit.

Accedite ergo ad agnitionem ejus qui vos creavit, qui vobis vitae insufflavit spiritum, qui pro vestra redemptione Filium suum unigenitum misit, ut vos [Col. 0438B] ab originali peccato eriperet et ereptos de potestate diabolicae nequitiae coelestibus praemiis muneraret. Suscipite verba praedicatorum et Evangelium Dei quod vobis annuntiant, quatenus credentes, sicut saepius dictum est, in Deum Patrem omnipotentem, et in Jesum Christum ejus Filium, et Spiritum sanctum, et inseparabilem Trinitatem, fugatis daemoniorum sensibus, expulsaque a vobis sollicitatione venenosi et deceptibilis hostis, per aquam et Spiritum sanctum renati, ei cui credideritis in splendore gloriae sempiternae cohabitare ejus opitulatione et munificentia valeatis.

Praeterea benedictionem protectoris vestri beati Petri apostolorum principis vobis direximus, id est, camisiam cum ornatura in auro una, et laena Anciriana [Col. 0438C] una, quod petimus ut eo benignitatis animo gloria vestra suscipiat, quo a nobis noscitur destinatum.



EPISTOLA III. AD EDELBURGAM EDUVINI REGIS CONJUGEM. Gratulatur eam fidem recepisse, monetque ut hoc merito suo regi praestet beneficium. Munuscula etiam mittit, speculum argenteum, et pectinem eburneum.

Dominae gloriosae filiae Edelburgae reginae, Bonifacius episcopus servus servorum Dei.

Redemptoris nostri benignitas humano generi [a 1Kb] , quod pretiosi sanguinis sui effusione a vinculis diabolicae captivitatis eripuit, multa providentia, quibus salvaretur, propinavit remedia; quatenus sui nominis agnitione diverso modo gentibus innotescens, [Col. 0438D] creatorem suum suscepto Christianae fidei agnoscerent sacramento: quod quidem vestrae gloriae sensibus coelesti collatum munere mystica regeneratio vestrae purgationis patenter innuit.

Magno ergo largitatis Dominicae beneficio mens nostra gaudio exsultavit, quod scintillam orthodoxae religionis in vestri dignatus est conversione succendere. Ex qua re non solum gloriosi conjugis vestri, imo totius gentis suppositae vobis intelligentiam in amorem sui facilius inflammaret. Didicimus namque, referentibus his qui ad nos gloriosi filii nostri Audubaldi regis laudabilem conversionem nuntiantes pervenerunt, quod etiam vestra gloria, Christianae fidei suscepto mirabili sacramento, piis et Deo placitis [Col. 0439A] jugiter operibus enitescat. Ab idolorum etiam cultu, seu fanorum auguriorumque illecebris se diligenter abstineat, et ita in amore Redemptoris sui immutata devotione persistens invigilet, ut ad dilatandam Christianam fidem incessabiliter non desistat operam commodare.

Cumque de glorioso conjuge vestro paterna charitas sollicite perquisisset, cognovimus quod eatenus abominandis idolis serviens ad suscipiendam vocem praedicatorum suam distulerit obedientiam exhibere. Qua ex re non modica nobis amaritudo congesta est, ab eo quod pars corporis vestri ab agnitione summae et individuae Trinitatis remansit extranea. Unde paternis officiis vestrae gloriosae Christianitatis nostram commonitionem non distulimus conferre, [Col. 0439B] adhortantes quatenus divinae inspirationis imbuta subsidiis importune et opportune agendum non differas, ut et ipse Salvatoris nostri Domini Jesu Christi cooperante potentia Christianorum numero copuletur, ut perinde intemerato societatis foedere jura teneas maritalis consortii. Scriptum namque est: Erunt duo in carne una (Matth. XIX). Quomodo namque unitas vobis conjunctionis inesse dici poterit, si a vestrae fidei splendore interpositis detestabilis erroris tenebris remanserit ille alienus? Unde orationi continuo insistens, a longanimitate coelestis clementiae illuminationis illius beneficia impetrare non desinas. Ut videlicet quos copulatio carnalis affectus unum quodammodo corpus exhibuisse monstratur, hos quoque unitas fidei, etiam post hujus vitae transitum, in [Col. 0439C] perpetua societate conservet. Insiste ergo, gloriosa filia, et summis conatibus duritiam cordis ipsius religiosa divinorum praeceptorum insinuatione mollire [Col. 0440A] summopere dematura, infundens sensibus ejus quantum sit praeclarum quod credendo suscepisti mysterium, quantumve sit admirabile quod renata praemium consequi meruisti. Frigiditatem cordis ipsius sancti Spiritus annuntiatione succende, quatenus, amoto torpore perniciosissimi cultus, divinae fidei calore jus intelligentiam tuarum exhortationum frequentatione succendat; ut perfecto [profecto] sacrae Scripturae testimonium per te expletum indubitanter praeclareat: Salvabitur vir infidelis per mulierem fidelem (I Cor. VII). Ad hoc enim misericordiam Dominicae pietatis consecuta es, ut fructum fidei creditorumque tibi beneficiorum Redemptori tuo multiplicem resignares. Quod equidem, suffragante praesidio benignitatis ipsius, ut explere valeas, assiduis non desistimus [Col. 0440B] precibus postulare. His ergo praemissis, paternae vobis dilectionis exhibentes officia, hortamur ut nos (reperta portitoris occasione) de his quae per vos superna potentia mirabiliter in conversione conjugis vestri submissaeque vobis gentis dignatus fuerit operari, prosperis quantocius nuntiis reveletis; quatenus sollicitudo nostra, quae de vestri vestrorumque omnium animae salute optabilia desideranter exspectat, vobis nuntiantibus relevetur, illustrationemque divinae propitiationis in vobis diffusam opulentius agnoscentes, hilari confessione largitori omnium bonorum Deo et beato Petro apostolorum principi uberes merito gratias exsolvamus.

Praeterea benedictionem protectoris vestri beati Petri apostolorum principis vobis direximus, id est, [Col. 0440C] speculum argenteum, et pectinem eburneum inauratum, quod petimus ut eo benignitatis animo gloria vestra suscipiat quo a nobis noscitur destinatum.



APPENDIX.




[Col. 0439]
EPISTOLA AD JUSTUM ARCHIEPISCOPUM CANTUARIENSEM. (C)*

[Col. 0439C] Dilectissimo fratri Justo, Bonifacius episcopus servus servorum Dei.

Susceptis vestrae dilectionis apicibus [a 1Kb] , in quibus reperimus, inter alia, plurimos ex gentilitate ibidem degentium, Deo omnipotenti et Domino nostro Jesu Christo auxiliante conversos, maxime autem in partibus Cantii ad veri Dei nostri fidem vestris laboribus esse perductos, valde gratulati sumus. Eadbaldi quoque regis animum ad verae agnitionis viam esse correctum, [Col. 0439D] Dominum omnipotentem in id laudavimus, qui sui nominis sacramentum vestrique laboris fructum non deseruit, sicut ipse praedicatoribus Evangelii veraciter repromisit: Ecce ego vobiscum sum omnibus diebus usque ad consummationem saeculi. Multa est clementia apud Deum, quae multa est in nobis demonstrata, cum aperiantur corda barbararum gentium ad suscipiendum praedicationis vestrae singulare mysterium. Ut enim proficerent vestris meritis, eorum est salvatio propinata, Domino dicente: Qui perseveraverit usque in finem, hic salvus erit; et alibi: Consummati operis vobis merces a retributore omnium bonorum Domino tribuetur. Cognovi siquidem in vestris syllabis ut sanctae recordationis praedecessor noster Gregorius constituit Augustino et omnibus successoribus suis, in posterum metropolitanam et primitivam sedem in civitate Dorobernia, ubi caput totius gentis [Col. 0440C] Anglorum a diebus paganorum habetur. At vero nunc per revelationem Jesu Christi, qui est origo et caput totius Christianitatis, eadem civitas exaltatur, et orthodoxa fides, quae est radix nobilissima, ibidem collocatur, ut ex illa segete uberrimum fructum boni operis ad pabulum coelestis patriae omnem insulam metiri queant. O quam felix illa civitas quae meruit in se Christum habitatorem habere, expulsis antiqui hostis insidiis! Felix illa civitas, felix et tota gens, cum illa superna misericordia visitare non dedignata sit, quos ante mundi creationem praedestinaverat sibi sociare! Quare absit ab omni Christiano ut ex [Col. 0440D] illa civitate Dorobernia aliquid minuatur aut in aliud mutetur nunc, vel in futuris temporibus, quae a praedecessore nostro domino papa Gregorio statuta sunt, quoquo modo res humanae quassentur. Sed magis ex auctoritate beati Petri apostolorum principis id ipsum praecipientes firmamus, ut in Dorobernia civitate semper in posterum metropolitanus totius Britanniae locus habeatur, omnesque provinciae regni Anglorum praefati loci metropolitanae ecclesiae subjiciantur, immutilata perpetuaque stabilitate decernimus. Hanc autem ecclesiam, utpote specialiter consistentem sub potestate et tuitione sanctae Romanae Ecclesiae, si quis conatus fuerit imminuere, eique de concessae potestatis jure quidquam abstulerit, auferat eum Deus de libro vitae, sciatque se sub anathematis vinculis esse notatum. Deus te incolumem custodiat, reverendissime frater.




ANNO DOMINI DCXXV.
SANCTUS SONNATIUS, RHEMENSIS ARCHIEPISCOPUS.




[Col. 0441]
NOTITIA HISTORICA IN SANCTUM SONNATIUM.
(Gallia Christ., t. IX, p. 18.)

[Col. 0441A] Archidiaconum Rhemensem gerebat Sonnatius cum episcopus Rhemensis factus est ante annum 613; nam, ex Flodoardo, res quasdam commutavit cum regina Brunichilde, quae diem supremum non obiit ante hunc annum. Electum autem esse autumat Cointius anno 594 ineunte; quod si verum est, nihil vetat quominus anno circiter 600, ut quidam volunt, corpus sancti Remigii novam in cryptam transtulerit. Praeterea, inquit Flodoardus, res Ecclesiae suae probabiliter ordinasse legitur, augens etiam episcopium, terris ac mancipiis dato pretio coemptis, quarum adhuc emptionum nonnulla reperiuntur monimenta; quasdam quoque res quas pravi quidam pervaserant, apud regiam majestatem tam per seipsum quam etiam per suos actores, Marco presbytero quoque legato suo [Col. 0441B] causas agente, repetitas et obtentas Ecclesiae rite restituit. Colonias etiam villarum quarumdam episcopii dispositis ordinavit servitiis. Praeterea nec non regalia super ecclesiasticarum immunitate rerum, sed et traditionum quarumdam obtinuit firmitatem. Anno 625 synodum Rhemensem cum aliis quadraginta et amplius Galliarum episcopis celebravit; qua in synodo multa leguntur apud Flodoardum utiliter constituta. Testamentum denique rerum suarum condidit, in quo, ex eodem scriptore, plura diversis donaria contulit ecclesiis. Basilicam tamen beati Remigii praecipue sibi haeredem instituit, ubi et sepulturam se habiturum delegit, ibique missorium argenteum deauratum deputavit; cochlearia quoque duodecim et salarium argenteum, ac portionem suam de Villari quodam cum mancipiis, vineis, [Col. 0441C] pratis caet risque adjacentibus, et alia nonnulla quae se dato pretio meminit comparasse. Ad basilicam sanctorum Timothei et Apollinaris delegavit casas quasdam, tam juxta ipsam ecclesiam quam infra civitatem. Ad basilicam sancti Martini, quem peculiarem suum patronum dicit, villam mutationis quam comparavit, ad integrum, sicut a se possessa est, tradidit. Insuper [Col. 0442A] et aurum dedit, unde calix inibi fieret. Ad basilicam sancti Joannis solidos V, ad basilicam sancti Sixti similiter in auro solidos III, ad basilicam sancti Medardi solidos III, ad monasterium puellarum vineam in Germaniaco sitam, cum quibusdam vasis ipsi basilicae profuturis; ad basilicam quae dicitur, Ad apostolos, auri solidos III cum aliis munusculis unde calix fieret; ad basilicam sancti Petri in civitate auri solidos III; ad basilicam sancti Theodori portionem suam de villo Germaniaco, cum mancipiis, vineis et caeteris ad ipsam pertinentibus, argentum quoque ad sepulcrum domni Theodulphi fabricandum vel exornandum; ad basilicam sancti Viti vas quoddam argenteum ad calicem faciendum, et in anno solidos XV; ad matriculam praeterea sanctae Rhemensis Ecclesiae nonnulla contulit donaria; [Col. 0442B] caeteris quoque matriculis vel congregationibus diversa delegavit munera. Quibusdam haeredum quoque suorum personis praedio quaedam eo tenore dereliquit, ut ad loca sanctorum a se destinata post eorum reverterentur decessum. Mancipia nonnulla libertate donavit, additisque ditavit peculiis. Quod viri Dei testamentum regalis praecepti reperitur pagina roboratum.

Obiisse creditur meritissimus praesul XIII Kal. Novembr. anno 631, si Cointio fides. Tradit Demochares, elapso plurium annorum curriculo, Deum, miraculis in tumulo coruscantibus, sanctitatem ipsius mundo revelasse, temporibus praesertim Rainaldi II, Sansonis et Henrici I archiepiscoporum, hoc est duodecimo saeculo, sacraque ejusdem ossa ab ecclesia sancti Remigii ad cathedralem fuisse translata Prid. [Col. 0442C] Non. Novembr. anno 1204, elevationis pompam Widone cardinale Praenestino celebrante. At haec paulo post fortuito incendio, quo deformata ecclesia, cum ingenti supellectile perierunt. Ascribuntur sancto praesuli quaedam statuta synodalia quae videsis apud Labbeum, et Marlotum.




[Col. 0443]
SANCTI SONNATII RHEMENSIS EPISCOPI [a 2Kb] STATUTA.
(Ex Flodoardo Hist. Rhem. Eccles.)


[Col. 0443A] CAPUT PRIMUM.

Sine fide, teste Apostolo (Hebr. XI), impossibile est Deo placere, ideoque mandamus omnibus ut exacte doctrinam fidei, juxta verbum Dei et sanctae Ecclesiae Romanae traditionem, teneant sequanturque. Et quicunque pastores sunt quae ad instruendum populum et gregem pertinent discant et sciant, et suos ad officia virtutum excitent.


II.

Fidelibus pie sacramenta ministrent, semperque afferant quod ad explicandam utilitatem sacramenti et institutionem pertinet.


III.

Mercedem non accipiant, sed in Deo confidant, qui dat escam pullis corvorum invocantibus eum [Col. 0443B] (Psal. CXLVI).


IV.

Baptizaturus sit sobrius, idque honeste expleat, verba attente proferat, et debite de parentibus informet.


V.

Confirmationis sacramentum habet donum roborantis Spiritus sancti, et uberiorem gratiam profert, ideoque non negligatur.


VI.

Remissio peccatorum et expiatio sanguine Domini nostri Jesu Christi nititur praecipue, et ab eo pendet.


VII.

Curet pastor ovem suam, et non negligat: ei injungat interesse missae sacrificio diebus solemnibus [Col. 0443C] et Dominicis; agnoscat ejus faciem; et si bis absit in anno, prohibeatur eidem ecclesiae ingressus, et careat pastorali sepultura et consolatione.


VIII.

Nemo tempore quadragesimae poenitentium confessiones audiat praeter pastorem. Hujus enim interest ovem recognoscere, pro qua suam animam fenerat Domino.


[Col. 0444A] IX.

Sacrosanctam Eucharistiam sacerdos celebraturus se praeparet, et probet; et ut minimum bis in mense id faciat.


X.

Feratur aegrotis vase honesto, et lumine antecedente et praeeunte. Et quicunque peregrinari volunt illam ad viaticum suscipiant.


XI.

Et cur ad mortem condemnatis renuitur, cum iis maxime conducat ad spem et securamen certi decessus, et praesentis agonis?


XII.

Qui ad ordines promoveri volunt, habeant beneficium ad alimoniam sufficiens, idque ad examinationem [Col. 0444B] virorum proborum et juratorum.


XIII.

Nulli tonsura detur, nisi idoneo, et ad sacros ordines postea probabiliter ascensuro. Quid opus enim mittere panem filiorum canibus, et spiritalia mundi amatoribus?


XIV.

In matrimonio imago exstat sacrosancti conjugii inter Christum et Ecclesiam enati; ideoque vinculum est divinitus firmatum, quod multum confert ad felicitatem rei familiaris, ad pacem inter partes, et ad proles suscipiendas (Ephes. V).


XV.

Extrema unctio deferatur laboranti et petenti, eumque pastor in propria saepius invisat, et pie visitet, [Col. 0444C] eum ad futuram gloriam animando, et debito praeparando.


XVI.

De clericis, luceant sicut stellae et perpetuae claritates in firmamento Ecclesiae. Non sint ebrii, nugaces, et saecularibus immisti.


XVII.

Nec mulieres alloquantur, aut domi retineant; [Col. 0445A] vivant in communi, et aedes pauperi patentes inhabitent.


XVIII.

Suffragia defunctorum omnium servari praecipimus, et ne missarum solemnia, praeter fundatorum mentem, alio modo convertantur.


XIX.

Sint episcopi fideles et assidui verbi Dei dispensatores. In hoc enim eorum charitas dignoscitur, si gregem pascant exemplo et verbo.


XX.

Festa absque omni opere forensi excolenda, et cum [Col. 0446A] debita veneratione celebranda haec sunt: Nativitas Domini, Circumcisio, Epiphania, Annuntiatio beatae Mariae; Resurrectio Domini cum die sequenti, Ascensio Domini, dies Pentecostes, Nativitas beati Joannis Baptistae, apostolorum Petri et Pauli, Assumptio beatae Mariae, ejusdem Nativitas, Andreae apostoli, et dies omnes Dominicales.


XXI.

Ecclesiae debite dotentur ad alimoniam pastoris et cleri, ut securius invigilent super gregem, et de ejus salute sint anxii et solliciti.




ANNO DOMINI DCXXV.
VERUS RUTHENENSIS EPISCOPUS.




[Col. 0445]
NOTITIA HISTORICA IN VERUM.
(Fabric. Bibl. med. et inf. aetatis.)

[Col. 0445B] Verus, episcopus Ruthenensis in Galliis, qui an. 625 concilio Rhemensi interfuit. Epistolae ejus duae ad Desiderium episcopum Cadurcensem editae sunt a Canisio, Lect. Ant. t. I, p. 648 et 649; ad ipsum [Col. 0446B] vero datae sunt epistolae Sulpitii Severi, episcopi Bituricensis, ibid., p. 645, et Ruricii Lemoviceni II, 22 Adde Galliam Christianam t. I, p. 201.




[Col. 0445]
VERI RUTHENENSIS EPISTOLAE DUAE.
(Can. Vett. Lect. tom. I.)



I.
[Col. 0445B]

Domno semper suo Desiderio papae Verus peccator.

Jussorium vestrum accepimus una cum exemplari de litteris domni Sulpitii, ubi domnus innotuit quod [Col. 0445C] istum placitum de ista synodo frater vester domnus Sulpitius alio tempore visus est immutasse. Nos hoc gratiae vestrae jam innotueramus per servo vestro Becobeno diacono, et postea per misso vestro. Sed quia, Deo volente, domnus innotuit quod mea suggestio continebat, nos gratulati sumus quod de vestra felicitate votiva gaudia meruimus cognoscere. Interea reddimus profusum nostri famulatus officium, supplicantes, ut pro nobis Domini misericordiam exorare dignetis; et saepius nos de vestra jubete felicitate consolare. Quia Dominus novit omnipotens quod ea quae bona sunt, de vos semper audire et videre optamus. Annis multis vobis servire merear, apostolice Pater.



II.

Domino illustro, et a nobis peculiarius suspiciendo, [Col. 0446B] pro Dei cultore domno Desiderio optimati Verus peccator.

Accedentem filium nostrum Leodoaldum diaconum, opportunum duximus ut dominationem vestrae charitatis inquirere deberem, cum sciamus devotionem [Col. 0446C] sanctae animae vestrae bona semper de parte nostra optare. Praesertim cum nos vestro prae omnibus patrocinio potiamur. Propterea salutantes eminentiam vestram, rogamus ut sicut dum patrocinia vestra elegimus, et hactenus nos defensio protectionis vestrae insigniter munivit, ita nunc quoque de conditione nepotum nostrorum, unde praefatum vobis suggerere rogamus, talem sollicitudinem atque instantiam apponatis; unde sicut nos vobis sumus, ita ipsos quoque acquiratis per omnia debitores. Reduce etiam antefato, de vestrae felicitatis eminentia, rescripto reddito, nostram sollicitudinem dignamini relevare. Dominus noster Jesus Christus custodiat corpus et animam vestram in die examinis sui! Amen.




ANNO DOMINI DCXXVIII.
CHLOTARIUS II, FRANCORUM REX




[Col. 0447]
NOTITIA HISTORICA IN CHLOTARIUM II.
(Hist. litt. de la France, t. III, p. 541.)

[Col. 0447A] Clotaire, second du nom, tait fils de Chilpric Ier, dont nous avons parl en son lieu, et de la fameuse Frdgonde. Il vint au monde quatre mois avant la mort de son pre, qui arriva vers l'automne de l'an 584. Il commena aussitt  rgner en Neustrie, sous la conduite de la reine sa mre; et c'est ce qui fait que l'on compte les annes de son rgne par celles de son ge. Frdgonde eut l'adresse de lui mnager les bonnes grces de Gontran, son oncle paternel, qui le protgea toujours, et qui le leva mme des fonts sacrs du baptme, avec les souhaits d'une prosprit encore plus grande que n'avait t celle de son aeul, dont il portait le nom [(a) 1Kb] .

On eut soin de faire tudier ce jeune prince; et tous nos historiens s'accordent  lui rendre tmoignage, [Col. 0447B] qu'il tait bien instruit des lettres. De l l'inclination qu'il eut et I honneur qu'il porta  ceux qui les cultivaient. Il ne faisait pas moins d'estime des gens de bien que des savants, et il avait  sa cour plusieurs saints personnages, qui furent levs aux premires dignits de l'Eglise. Tels furent saint Arnoul, saint Goric, saint Faron, saint Didier, saint Romaric, et quelques autres. On ne peut donner une juste ide de son rgne, qu'en disant qu'il fit rgner avec lui toutes les vertus qui font les grands rois. Sa pit clata par son affection pour les vques, et ses libralits envers les glises; sa bont et son humanit par le soin qu'il prit de secourir les pauvres, et l'attention qu'il eut  pourvoir aux besoins de tous les ordres de son royaume; sa gnrosit [Col. 0447C] par la remise qu'il fit aux Lombards du tribut annuel qu'ils payaient aux rois franais; sa valeur par la victoire signale qu'il remporta sur les Saxons; son amour pour la paix par la prfrence qu'il donna  un sage et paisible gouvernement, sur l'ambition de conqurir des provinces et de gagner des batailles. On ne lui reproche que d'avoir eu trop de tendresse et de complaisance pour le sexe, et d'avoir us de trop de cruaut envers Brunehaut,  qui il fit souffrir le supplice horrible que tout le monde sait [(b) 1Kb] .

Aprs la mort de Gontran, Clotaire eut quelques dmls avec Thierri et Thodebert, ses cousins, l'un roi de Bourgogne et l'autre d'Austrasie, dans lesquels il n'eut pas toujours l'avantage. Mais il eut [Col. 0448A] enfin celui de les vaincre, et de runir sous sa domination les trois royaumes qui formaient la monarchie franaise. Ce monarque vcut encore quinze ans depuis, et mourut au commencement de l'anne 628, en la quarante-cinquime de son ge et de son rgne. Il fut enterr dans l'glise de Saint-Vincent, c'est--dire de Saint-Germain des-Prs [(c) 1Kb] .

Clotaire avait pous trois femmes, deux desquelles lui donnrent chacune un fils. De Berthrude il eut Dagobert Ier, qu'il associa  la royaut ds 622, et de Sichilde il eut Charibert, qui mourut deux ans aprs son pre [(d) 1Kb] .

L'amour qu'avait Clotaire pour le bon ordre, tant en ce qui regarde les choses ecclsiastiques que civiles, le porta  faire divers rglements pour le [Col. 0448B] maintenir dans ses Etats.

1o On a sous son nom une ordonnance qui fut faite vers l'an 595, lorsqu'il n'avait encore que onze ans. Elle est divise en dix-huit titres ou articles, et tend particulirement  rprimer le larcin et l'infidlit des serfs, et  prescrire la manire de les poursuivre et de les punir. Mais elle dfend de violer  leur gard ou  l'gard de tout autre criminel, les asiles, et de les tirer par violence des glises o ils se seraient rfugis. Le dernier article de cette ordonnance est extrmement svre pour les juges qui y sont dclars coupables de mort, s'ils viennent  violer les rglements qu'elle contient. Cette pice se ressent beaucoup de la rusticit du temps o elle a t faite, comme le prouvent le grand nombre de [Col. 0448C] mots barbares qui s'y lisent. Outre le recueil des Capitulaires de nos rois, cette ordonnance se trouve  la fin de la Loi Salique de l'dition de 1602 [(e) 1Kb] .

2o Nous avons encore de Clotaire un dit plus considrable et beaucoup mieux crit que l'ordonnance prcdente, et auquel il eut plus de part, puisqu'il rgnait alors par lui-mme. Il est en date du quinzieme des calendes de Novembre, c'est--dire du dix-huitime d'octobre en la trente-unime anne de son rgne, par consquent du mme jour et de la mme anne que le VIe concile de Paris dont on a rendu compte. Aussi est-il pour confirmer ce qui avait t rgl par les vques de cette assemble; c'est ce que le prince excute en vingt-quatre articles, [Col. 0449A] o il rpte presque tous les dcrets du concile dont il explique quelques-uns, et o il fait diverses additions qui regardent les affaires civiles. On ne nous a pas conserv cette pice en tout son entier, quoiqu'elle soit digne en toutes choses d'un roi trschrtien. On n'a rien du quatorzime et du quinzime article, et il manque quelque chose au treizime [(a) 1Kb] . Elle fut applaudie et confirme avec les canons du VIe concile de Paris dans un autre concile, qui se tint peu aprs en un lieu qui n'est pas encore connu [(b) 1Kb] .

Cet dit a t insr dans le recueil d'anciens monuments qui contient les preuves des liberts de l'Eglise Gallicane. Il se trouve aussi avec l'ordonnance prcdente, entre les Capitulaires de nos rois [Col. 0450A] de la premire race. De l on l'a fait passer dans les collections des conciles et dans l'histoire de l'glise de Paris [(c) 1Kb] .

3o Goldast, qui a insr dans son recueil des Constitutions impriales l'ordonnance de Clotaire, nous y a donn aussi un fragment de lettre du mme prince  saint Arnoul, vque de Metz, pour tcher de le tirer de sa retraite, et de le faire revenir  son glise. Ce fragment se lit en effet sous le nom de Clotaire dans la vie de saint Arnoul, o l'auteur original l'a fait entrer. On y voit divers traits de l'attachement de ce prince pour ce grand prlat. Mais Goldast le place trop tt de dix ans, en le mettant en 615 [(d) 1Kb]




[Col. 0449]
CHLOTARII II FRANCORUM REGIS ECCLESIASTICAE PRAECEPTIONES. DECRETIO DE SERVIS ET ASILIS, DATA CIRCA ANNUM CHRISTI 595.
(Baluz., Capitul., t. I.)

[Col. 0449C] I. Decretum est, ut quia in vigilias constitutas nocturnos fures non caperent, eo quod per diversas intercedente conludio, scelera praetermissa custodias exercerent, centenas fieri. In qua centena aliquid deperierit, capitale qui perdiderat recipiat, et latro insequatur. Vel si in alterius centena appareat, et adhuc admoniti si neglexerint, quinos sol condemnentur. Capitale tamen qui perdiderit, a centena illa accipiat absque dubio, hoc est, de secunda vel tertia custodia.

II. Si vestigius comprobatur latronis, tamen praesentia nihil longe multando. Aut si persequens latronem suum comprehenderit, integram sibi compositionem accipiat.

III. Quod si in truste invenitur, medietatem compositionis [Col. 0449D] trustis adquirat, et capitale exigat a latrone.

IV. Si quis in domo alterius, ubi clavis est, furtum invenerit, dominus domus de vita componat.

V. Si quis cum furto capitur, antedictae subjaceat legi.

VI. Si de suspicione inculpatur, ad fortem veniat.

VII. Si mala forte priserit, latro tamen, ad utramque partem sint ternas personas electas, ne conludius fieri possit.

VIII. De servis Ecclesiae aut fisci, vel cujuslibet, quicunque inculpatur, ad fortem veniat, aut ad plebium promoveatur, aut ipse precius a domino [Col. 0450C] reformetur. Nam probari periculo subjacebunt.

IX. Si quis cujuslibet de potentioribus servis, qui per diversa possident, de crimine habetur suspectus, domino secretius cum testibus condicatur, ut intra viginti noctes ipsum ante judicem debeat praesentare. Quod si in statutum tempus interludente conludio non fecerit, dominus status sui juxta modum culpae inter fredum et faidum compensabitur.

X. Si servus ante admonitum dominum defuerit, capitale dominus restituat, et de servo faciat cessionem; et quum inventus fuerit, detur in vindictam.

XI. Si quis occulte de re sibi furata a quolibet latrone compositionem acceperit, utraque latronis culpa subjaceat. Fur tamen judici praesentetur.

XII. Ut continuo capitale ei qui perdiderit reformare [Col. 0450D] festinet, et latronem perquirat. Quem si in truste perinvenerit, medietatem sibi vindicet vel delaturam. Si fuerit de facultate latronis, et qui damnum pertulit, satiatur. Nam si persequens latronem ceperit, integram sibi compositionem simul et solutionem, vel quidquid dispendii fuerit, revocavit; frepus tamen judici, in cujus pago est, reservetur.

XIII. Nullus latronem vel quemlibet culpabilem, sicut summis episcopis convenit, de atrio ecclesiae trahere praesumat. Quod si sunt ecclesiae quibus atria clausa non sint, ab utraque parte parietum terrae spatium, arpennis pro atrio observetur.

[Col. 0451A] XIV. Nullus confugiens foris ante dicta loca pro operarum cupiditate se dicat exire. Quod si fecerint, et capti fuerint, ad dignum sibi supplicium condemnentur.

XV. Quod si cujuslibet servus deserens suum dominum ad ecclesias confugerit, et ibi primitus dominus ejus advenerit, contentio excusatur; reddatur furtum, ut se de pretio redimat.

[Col. 0452A] XVI. Si quis ad vestigium minandum vel latronem persequendum admonitus venire noluerit, quinque solidis condemnetur.

XVII. Ea quae in Dei nomine pacis tenore constituimus, in perpetuum volumus custodire.

XVIII. Hoc statuentes, ut si quis ex judicibus hoc decretum violare praesumpserit, vitae periculum subjacere cognoscat.




[Col. 0451]
[a 1Kb] EDICTUM DE SYNODO PARISIENSI.
(Brquigny, Diplom. tom. I.)
(C)

[Col. 0451B] Felicitatem regni nostri in hoc magis magisque, divino intercedente suffragio, succrescere non dubium est, si quae in regno nostro, Deo propitio, bene acta, statuta, atque decreta sunt, inviolabiliter nostro studuerimus tempore custodire; et quae contra rationis ordinem acta vel ordinata sunt, ne inantea, quod avertat divinitas, contingant, disposuerimus, Christo praesule, per hujus edicti nostri tenorem, generaliter emendare. Ideoque definitionis nostrae est ut canonum statuta in omnibus conserventur, et quod per tempora ex hoc praetermissum est, vel dehinc, perpetualiter observetur.

I. Ita ut, episcopo decedente, in loco ipsius, qui a metropolitano ordinari debet cum provincialibus, a clero et populo eligatur [b 1Kb] ; et si persona condigna [Col. 0451C] fuerit, per ordinationem principis ordinetur; vel certe si de palatio eligitur, per meritum personae et doctrinae ordinetur [c 1Kb] .

II. Ut nullus episcoporum, se vivente, eligat successorem; sed tunc alius ei substituatur, cum taliter afficeretur ut Ecclesiam suam nec clerum regere possit. Itemque ut nullus, vivente episcopo, adoptare locum ejus praesumat. Quod si petierit, ei minime tribuatur [d 1Kb] .

III. Si quis clericus, quolibet honore munitus, contempto episcopo suo, vel praetermisso, ad principem aut ad potentiores quasque personas ambulare vel sibi patrocinium elegerit expetendum, non recipiatur, praeter si pro venia videtur expetere. Et si pro qualibet causa principem expetierit, et cum ipsius [Col. 0451D] principis epistola ad episcopum suum fuerit reversus, [Col. 0452B] excusatus recipiatur. Is qui ipsum, post admonitionem pontificis sui, retinere praesumpserit, sancta communione privetur [e 1Kb] .

IV. Ut nullus judicum de quolibet ordine clericos de civilibus causis, praeter criminalia negotia, per se distringere aut damnare praesumat, nisi convincitur manifestus, excepto presbytero aut diacono. Qui vero convicti fuerint de crimine capitali, juxta canones distringantur, et cum pontificibus examinentur [f 1Kb] .

V. Quod si causa inter personam publicam et homines ecclesiae steterit, pariter ab utraque parte praepositi ecclesiarum et judex publicus in audientia publica positi ea debeant judicare [g 1Kb] .

VI. Cuicunque defuncto, si intestatus decesserit, propinqui absque contrarietate judicum in ejus facultate [Col. 0452C] juxta legem succedant [h 1Kb] .

VII. Libertos cujuscunque ingenuorum a sacerdotibus, juxta textus chartarum, ingenuitatis suae defensandos, nec absque praesentia episcopi aut praepositi Ecclesiae esse judicandos, vel ad publicum revocandos [i 1Kb] .

VIII. Ut ubicunque census novus impie additus est, et a populo reclamatur, justa inquisitione misericorditer emendetur.

IX. De teloneo, ut per ea loca debeat exigi, vel de speciebus ipsis de quibus praecedentium principum tempore, id est, usque ad transitum bonae memoriae domnorum parentum nostrorum Gunthramni, Chilperici, Sigeberti regum, est exactum [j 1Kb] .

X. Judaei super Christianos actiones publicas agere [Col. 0452D] non debeant. Quare qui se quaestuoso ordini sociare [Col. 0453A] praesumpserit, severissimam legem ex canonica incurrat sententia [a 1Kb] .

XI. Ut pax et disciplina in regno nostro sit, Christo propitiante, perpetua, rebellio vel insolentia malorum hominum severissime reprimatur [b 1Kb] .

XII. Ut nullus judex de aliis provinciis aut regionibus in alia loca ordinetur; ut si aliquid mali de quibuslibet conditionibus perpetraverit, de suis propriis rebus exinde quod male abstulerit, juxta legis ordinem debeat restituere [c 1Kb] .

XIII. Praeceptiones nostrae per omnia impleantur [d 1Kb] (finis capitis deperdita.)

XIV. (Textus deperditus.)

XV. (Textus deperditus.)

XVI. Quidquid parentes nostri anteriores principes, [Col. 0453B] vel nos, per justitiam visi sumus concessisse et confirmasse, in omnibus debeat confirmari.

XVII. Et quae unus de fidelibus ac leodibus, suam fidem servando domino legitimo, interregno faciente, visus est perdidisse, generaliter absque aliquo incommodo de rebus sibi juste debitis praecepimus revestiri.

XVIII. Puellas et viduas religiosas, aut sanctimoniales, quae se Deo voverunt, tam quae in propriis domibus resident, quam quae in monasteriis positae sunt, nullus nec per praeceptum nostrum competat, nec trahere, nec sibi in conjugio sociare penitus praesumat. Et si quis exinde praeceptum elicuerit, nullum sortiatur effectum [e 1Kb] . Et si quicunque aut per virtutem aut per quemlibet ordinem ipsas detrahere [Col. 0453C] aut sibi in conjugium praesumpserit sociare, capitali sententia feriatur. Et si in ecclesia conjugium fecerint, [Col. 0454A] et illa rapta aut rapienda in hoc consentire videbitur, sequestrati ab invicem in exsilio deportentur, et facultates eorum propinquis haeredibus socientur [f 1Kb] .

XIX. Episcopi vero vel potentes, qui in aliis possident regionibus, judices vel missos discussores de aliis provinciis non instituant, nisi de loco, qui justitiam percipiant et aliis reddant.

XX. Agentes igitur episcoporum aut potentum per potestatem nullius rei collecta solatia nec auferant, nec cujuscunque contemptum per se facere non praesumant.

XXI. Porcarii fiscales in silvas ecclesiarum aut privatorum absque voluntate possessoris in silvas eorum ingredi non praesumant.

XXII. Neque ingenuus, neque servus qui cum [Col. 0454B] furto non deprehenditur, a judicibus, aut ad quemcunque interfici non debeat inauditus [g 1Kb] .

XXIII. Et quando quidem pastio non fuerit, unde porci non debeant saginari, cellarinsis in publico non exigatur [h 1Kb] .

XXIV. Quicunque vero hanc deliberationem, quam cum pontificibus [i 1Kb] , vel tam magnis viris optimatibus aut fidelibus nostris in synodali concilio instituimus, temerare praesumpserit, in ipsum capitali sententia judicetur, qualiter alii non debeant similia perpetrare.

Quam auctoritatem vel edictum perpetuis temporibus valiturum manus nostrae subscriptionibus decrevimus roborandum.---Hamingus.---Chlotacharius, in Christi nomine rex, hanc definitionem subscripsi.

[Col. 0454C] Data sub die XV Kalendas Novembris, anno 31 regni nostri Parisius.




[Col. 0453]
PRAECEPTUM PRO MONASTERIO SANCTI DIONYSII.
(Apud Mabill., in Supplem. de re Diplom., p. 92.)

[Col. 0453D] . . . viris illustribus Chrodegario . . . . e sana mente per basilecabus de suis propriis facultatibus per testamenti pagenam voluerit legaliter delegari, per nostris auctoretatebus testamentum . . . . . . noster Dodo abba de basileca sancti domini Dioninsio Martheris peculiares patroni nostri testamenti pagenam a Johanne quondam neguciante filius Hid. . . . . . uid de suis facultatebus ad basileca ipsius sancti Dioninsio, vel reliqua loca sancta infra oppedum Parisiorum civitatis, etiam et ad alecus de suis propinquis per ipso generaliter confirmari deberimus. Quod nos magnetudo vestra sicut unicuique, justa petentes vel pro nostre mercides compedium hunc beneficium non negasse . . . . saepe dictus [Col. 0454D] Johannis ad ante dicta basilecas sancti Dioninsio, vel reliqua sancta loca, aut suis propinquis juste nuscitur delegasse, hoc est in terris, domebus, mancipiis . . . . entis vel reliquo beneficio, hujus auctoretatis nostre vigore et generale beneficium confirmatum ad ipsas basilecas vel suis propinquis proficiat in perpetuo . . . . . . . nentem similiter per hanc praeceptionem firmati valeant permanere securi. Et ut hec auctoretas ampliatis titolis nostris et futuris temporibus inconcusso jure . . . . . . . . . Ursinus obt. . . . . Chlothacharius in Christi nomine rex hanc praeceptionem subs . . . . . nostri, Stirpiniaco fel. in Domino at vet. pal.




[Col. 0455]
EPISTOLA AD ARNULPHUM
(Brquigny Diplom, tom. I.)

Arnulphus, cujus vitam legere est apud Bollandos, die Julii octavo decimo, et de quo consulendus est Mabillonius infra laudatus, intentissime a Chlotario rege flagitabat ut successorem sibi daret, mittensque epistolas per internuntios, sese indignum episcopali munere asserebat, deprecans ut sui loco pontifex eligeretur qui praedicationis verbum seminaret in populo.

Argumento litterarum cognito, angoribus Chlotarius exagitatus fuit, ab omni se auxilio destitutum asserens si a frequentia palatii Arnulphus discederet. Itaque ad eum scripsit epistolam qua praesulem hortabatur ut officio fungi pergeret. Nec dies, nec annus constant. Mabillonius, ubi infra, annum DCXL indicare videtur, quod epistolae ipse adversatur, quippe ad Chlotarium directa est, qui vita excessit anno 528; Goldast. ann DCXV, perperam, Chlotarius enim, cum anno 622 filium suum Dagobertum Austrasiae regem instituisset, Arnulfo regnum ad gubernandum Dagobertumque ad erudiendum tradiderat; D. Bouquet, Rerum Gall. et Franc. scriptores, tom. III; pag. 508, annum DCXXV notavit, cujus sententiam secutus sum.

[Col. 0455A] . . . . . . . . . . . . Domne et Pater, quae scripsistis per vestram epistolam, ut in vestro loco alium deberemus eligere successorem, istud nostra praesumptio facere nulla ratione praesumit. Hinc interim inter reliqua ait: Quantum de devotione vestra, quam ex admonitione divina esse confidimus, [Col. 0456A] gavisi sumus, tantum iterum dolentes tractavimus, quod non optavimus de vestro conspectu esse absentes. Imo, Domne et Pater, si qualibet devotione compulsus pro bono operis actu alicubi deliberatis proficisci, petimus ut nos sine pace vestra vel communione pro amore divino nullatenus relinquatis.




[Col. 0455]
APPENDIX.
(Brequigny, Diplom., tom. I.)



Charta qua Lonegisilus monasteriolum a se conditum in vico Busiaco ac quidquid acquisivit aut acquirere poterit, Hadoindo, Cenomanensi episcopo, et ejus Ecclesiae, donat [a 1Kb] (Ann. 625)
[Col. 0455A]

In nomine Dei et Domini nostri Jesu Christi ac [Col. 0455B] Spiritus sancti. Oportet unicuique homini diem obitus sui bonis operibus praeparare, ne eum sine fructu boni operis ultima suae vitae dies imparatum reperiat. Idcirco ego in Dei nomine Lonegisilus, indignus sacerdos, et quamvis non opere, voluntate tamen monachus, pertractans casum fragilitatis humanae, relinquens solum Alamanniae patriae meae, parentesque meos nobiles et divites, qui gentiliter vivere me cogebant, et militiae regali me conjungebant, atque in armis exercebant, et a Christi militia me subtrahebant, et diis mortalibus me servire exhortabant; sed, ut credo, inspiratione divina eos respuebam, quia vana mihi videbantur, et omnipotenti Deo me sociare curabam. Coepi tunc quaerere Christianos, ut ab eis discerem qualiter agerem, a quibus litteris instructus et baptizatus, Christianus effectus sum. Postea vero coepi loca sanctorum et monasteria frequentare, et quaerere loca ubi aliquam cellulam aedificare potuissem. Taliter, Domino ducente, perveni in pago Cenomannico, ubi a domno Hadoindo [Col. 0455C] domino meo amabiliter sum susceptus. Cui voluntatem meam manifestavi, atque qualiter ab infantia mea egeram patefeci: a quo et confortatus, coepi in eodem pago, ejus auxilio et exhortatione, quaerere ubi aliquam cellulam ad lucrandas animas facerem. Quadam autem die perveni ad Busiacum, vicum canonicum, ubi detentus sum a presbyteris et pagensibus ejusdem loci: quibus cum voluntatem meam patefacerem, coeperunt me exhortare ut in eodem loco cellulam aedificarem, quia locus popularis est, [Col. 0456A] et eleemosyna multa ibidem venit, et populus noster amans Deum, qui sufficienter mihi facerent in tantum ut locum ab episcopo impetrarem. Qui statim mihi dederunt haereditates eorum et multas possessiones dederunt. Cum autem haec domino meo Hadoindo renunciarem, egit Deo gratias, et ordinavit [Col. 0456B] me sacerdotem et memoratum vicum Busiacum mihi dedit una cum reliquis praediis et adjacentiis suis, ea videlicet conditione, ut subjectus essem Cenomannicae matri ecclesiae et quidquid conquirere et attrahere undique poteram sibi traderem, et praedictum monasterium cum omnibus ad se pertinentitibus praedictae ecclesiae, sicut antea fuerat, cum omnibus quae ibi lucrare potueram, futuris esset temporibus. Cujus manibus me libenter tradidi, et omnes res quas adquirere potui, seu in futuro adquirere potuissem, per hanc cartam delegavi perpetualiter ad possidendum, vel ejus successoribus, per licentiam et permissum sive concessum domni Clotharii regis, una cum misso suo, nomine Buccellino, comite, legaliter tradidi atque confirmavi. Ab ipso enim domino meo Hadoindo episcopo accepi, de rebus suae sedis ecclesiae sanctae Mariae et sanctorum Gervasii et Protasii, aliquam partem de villa Lucduno, una cum praefato vico Buxido, seu de aliis rebus quas ei precavi, et ecclesiastica ornamenta multa, unde [Col. 0456C] valde ditatus sum, ad ipsum monasteriolum perficiendum. Cujus adjutorio et operariis vel magistris fultus, monasterium ibidem aedificare merui. Postea vero ad Clotharium regem accusatus et adductus; sed Dominus, qui semper adjuvat sperantibus in se, ipse me adjuvavit et convertit ipsam accusationem in bonum, et inveni, ejus misericordia, gratiam Clotharii regis, et ab eo multis muneribus ditatus, atque ad praedictum monasteriolum censivit annos singulos argentum solvere, unde illud perficere potuissem, [Col. 0457A] et tuitionem mihi fecit; et sic reversus, omnia illa tradidi per haec strumenta, memorato domno meo Hadoindo episcopo et ecclesiae suae perpetualiter tenendum, jubente et hortante domno Clothario, contradidimus atque confirmamus, eo videlicet modo, ut futuris temporibus monachi, ibi semper regulariter viventes, sub potestate pontificis permaneant, ea scilicet ratione atque praetexto, ut rem datam pontificis, non judiciario more, sed ecclesiastico, sub integra emunitate, sicut a nobis hucusque possessum est, in jure oratorio sancti Petri, cujus dentem Roma, Domino tribuente, super corpus et super altare ejusdem sancti Petri, ipso principe apostolorum revelante, invenire merui, et domino meo Hadoindo episcopo deferri, quem ipse suis precibus Domino commendavit, et in praedicto nostro oratorio solemniter collocavit; memoratum nostrum monasteriolum per hanc paginam testamenti reddo domino meo Hadoindo episcopo, et quidquid acquisivi, sive deinceps [Col. 0457B] acquirere potuero, in omnibus rebus, tam mobilibus quam et immobilibus, trado atque transfundo in jure et potestate ac dominatione sanctae Mariae, matris Domini nostri Jesu Christi vel sanctorum martyrum Gervasii et Protasii, ut eorum rectoribus atque pontificibus debeat, Deo protegente et opitulante, consistere. Licet in cessionibus poenam adnecti non sit necesse, sed nobis pro omni firmitate placuit inserendum. Si quis vero (quod futurum esse non credimus), si nos ipsi, quod absit, aut aliquis de heredibus nostris, seu qualibet persona, calliditate commotus aut praeventus, ullo unquam tempore comprehensam epistolam cessionis nostrae, quam propter nomen Domini et, reverentia ipsius sancti loci, spontanea voluntate fieri decrevimus, venire aut aliquid agere voluerit, aut tergiversator extiterit, anathema sit; et tam qui fecerit quam qui faciendo consenserit anathema sit: et cum suprascripto sancto apostolo ante tribunal Christi deducat rationes, insuper inferat juxta poenam saeculi, eum cogente fisco, partibus [Col. 0457C] ipsius ecclesiae vel eorum rectoribus, aurum libras centum, argenti pondera CC persolvere faciat, et quod repetit nullatenus valeat vindicare; sed praesens cessio atque voluntas nostra omni tempore inviolata permaneat cum stipulatione subnixa. Et ut haec cessio firmior habeatur et inviolabiliter conservetur, manus nostras subterfirmavimus, et aliorum [Col. 0458A] virorum bonorum decrevimus roborare. Actum Sagonna malo publico. Data VIII Kal. Decembris, anno LII [a 2Kb] , regnante Clothario rege. Ego Lonegisilus indignus sacerdos, et voluntate monachus, hanc donationem a me factam subscripsi et adfirmare rogavi. In Dei nomine ego Medegiselus [b 2Kb] , Turonicae urbis archiepiscopus, peccator, deprecante Lonegisilo, subscripsi. In Dei nomine Magnobonus peccator, episcopus, rogante Lonegisilo, subscripsi. In Dei nomine ego Abbo, misericordia Christi episcopus, subscripsi. Signum Odilardi comitis. Signum Leobadi comitis. Signum Ratgaudi comitis. Ego Benedictus abba subscripsi. Ego Siagrius abba subscripsi. Ego Leutfridus abba subscripsi. Signum Leutramni. Signum Turingo. Signum Teutberto. Signum Paterno. Signum Babone. Signum Ibboleno. Agatho Honoratus subscripsi. Gheirinus, rogante domino meo Clothario rege, subscripsi. Guntinus Honoratus subscripsi. Ibbo, notarius, subscripsi, relegi, notavi diem et annum.



II. Charta qua Lonegisilus monasteriolum a se conditum in loco Busiaco, et Ecclesiae Cenomanicae donatum, recepit ab eadem, usufructuario jure possidendum, [c 1Kb] (Ann. 625).
[Col. 0458B]

Domno sancto ac venerabile sede apostolico Hadoindo, Cenomannicae praesule, una cum sancta congregatione ex ipsa urbe consistente, ego in Dei nomine Lonegisilus, indignus sacerdos, et voluntate monachus, precator a vobis accedo. Dum et mea fuit petitio, et vestra decrevit voluntas, ut illud monasteriolum, quae est constructus in honore sancti Petri, et est situs in terraturio sanctae Dei genitricis Mariae et sanctorum martyrum Gervasii et Protasii, matris et Cenomannis civitatis senioris ecclesiae in pago Cenomannico, in loco qui dicitur Busiacus, vicus canonicus, quem ego Lonegisilus olim vestra largitate merui accipere, et vestro adjutorio reaedificare per vestrum beneficium sub usufructuario [Col. 0458C] ordine tempore vitae meae, cum omnes res ad se pertinentes vel aspicientes, mihi tenere permisistis, et censivi annis singulis, ad matrem civitatis ecclesiam persolvere, ejusque pontificibus atque rectoribus, id est, ad lumen ecclesiae, de cera libras majores IV, et de oleo libras VI et treantes II, et ad opus episcopi cambutta una et pelliciam I, et dimidiam [Col. 0459A] libram argenti monetae publicae, et ad opus canonicorum duo modia vini, ad charitatem faciendam; et si negligens aut tardus de ipso censo apparuero, fidem exinde faciam, et ipsum monasteriolum tempore vitae meae non perdam; et alicubi nec vendere, nec donare, nec alienare pontificium non habeam, nisi sub jure et potestate ac dominatione sanctae Mariae et sanctorum martyrum Gervasii et Protasii, vel eorum pontificibus atque rectoribus permaneat. Et post meum quoque, Domino ducente, de hac luce discessum, absque illius judicis consignatione, aut heredum nostrorum contradictione, jam dictum monasteriolum cum omni integritate, et res ad se pertinentes vel aspicientes, vos aut rectores successoresque vestri in vestram faciatis revocare potestatem vel dominationem. Et ut hae precariae [a 2Kb] uno tenore conscriptae [b 1Kb] una quae in thesauro civitatis ecclesiae recondita sit, et alia quam ego a vobis Lonegesilus accepero, omni tempore firmae et stabiles permaneant. Actum Cenomannica civitate publica. Data Kal. [Col. 0459B] Decembris, anno LII, regnante Clothario rege. Ego Hadoindus, peccator, episcopus, hanc precariam a me factam subscripsi. Ego Winomannus, indignus abba, subscripsi. Ego Christianus, indignus abba, subscripsi. Ego Bodilo, indignus abba, subscripsi. Ego Benedictus, indignus archidiaconus, subscripsi. Ego Innocens, indignus archipresbyter, subscripsi. Ego Berto, indignus presbyter, subscripsi. Ego Winegaudus, indignus presbyter, subscripsi. Ego Ratgaudus, indignus presbyter, subscripsi. Ego Brichius, indignus presbyter, subscripsi. Ego Wallisius, indignus diaconus, subscripsi. Ego Aldabertus, indignus diaconus, subscripsi. Signum Hartgaudi. Signum Requisiti. Signum Sigemari. Signum Walandi. Signum Sigebodus. Signum Sigefredi. Ego Walefredus, diaconus, rogante domino meo Hadoindo episcopo, hanc precariam scripsi et subscripsi.





III. Diploma Chlotarii II, regis Francorum, quo confirmat donum monasterioli a Lonegisilo collatum Ecclesiae Cenomanensi, et cessionem ejusdem monasterioli ab eadem Ecclesia factam Lonegisilo, sub lege usufructus [c 2Kb] (ann. 627).
[Col. 0459C]

Chlotarius, rex Francorum, vir inluster. Si petitionibus servorum Dei, vel bonorum hominum, quae nostris auribus fuerunt relatae, et augmentum praestamus, [Col. 0460A] et eas ad effectum perducimus, hoc nobis ad aeternae salutis praemium vel stabilitatem in Dei nomine pertinere confidimus. Igitur inluster vir, domnus Lonegisilus, directa petitione clementiam regni nostri adserens, nobis intimavit, eo quod ante hos dies in terra sanctae Mariae vel sanctorum martyrum Gervasii et Protasii, matris et Cenomannis civitatis senioris ecclesiae, una cum consensu Haduindi, Cenomannicae urbis episcopi, vel ejus congregratione, monasteriolum quoddam, praedicto episcopo consentiente, seu adjutorium non modicum praestante, in honore sancti Petri construxit vel reaedificavit, seu de argento, quem ei dederamus, immelioravit; et postquam ille ibi venit, et largitione memorati episcopi illud habuit, sicut in eorum strumentis et precariis continetur, res atque mancipia quae ad ipsum monasteriolum a bonis et Deo timentis hominibus traditae sunt, tam in pago Cenomannico quam et in aliis pagis atque territoriis, cum omnibus adjacentiis earum vel appenditiis, cum omni re [Col. 0460B] inexquisita, ad praedictam matrem et civitatis ecclesiam, quae est in honore sanctae Mariae et sanctorum martyrum Gervasii et Protasii, vel domno Hadoindo praedicto episcopo, qui ibidem ad praesens custos et rector praeesse videtur, ipsas res nostro ex permissu, sive per nostram licentiam et auctoritatem, per sua strumenta tradidit atque delegavit. Ideo petiit celsitudini nostrae, ut per nostram auctoritatem plenius confirmare fecissemus; quorum petitionibus gratanter adsensum praestavimus, et in omnibus confirmavimus. Praecipientes enim jubemus ut sicut jam dictus Lonegisilus, sacerdos et monachus, ipsum monasteriolum quod in ipsa terra sanctae Mariae et sancti Gervasii et Protasii aedificavit, una cum terris, domibus, aedificiis, mancipiis, vineis, silvis, pratis, pascuis, aquis aquarumve decursibus, farinariis, peculiis, pecuniis, mobilibus et immobilibus, vel reliquis quibuscumque beneficiis, ad ipsa casa Dei per sua strumenta tradidit et delegavit, seu quod nostris et [Col. 0460C] futuris temporibus ad eumdem locum traditum fuerit, et hoc ad praesens ibidem recti ordine videtur esse possessum vel dominatum, ita et inantea, inspecta ipsa epistola donationis et precaria acceptionis, per hoc praeceptum plenius in Dei nomen confirmamus monasteriolum superius nominatum, cum omni integritate, ad ipsa praedicta casa sanctae Mariae et sancti Gervasii et Protasii martyris, nostris et futuris [Col. 0461A] temporibus, jure firmissimum proficiat in augmentum. Et ut haec praeceptio firmior habeatur, et in omnibus conservetur, manus nostrae subscriptionibus subter eam decrevimus roborare et nostro sigillo sigillare. Clotharius, rex Francorum, subscripsi. Adogrimus, jussus obtuli et subscripsi. Datum dies VIII quod fecit mensis Januar. anno LIII regni nostri, Compendio palatio nostro, in Dei nomen feliciter. Amen.





IV. Charta qua Romaricus monasterium puellarum condit, juxta Avendi Castrum [a 1Kb] (ann. 620).

In nomine Patris et Filii et Spiritus sancti. Amen. Quoniam mundus in maligno positus legitimas fidelium donationes impie conatur infringere, idcirco ratio postulat, ut ea quae pro augmento ecclesiarum donata sunt, nos quoque rationabiliter confirmare curemus. Noverit igitur omnium catholicorum tam praesentium quam futurorum universitas, quod ego Romaricus [b 1Kb] , Avendi comes, videns viros virtutis [Col. 0461B] voluntaria paupertate pauperis Jesu stigmata in suis corporibus circumferre, et in desertis ac spinosis locis habitare, ut amaritudinem crucis et asperitatem, poenitentia sancta, saeculis omnibus celebrem praedicarent; secundum desiderium meum paravi eis locum in monte Rombech, juxta castrum meum, in monte silvestri satis et horrido, haut procul a Mosellae fluminis ripa, quatenus ubi prius fremitus et ululatus ferarum frequenter sonabat in auribus hominum, ibi deinceps in psalmis et hymnis et canticis spiritualibus crebrius resonaret gratiarum actio, et vox laudis in [Col. 0462A] auribus angelorum; monsque ille silvestris factus est mansio sanctarum harum quae cognitione et aviditate versantur in coelis. Nam spinis et vepribus extirpatis, construxi ibi monasterium monialium ordinis Benedicti, in honorem sanctissimae Trinitatis et beatissimae Dei genitricis, Mariae virginis, et beatorum apostolorum Petri et Pauli, ac omnium sanctorum. Quod scilicet monasterium, a proprietate loci congruum sortitum nomen. Mons Sanctus vocatur. Tunc communi consensu meorum, convocavi congregationem sanctarum monialium quibus concessi praefatum monasterium, abbatissam Gertrudem [c 1Kb] , filiam meam primogenitam, cui et sorori suae Clarae filiae meae, et caeteris monialibus, ut secure et libere, ac sine bonorum terrenorum metus cura, Deo famulentur, do et concedo libere et pure, quia Deo servire cupio, totum patrimonium meum, videlicet totum comitatum [d 1Kb] Avenduni, eodem modo, forma, auctoritate, proprietate tenendum, qua pater meus et ego tenuimus. Factum est autem hoc donum quarto [Col. 0462B] nonas Martii, anno ab Incarnatione Domini DCXX [e 1Kb] , Clotario glorioso Francorum rege regnante. Testes sunt [f 1Kb] : Arnoaldus, episcopus Metensis; Dodo, episcopus Tullensis; Paulus, episcopus Viridunensis; Arnulphus, cognatus meus, dux Austriae Mosellanicae; Brunulphus, Comes Templacensis; Waubertus, dux Inferioris Austriae, comes Salmensis. Et ne quis hanc eleemosynam audeat unquam temere calumniare, vel aliquam injuriam monialibus in hoc loco Deo servientibus inferre, sigilli mei auctoritate ac praefatorum regis, episcoporum, ducum et comitum confirmavi.




ANNO DOMINI DCXXXVIII.
HONORIUS I, ROMANUS PONTIFEX.




[Col. 0463]
NOTITIA HISTORICA IN HONORIUM PAPAM I.
(Lib. Pontif. Ed. Blanch., t. IV.)

[a 6Kb] Honorius, natione Campanus, ex patre Petronio consule sedit annos [1 1Kb] XI, menses XI, dies XVII. Hic [Col. 0464] temporibus suis multa bona fecit. Hic erudivit clerum. [b 2Kb] Temporibus suis renovavit omnem [2 1Kb] familiam [Col. 0465A] beati Petri apostoli, et investivit confessionem beati Petri ex argento puro, quod pensat libras centum octuaginta et septem. [a 2Kb] Investivit [1 1Kb] regias januas in ingressu ecclesiae majoris, quae appellantur medianae ex argento, quae pensant libras noningentas septuaginta quinque. Fecit et [2 1Kb] cerostatas majores [3 1Kb] ex argento paria duo, quae sunt ante corpus beati Petri apostoli, pensan. sing. libras [4 1Kb] CCLXXII. Fecit et ad beatum Andream apostolum, ubi supra, ante confessionem [5 1Kb] tabulas ex argento, quae pens. libr. septuaginta tres. Hujus temporibus levatae sunt trabes in Ecclesia beati Petri apostoli numero sexdecim. [b 1Kb] Hic cooperuit ecclesiam [6 1Kb] omnem ex [7 1Kb] tabulis aereis, quas levavit [c 3Kb] de templo, quod appellatur [8 1Kb] Romae [Col. 0466A] ex consensu piissimi Haeraclei imperatoris. Eodem tempore [d 1Kb] fecit ecclesiam beatae Agnetis martyris milliario ab urbe Roma tertio, via Numentana, a solo, ubi requiescit. Quam undique ornavit [9 1Kb] et exquisivit, ubi posuit multa dona. Ornavit autem sepulcrum ejus ex argento, quod pensan. libras CCLII. Posuit et desuper ciborium aereum deauratum mirae magnitudinis. Fecit et [10 1Kb] Gabathos aureos [11 1Kb] quatuor, pensan. sing. libras singulas. Fecit absidam ejusdem basilicae ex [12 1Kb] musibo, ubi etiam multa [13 1Kb] bona obtulit. Item fecit basilicam beati Apollinaris martyris in urbe Roma, in porticu beati Petri apostoli, quae appellatur [14 1Kb] ad palmata a solo, ubi dona multa largitus est.

[Col. 0467A] Hic fecit constitutum in Ecclesia, et decrevit ut per omnem hebdomadam Sabbato die exeat litania, [1 1Kb] ad beatum Apollinarem, et ad beatum Petrum apostolum cum hymnis et canticis populus omnis occurrere debeat. Fecit et ecclesiam beato Cyriaco martyri a solo via Ostiensi milliario septimo, ubi et donum obtulit. Eodem tempore fecit ecclesiam beatorum martyrum quatuor Coronatorum, quam et dedicavit, et donum obtulit. Fecit ecclesiam beato Severino a solo juxta civitatem Tiburtinam milliario ab urbe Romana vigesimo, quam ipse dedicavit, et dona multa obtulit. Renovavit et coemeterium beatorum martyrum Marcellini et Petri, via Lavicana. Eodem tempore fecit basilicam beato Pancratio [Col. 0467B] martyri, via Aurelia milliario secundo [2 1Kb] a solo, et ornavit sepulcrum ejus ex argento, quod pensan. libras centum viginti. [ [3 1Kb] Et ibi constituit mola in murum in loco Trajani juxta murum civitatis, [a 2Kb] et [Col. 0468A] formam, quae deducit aquam in lacum Sabbatinum, et sub se formam, quae conducit aquam Tiberis.] Fecit et ciborium super altare ex argento, quod pensan. libras [4 1Kb] CCLXXXVII, et arcus argenteos quinque, qui pens. singuli libras XV. Fecit et candelabra aurea tria, quae pens. sing. libras, ubi multa [5 1Kb] dona simul obtulit. Fecit ecclesiam beatae Luciae in urbe Roma juxta sanctum Silvestrum, quam et dedicavit, et dona multa obtulit. [b 1Kb] Fecit ecclesiam beato [6 1Kb] Adriano martyri in tribus [7 1Kb] Fatis, quam et dedicavit, et dona multa obtulit. [c 1Kb] Sed [8 1Kb] et multas alias fecit, quae enumerare longum est. Fecit autem ordinationes tres, [9 1Kb] per mensem Decembrem [10 1Kb] presbyteros XIII, [11 1Kb] diaconos XII, episcopos per diversa loca numero [Col. 0468B] unum et octuaginta. [d 1Kb] Qui etiam sepultus est [12 1Kb] in basilica beati Petri apostoli, sub die quarto Idus Octobris. Et cessavit episcopatus annum unum, menses septem, die septemdecim.




[Col. 0469]
HONORII PAPAE I EPISTOLAE.
(Mansi, Conc. Coll., tom. XII.)
(C,S)*



EPISTOLA PRIMA. HONORII PAPAE I AD ISATIUM RAVENNATEM EXARCHUM.
[Col. 0469A]

Adalvaldum Longobardorum regem catholicum regno restitui, et subrogatum illi Ariovaldum hominem Arianum et perfidum inde ejici; Cisalpinos episcopos quorum opera scelus patrarat, ad poenam suscipiendam ad se mitti petit.

Honorius Isacio exarcho.

Delatum est ad nos, episcopos Transpadanos Petro Pauli filio suadere conatos esse, ut [a 1Kb] Adalvaldum regem desereret, Ariovaldoque tyranno se applicaret. Quam ob rem quia Petrus pravis eorum consiliis suis respuit obedire, et sacramenta regni Agoni (Agiulpho videlicet) Adalvaldi patri praestita sancte cupit servare; et quia hoc Deo et hominibus est ingratum, ut qui tale facinus vindicare deberent, [Col. 0469B] eorum ipsi suasores existant, rogamus vos, ut postquam Adalvaldum divino in regnum (ut speramus) auxilio reduxeritis, praedictos episcopos Romam mittere velitis, ne scelus hujusmodi impunitum relinquamus.



EPISTOLA II. AD EPISCOPOS VENETIAE ET ISTRIAE.

De fortunato Gradensi patriarcha dejecto, et Primogenio in locum ejus subrogato.

Honorius episcopus, servus servorum Dei, dilectis imis fratribus universis episcopis per Venetiam et Istriam constitutis.

Suademus, et decretales apices fraternitati vestrae dirigimus, per quos expetimus ut loco Judae alius vitae probabilis ad regendum gregem dominicum [Col. 0469C] promoveatur. Et non immerito is qui dejectus est, et Judae actibus comparatur et moribus. Nam quod [Col. 0470A] ille in capite, hoc iste videtur exercuisse in corpore. Primogenium itaque subdiaconum et regionarium nostrae sedis Gradensi Ecclesiae episcopali ordine cum pallii benedictione direximus consecrandum. Oportebit ergo fraternitatem vestram juxta legem ecclesiasticam cuncta disponere, capitique vestro sinceram obedientiam exhibere. Nos enim dirigentes homines nostros ad excellentissimum Longobardorum regem, injunximus, ut eumdem Fortunatum, ut relicta ab eo republica, ad gentesque prolapsum, et abnegata concordiae unitate Deo rebellem et perfidum, nec non res quascunque secum aufugiens abstulisse monstratur, expetat, et repetere non moretur; ut et hi a quibus repetuntur, a patribus Christianissimae reipublicae [b 1Kb] , parem justitiam consequantur.





EPISTOLA III. SERGII [c 2Kb] , CONSTANTINOPOLITANI EPISCOPI, AD HONORIUM PAPAM.
[Col. 0470B]

Illi originem contentionis de una aut duabus voluntatibus aperit, veram fidem in natura Christi secundum epistolam Leonis et Chalcedonense concilium profitetur. Sophronium Hierosolymitanum episcopum, qui Cyro Alexandrino contradixerat, suo hortatu consensisse, ut de nova et periculosa contentione abstineatur, et silentium fiat.

Intantum vobis sanctissimis, etc. (Exstat actione 12 sextae synodi.)



[d 2Kb] EPISTOLA IV. AD SERGIUM CONSTANTINOPOLITANUM EPISCOPUM.

Post veram orthodoxae fidei doctrinam, de duabus voluntatibus Christi assertam, causam indicat quare Sergio de Novi vocabulis silentium indicenti consentiendum [Col. 0470C] esse judicet.

Honorius Sergio episcopo Constantinopolitano.

[Col. 0471A] Scripta fraternitatis vestrae suscepimus, per quae contentiones quasdam, et novas vocum quaestiones cognovimus introductas per Sophronium quemdam tunc monachum, nunc vero ex audito episcopum Hierosolymitanae urbis constitutum adversus fratrem nostrum Cyrum Alexandriae antistitem, unam operationem Domini nostri Jesu Christi conversis ex haeresi praedicantem. Qui denique ad vestram fraternitatem Sophronius veniens, querelamque hujusmodi deponens, multiformiter eruditus, petiit de his, quae a vobis fuerat instructus paginalibus sibi syllabis reserari: quarum litterarum ad eumdem Sophronium directarum suscipientes exemplar, et intuentes satis provide circumspecteque fraternitatem vestram scripsisse, laudamus novitatem vocabuli auferentem, [Col. 0471B] quod posset scandalum simplicibus generare. Nos enim in quo percepimus oportet ambulare. Enimvero duce Deo perveniemus usque ad mensuram rectae fidei, quam apostoli veritatis, Scripturarum sanctarum funiculo extenderunt, confitentes Dominum Jesum Christum, mediatorem Dei et hominum, operatum divina, media humanitate Verbo Deo [a 1Kb] naturaliter unita, eumdemque operatum humana ineffabiliter, atque singulariter assumpta carne, [b 1Kb] discrete, inconfuse, atque inconvertibiliter plena divinitate, et qui coruscavit in carne [c 1Kb] plena divinis miraculis, ipse est, et carneus effectus plene Deus, et homo: passiones, et opprobria patitur unus mediator Dei et hominum in utrisque naturis, Verbum caro factum, et habitavit in nobis, ipse Filius hominis de coelo [Col. 0471C] descendens, unus atque idem, sicut scriptum est, crucifixus Dominus majestatis, dum constet divinitatem nullas posse perpeti humanas passiones: et non de coelo, sed de sancta est assumpta caro Dei genitrice: nam per se Veritas in Evangelio ita inquit: Nullus ascendit in coelum, nisi qui de coelo descendit, Filius hominis, qui est in coelo (Joan. III), profecto nos instruens, quod divinitati unita est caro passibilis ineffabiliter, atque singulariter, ut discrete, atque inconfuse, sic indivise videretur conjungi.

Ut nimirum stupenda mente mirabiliter manentibus utrarumque naturarum differentiis cognoscatur uniri. Cui Apostolus concinens, ad Corinthios ait: Sapientiam loquimur inter perfectos, sapientiam vero non [Col. 0472A] hujus saeculi, neque principum hujus saeculi, qui destruuntur, sed loquimur Dei sapientiam in mysterio absconditam, quam praedestinavit Deus ante saecula in gloriam nostram, quam nemo principum hujus saeculi cognovit. Si enim cognovissent, nunquam Dominum majestatis crucifixissent (I Cor. II). Dum profecto divinitas nec crucifigi potuit, nec passiones humanas experiri vel perpeti; sed propter ineffabilem conjunctionem humanae divinaeque naturae, idcirco [d 1Kb] et ubique Deus dicitur pati, et humanitas ex coelo cum divinitate descendisse. Unde et unam voluntatem fatemur Domini nostri Jesu Christi, quia profecto a divinitate assumpta est nostra natura, [e 1Kb] non culpa, illa profecto quae ante peccatum creata est, non quae post praevaricationem vitiata. Christus enim Dominus, [Col. 0472B] in similitudine carnis peccati veniens, peccatum mundi abstulit, et de plenitudine ejus omnes accepimus: et formam servi suscipiens, habitu inventus est ut homo (Philipp. II), quia sine peccato conceptus de Spiritu sancto, etiam absque peccato est partus de sancta et immaculata virgine Dei genitrice, nullum experiens contagium vitiatae naturae. Carnis enim vocabulum, duobus modis sacris Eloquiis boni malique cognovimus nominari, sicut scriptum est: Non permanebit Spiritus meus in hominibus istis, quia caro sunt (Genes. VI). Et Apostolus: Caro et sanguis regnum Dei non possidebunt (I Cor. V). Et rursum: Mente servio legi Dei, carne autem legi peccati. Et video aliam legem in membris meis, repugnantem legi mentis meae, et captivum me trahentem in legem peccati, quae [Col. 0472C] est in membris meis (Rom. VII). Et alia multa hujusmodi in malo absolute solent intelligi, vel vocari. In bono autem ita, Isaia propheta dicente: Veniet omnis caro in Hierusalem, et adorabunt in conspectu meo (Isa. LXVI). Et Job: In carne mea videbo Deum (Job. XIX). Et alii: Videbit omnis caro salutare Dei (Luc. III). Et alia diversa. Non est itaque assumpta, sicut praefati sumus, a Salvatore vitiata natura, quae repugnaret legi mentis ejus; sed venit quaerere et salvare quod perierat (Luc. XVI), id est, vitiatam humani generis naturam. Nam lex alia in membris, aut voluntas diversa non fuit, vel contraria Salvatori, quia super legem natus est humanae conditionis. Et si quidem scriptum est: Non veni facere voluntatem [Col. 0473A] meam, sed ejus qui misit me Patris (Joan. VII); et: Non quod ego volo, sed quod tu vis Pater (Marc. XXVI), et alia hujusmodi, non sunt haec diversae voluntatis, sed dispensationis humanitatis assumptae. Ista enim propter nos dicta sunt, quibus dedit exemplum, ut sequamur vestigia ejus, pius magister discipulos imbuens, ut non suam unusquisque nostrum, sed potius Domini in omnibus praeferat voluntatem. Via igitur regia incedentes, et dextrorsum vel sinistrorsum venatorum laqueos circumpositos evitantes, ne ad lapidem pedem nostrum offendamus, Idumaeis, id est, terrenis, atque haereticis propria relinquentes, nec vestigio quidem pedis sensus nostri terram, id est, pravam eorum doctrinam, omnimodo atterentes, ut ad id, quo tendimus, hoc est, ad fines patrios [Col. 0473B] pervenire possimus, ducum nostrorum semita gradientes, et si forte quidam balbutientes, ut ita dicam, nisi sunt proferentes exponere, formantes se in specimen [a 1Kb] nutritorum, ut possent mentes imbuere auditorum, non oportet ad dogmata haec ecclesiastica retorquere, quae neque synodales apices super hoc examinantes, neque auctoritates canonicae visae sunt explanasse, ut unam vel duas energias aliquis praesumat Christi Dei praedicare, quas neque evangelicae vel apostolicae litterae, neque synodalis examinatio super his habita, visae sunt terminasse, nisi fortassis, sicut praefati sumus, quidam aliqua balbutiendo docuerunt, condescendentes ad informandas mentes, atque intelligentias parvulorum, quae ad ecclesiastica dogmata trahi non debent, quae [Col. 0473C] unusquisque in sensu suo abundans, videtur secundum propriam sententiam explicare. Nam quia Dominus Jesus Christus, Filius ac Verbum Dei, per quem facta sunt omnia, ipse sit [b 1Kb] unus operator divinitatis atque humanitatis, plenae sunt sacrae Litterae luculentius demonstrantes. Utrum autem propter opera divinitatis et humanitatis, una, an geminae operationes debeant derivatae dici vel intelligi, ad nos ista pertinere non debent, relinquentes ea grammaticis, qui solent parvulis exquisita derivando nomina venditare. Nos enim non unam operationem vel duas Dominum Jesum Christum, ejusque sanctum Spiritum, sacris Litteris percepimus, sed multiformiter cognovimus operatum. Scriptum est enim: Si quis spiritum Christi non habet, hic ejus non est (Rom. VIII); [Col. 0473D] et alibi: Nemo potest dicere: Dominus Jesus, nisi in Spiritu sancto. Divisiones vero gratiarum sunt, idem autem Spiritus: et divisiones ministrationum sunt, idem autem Dominus: et divisiones operationum sunt, idem vero Deus, qui operatur omnia in omnibus (I Cor. XII). Si enim divisiones operationum sunt multae, et has omnes Deus in membris omnibus pleni corporis operatur, quanto magis capiti nostro Christo Domino haec possunt plenissime coaptari? ut caput, et corpus unum sit perfectum, ut profecto occurrat, sicut scriptum est, in virum perfectum, in mensuram aetatis plenitudinis Christi (Ephes. IV). Si [Col. 0474A] enim in aliis, id est, in membris suis, spiritus Christi multiformiter operatur, in quo vivunt, moventur, et sunt: quanto magis per semetipsum mediatorem Dei et hominum, plene ac perfecte, multisque modis, et ineffabilibus confiteri nos communione utriusque naturae condecet operatum? Et nos quidem secundum sanctiones divinorum Eloquiorum oportet sapere vel spirare, illa videlicet refutantes, quae quidem novae voces noscuntur sanctis Dei Ecclesiis scandala generare, ne parvuli aut duarum operationum vocabulo offensi, sectantes Nestorianos nos vesana sapere arbitrentur: aut certe, si rursus unam operationem Domini nostri Jesu Christi fatendam esse censuerimus, stultam Eutychianistarum attonitis auribus dementiam fateri putemur, praecaventes, ne quorum [Col. 0474B] inania arma combusta sunt, eorum cineres redivivos ignes flammivomarum denuo renovent quaestionum, simpliciter, atque veraciter confitentes Dominum Jesum Christum unum operatorem divinae atque humanae naturae, electius arbitrantes, ut vani naturarum ponderatores, otiose negotiantes, et turgidi adversus nos insonent vocibus ranarum philosophi, quam ut simplices, et humiles spiritu populi Christiani possint remanere jejuni. Nullus enim decipiet per philosophiam et inanem fallaciam discipulos piscatorum, eorum doctrinam sequentes; omnia enim argumenta scopulosa disputationis callidae, atque fluctivaga in eorum retia sunt collisa. Haec nobiscum fraternitas vestra praedicet, sicut et nos ea vobiscum unanimiter praedicamus, hortantes vos ut unius vel [Col. 0474C] geminae novae vocis inductum operationis vocabulum aufugientes, unum nobiscum Dominum Jesum Christum Filium Dei vivi, Deum verissimum, in duabus naturis operatum divinitus, atque humanitus, fide orthodoxa, et unitate catholica praedicetis. Subscriptio. Deus te incolumem custodiat dilectissime atque sanctissime frater.



EPISTOLA V. AD EUMDEM. Ejusdem argumenti.


(Ex actione 13 sextae synodi.)

Et prolata est hujusmodi Honorii Latina epistola cum interpretatione sua, habens in superscriptione ita: Dilectissimo fratri Sergio Honorius, cujus initium fuit: Scripta dilectissimi filii nostri Syrici diaconi. [Col. 0474D] Habet autem eadem epistola post pauca haec: Nec non et Cyro fratri nostro Alexandriae civitatis praesuli, quatenus novae adinventionis unius vel duarum operationum vocabulo refutato, claro Dei Ecclesiarum praeconio nebulosarum concertationum caligines offundi non debeant vel aspergi, ut profecto unius vel geminae operationis vocabulum noviter introductum ex praedicatione fidei eximatur. Nam qui haec dicunt, quid aliud nisi juxta unius vel geminae naturae Christi Dei vocabulum, ita et operationem unam vel geminam suspicantur? Super quod clara sunt divina testimonia. Unius autem operationis vel duarum [Col. 0475A] esse vel fuisse mediatorem Dei et hominum Dominum Jesum Christum, sentire et promere, satis ineptum est. Habet autem et circa finem eadem epistola sic. [a 1Kb] Et quidem, quantum ad instruendam notitiam ambigentium, sanctissimae fraternitati vestrae per eam insinuandam praevidimus. Caeterum quantum ad dogma ecclesiasticum pertinet, quae tenere vel praedicare debemus propter simplicitatem hominum, et amputandas inextricabiles quaestionum ambages, sicut superius diximus, non unam vel duas operationes in mediatore Dei et hominum definire, sed utrasque naturas in uno Christo unitate naturali copulatas, cum alterius communione operantes, atque operatrices confiteri debemus: et divinam quidem, quae Dei sunt operantem: et humanam, quae carnis sunt [Col. 0475B] exsequentem, non divise, neque confuse, aut convertibiliter, Dei naturam in hominem, et humanam in Deum conversam edocentes, sed naturarum differentias integras confitentes: unus enim atque idem est humilis et sublimis, aequalis Patri, et minor Patre, ipse ante tempora, natus in tempore est: per quem facta sunt saecula, factus in saeculo est: et qui legem dedit, factus sub lege est, ut eos qui sub lege erant redimeret, ipse crucifixus, ipse chirographum, quod erat contra nos, evacuans in cruce de potestatibus et principatibus triumphavit. Auferentes ergo, sicut diximus, scandalum novellae adinventionis, non nos oportet unam vel duas operationes definientes praedicare, sed pro una, quam quidam dicunt, operatione, oporiet nos unum operatorem Christum Dominum in [Col. 0475C] utrisque naturis veridice confiteri: et pro duabus operationibus, ablato geminae operationis vocabulo, ipsas potius duas naturas, id est, divinitatis et carnis assumptae, in una persona unigeniti Dei Patris, inconfuse, indivise, atque inconvertibiliter nobiscum praedicare propria operantes. Et hoc quidem beatissimae fraternitati vestrae insinuandum praevidimus, quatenus unius confessionis propositum unanimitati vestrae sanctitatis monstremus, ut profecto in uno spiritu anhelantes, pari fidei documento conspiremus. Scribentes etiam communibus fratribus Cyro et Sophronio antistitibus, ne novae vocis, id est, unius vel geminae operationis vocabulo insistere vel immorari videantur: sed abrasa hujusmodi novae vocis [Col. 0475D] appellatione, unum Christum Dominum nobiscum in utrisque naturis divina vel humana praedicent operantem. Quanquam hos, quos ad nos praedictus frater et coepiscopus noster Sophronius misit, instruximus, ne duarum operationum vocabulum deinceps praedicare innitatur, quod instantissime promiserunt praedictum virum esse facturum, si etiam Cyrus frater, et coepiscopus noster ab unius operationis vocabulo discesserit. Similiter datus est etiam liber, in quo continebatur epistola Pyrrhi quondam praesulis hujus regiae urbis, ad Joannem sanctae memoriae, qui fuit papa Romanus, cujus initium est: [Col. 0476A] Dominus et Deus noster Christus futurus in coelos ascendere. Habet autem eadem epistola post aliqua, haec: Nam quis illorum videns sic nos ex adverso positos; et quis sacerdotio fungimur, exprobrationibus submitti ab eis, qui constituti sunt regi, non derideat ac despiciat nostrum consilium: opportunitatem impietatis propriae instabilitatem nostram faciat? nondum de duabus naturis destructum est bellum, et alteram nobis ipsis turbulentiam introducimus.



EPISTOLA VI, AD EDWINUM REGEM ANGLIAE.

Hortatur ut in fide perseveret, ejusque precibus Paulino et Honorio metropolitanis duo cuique pallia mittit, ut, altero mortuo, superstes in locum defuncti alium possit ordinare.

[Col. 0476B] Domino excellentissimo atque praecellentissimo filio Edwino regi Anglorum Honorius episcopus, servus servorum Dei, salutem.

Ita Christianitanis vestrae integritas circa conditoris sui cultum fidei est ardore succensa [b 1Kb] , ut longe lateque resplendeat, et in omni mundo annuntiata, vestri operis multipliciter referat fructum. Sic enim vos reges esse cognoscitis, dum regem et creatorem vestrum, orthodoxa praedicatione edocti, Deum venerando creditis, eique, quod humana valet conditio, mentis vestrae sinceram devotionem exsolvitis. Quid Duo nostro aliud offerre valebimus, nisi ut in bonis actibus persistentes, ipsumque auctorem humani generis confidentes, eum colere, eique vota nostra reddere festinemus. Et ideo, excellentissime fili, [Col. 0476C] paterna vos charitate, qua convenit, exhortamur, ut hoc quod vos divina misericordia ad suam gratiam vocare dignata est, sollicita intentione, et assiduis orationibus servare omnimodo festinetis, ut qui vos in praesenti saeculo ex omni errore absolutos ad agnitionem sui nominis est dignatus perducere, coelestis patriae vobis praeparet mansionem. Praedicatoris igitur vestri domini mei apostolicae memoriae Gregorii lectione frequenter occupari, prae oculis affectum doctrinae ipsius, quem pro vestris animabus libenter exercuit, habetote, quatenus ejus oratio et regnum vestrum populumque augeat, et vos omnipotenti Deo irreprehensibiles repraesentet.

Ea vero quae a nobis pro vestris sacerdotibus ordinanda sperastis, haec pro fidei vestrae sinceritate, [Col. 0476D] quae nobis multimoda relatione per praesentium portitores laudabiliter insinuata est, gratuito animo attribuere illis sine ulla dilatione praevidemus. Et duo pallia utrorumque metropolitanorum, id est, Honorio et Paulino direximus, ut dum quis eorum de hoc saeculo ad auctorem suum fuerit accersitus, in loco ipsius alterum episcopum ex hac nostra auctoritate debeat subrogare, quod quidem tam pro vestrae charitatis affectu, quam pro tantarum provinciarum spatio, quae inter nos et vos esse noscuntur, sumus invitati concedere, ut in omnibus devotioni vestrae nostrum concursum, et juxta vestra desideria praeberemus. [Col. 0477A] Incolumem excellentiam vestram gratia superna custodiat.



[a 1Kb] EPISTOLA VII. AD HONORIUM DOROVERNENSEM EPISCOPUM.

Monet ut in Evangelii praedicatione persistat, et pallium, cujus fecit mentionem in superiori epistola, mittit.

Dilectissimo fratri Honorio Honorius.

Inter plurima quae Redemptoris nostri misericordia suis famulis dignatur bonorum munera praerogare [b 1Kb] , illud etiam clementer collata suae pietatis munificentia tribuit, quoties per fraternos affatus unanimem dilectionem quadam contemplatione alternis aspectibus repraesentat, pro quibus majestati ejus gratias indesinenter exsolvimus; eumque votis [Col. 0477B] supplicibus exoramus, ut vestram dilectionem in praedicatione Evangelii elaborantem et fructificantem, sectantemque magistri vestri et capitis sui sancti Gregorii regulam perpeti stabilitate confirmet. Et ad augmentum Ecclesiae suae potiora per vos suscitet incrementa, ut fide et opere in timore Dei et charitate vestra acquisitio decessorumque vestrorum, quae per Domini Gregorii exordium pullulat, convalescendo amplius extendatur, ut ipsa vos dominici eloquii promissa in futuro respiciant, vosque vox ista ad aeternam festivitatem evocet: Venite ad me, omnes qui laboratis et onerati estis, et ego reficiam vos (Matth. XI); et iterum: Euge, bone serve et fidelis, quia super pauca fuisti fidelis, super multa te constituam, intra in gaudium Domini tui (Matth. XXV). [Col. 0477C] Et nos equidem, fratres charissimi, haec vobis pro aeterna charitate exhortationis verba praemittentes, quae rursus pro Ecclesiarum vestrarum privilegiis congruere posse conspicimus, non desistimus impertire.

Et jam juxta vestram petitionem, quam filiorum nostrorum regum vobis praesenti nostra praeceptione, vice beati Petri apostolorum principis, auctoritatem tribuimus, ut quando unum ex vobis divina ad se jusserit gratia vocari, is qui superstes fuerit alterum in loco defuncti debeat episcopum ordinare. Pro qua etiam re singula vestrae dilectioni pallia pro eadem ordinatione celebranda direximus, ut per nostrae praeceptionis auctoritatem possitis Deo placitam ordinationem efficere, quia ut haec vobis concederemus, longa terrarum marisque intervalla, quae inter nos [Col. 0477D] ac vos obsistunt, ad haec nos condescendere coegerunt, ut nulla possit Ecclesiarum vestrarum jactura per cujuslibet occasionis obtentum quoquo modo pervenire, sed potius commissi vobis populi devotionem plenius propagare. Deus te incolumem custodiat, dilectissime frater.

Data die tertia Idus Junias, imperantibus dominis nostris piissimis Augustis Heraclio, anno vicesimo quarto, proconsulatus [c 1Kb] ejusdem anno vicesimo tertio, et consulatus ejus anno tertio; sed et Heraclio felicissimo Caesare, id est, filio ejus, anno tertio, indictione [Col. 0478A] septima, id est, anno Dominicae incarnationis sexcentesimo tricesimo tertio.



EPISTOLA VIII. HONORII PAPAE I AD JOANNEM ET ALIOS EPISCOPOS PER EPIRUM CONSTITUTOS.


(Ex collectione canonum cardinalis Deusdedit.)

Honorius Joanni, Andreae, Stephano et Donato episcopis per Epirum constitutis.

Praesentium latores (L. 2, c. 188), juxta ecclesiasticam disciplinam, pallium nos Hypatio Nicopolitanae Ecclesiae diacono, quem in sacris ordinibus episcopum ordinastis, petierunt votis supplicibus dirigendum. Et quia ejus persona pendula nos dubietate sollicitat, ne fortassis, in nece Soterici praefatae civitatis antistitis videatur esse commista, praesentium [Col. 0478B] portitoribus, quantum opinamur, visi sumus reddidisse responsum; ut, assumpto fastigio, cum praesertim tempora pacis patiantur, in has Romanas partes venire deproperet, ut jusjurandum in confessione beati Petri apostoli praebeat, quod nullo dolo vel machinatione a se constructa, aut aliis haec machinantibus praebuit in his quoquo modo consensum, ut, ab omni vitio dubietatis exempto, possimus secundum ecclesiasticum ordinem tribuere quod rogamur. Nam dum praedictus Sotericus de quibusdam capitulis fuisset suspectus, in hanc urbem deveniens ad beatum Petrum apostolorum principem de conscientiae suae puritate praebuit nihilominus jusjurandum. Data Idus Decembres, indictione 14.



EPISTOLA IX. HONORII PAPAE I AD SERGIUM SUBDIACONUM.
[Col. 0478C]

(Fragmentum, ex eadem collectione.)

Honorius Sergio subdiacono.

Post parvi temporis spatium quaedam nobis sunt capita adversus Caralitanae civitatis archiepiscopum vel ejus clericos nuntiata pro quibus exsequendis, atque canonica discretione in hac Romana civitate ventilandis, non solum praefatae civitatis episcopum, emissa praeceptione, sed etiam ejus clericos, de quibus referebatur aliqua commisisse, praecepimus evocare. Et quia antefatus quidem episcopus, secundum quod ei jussum fuerat, in hanc civitatem venire curavit; ejus vero clerici, proprio reatu convicti, venire timentes, visi sunt a sacra communione privari, et anathematis vinculo innodari. [Col. 0478D] Et post haec misso barbaro defensore regionario sanctae nostrae Ecclesiae ad eamdem civitatem Caralitanam, ut praedictos clericos debuisset deducere, actum est ut Theodorus quidam perversus praeses ejusdem Sardiniae diabolica intentione abreptus, venire eos jam navi impositos prohibuit, et violenter ablatos in Africanam provinciam destinavit. Scripsimus itaque filio nostro Gregorio praefecto tale tantumque facinus Theodoro ejusdem insulae praesidi jubere corrigere, et ipsas personas nostrae jurisdictionis suppositas nobis in hanc civitatem Romanam [Col. 0479A] dirigere. Propterea experientia tua eidem eminentissimo praefecto imminendum deproperet, ut tanti viri facinus ulciscendum studeat, et eas nobis personas dirigere non omittat, sciens quia non solum hi qui crimine tenentur obnoxii a sacra sunt communione privati, anathematis poena multati, sed etiam hi qui cum eis videntur conjuncti. Exemplar vero sacrae Theodosii et Valentiniani tuae experientiae curavimus destinandum, et eidem eminentissimo praefecto per tuam experientiam dirigendum; cujus series non solum ejus eminentiam, verum etiam omnes omnino qui a sedis apostolicae ditione exorbitare contendunt, nihilominus informare possit. Quemadmodum serenissimi principes hactenus omnes innovaverunt cuncta privilegia sedis apostolicae, et [Col. 0479B] quae olim eidem sunt concessa ipsa lectione poterunt approbari. Nam de Domini Dei nostri misericordia confidimus, quod jura vel privilegia beati Petri curabimus expetere, atque immutilata intentione quaesita atque impertita defendere. Tua ergo experientia ejusdem sacrae tenore attentius relegendo suffulta, non solum eminentissimo praefecto, sed etiam aliis haec eadem insinuare non differat. Nobis autem de his omnibus, sicut divinus favor impunxerit, cura erit ac sollicitudo juxta tramitem aequitatis sine dubio deliberare, atque utilius fine canonico terminare. Data IV Idus Junias, indictione XV.



EPISTOLA X. HONORII PAPAE I AD HONORIUM CANTUARIENSEM ARCHIEPISCOPUM. Concedit primatum in universas Britannicas Ecclesias.
[Col. 0479C]

Dilectissimo fratri Honorio, Honorius episcopus, servus servorum Dei.

Susceptis vestrae dilectionis litteris [a 1Kb] , in eis reperimus vestri laboris sollicitudinem circa nobis commissum gregem multa fatigatione occupatam, multo labore et angustia crebrescentibus malis et mundanis usibus mentis vestrae difficultatis saepius sustinere gravitatem. Nos vero hortamur vestram dilectionem ut opus Evangelii, quod coepistis, teneatis, quia in eo tibi laborandum atque perseverandum magis quam omittendum necesse est. Memento Evangelici praecepti quomodo dicitur: Ego pro te rogavi, Petre, ut non deficiat fides tua, et tu aliquando conversus confirma [Col. 0479D] fratres tuos; et iterum in Apostolo: Fratres, stabiles estote et immobiles, abundantes in opere Domini semper, scientes quod labor vester non est inanis in Domino. Ideo suppliciter vestram dilectionem admonemus, ut fide et opere in timore Dei et charitate, vestra acquisitio decessorumque vestrorum, quae per domini Gregorii exordia pullutat, convalescendo amplius extendatur, ut ipsa promissa dominici eloquii vos ad aeternam festivitatem evocet, quae dicit: Venite ad me, omnes qui laboratis et onerati estis, et ego reficiam vos; et iterum: Euge, serve bone et fidelis, quia super pauca fuisti fidelis, supra multa te constituam, intra in gaudium Domini tui. Interea tuae sedis [Col. 0480A] auctoritatem nostrae auctoritatis privilegio firmari postulasti. Nos vero absque ulla dilatione gratuito animo annuentes, quia rectum est, ut quae semel statuta atque disposita a praedecessoribus nostris cognovimus, hoc ipsum et nos confirmemus. Eorum itaque vestigia assequentes, juxta ritum priscae consuetudinis, quae a temporibus sanctae recordationis Augustini praedecessoris vestri nunc usque tua Ecclesia detinuit, ex auctoritate beati Petri apostolorum principis primatum omnium Ecclesiarum Britanniae tibi, Honori, tuisque successoribus, in perpetuum obtinere concedimus. Tuae, ergo jurisdictioni subjici praecipimus omnes Ecclesias Angliae et regiones, et in civitate Dorovernia metropolitanus locus et honor archiepiscopatus, et caput omnium Ecclesiarum Anglorum [Col. 0480B] populorum semper in posterum servetur, et a nulla persona per aliquam malam suasionem in alium locum mutetur. Aliter autem si quis fecerit, typho superbiae instinctus, et nostrae praeceptioni inobediens, et praenominatae Ecclesiae concessis suae dignitatis rationibus contenderit reniti, sciat separatum a participatione corporis et sanguinis Domini et Redemptoris nostri Jesu Christi. Deus te incolumem custodiat, dilectissime frater.



EPISTOLA XI. HONORII PAPAE I AD GRATIOSUM SUBDIACONUM.


(Fragmentum ex ejus regesto descriptum, ex collectione Deusdedit.)

Ne cuiquam labor et diligentia [b 1Kb] , quam in rebus Ecclesiae adhibet, possit esse damnosa, ita disponendum [Col. 0480C] est, ut illi suus labor sit utilis, et detrimentum ecclesiasticae res non agnoscant. Proinde domum cum horto suo positam in hac urbe Roma juxta thermas Diocletianas regione et cum omnibus ad ea pertinentibus tibi in XXIX annorum spatia ad unum auri solidum persolvendum singulis quibusque annis rationibus ecclesiasticis, pensionis nomine, possidendum concedimus; nec te exinde ejici, vel augmentum pensionis illic constituimus imponendum; ita sane, ut reparatio ejusdem domus in cunctis utilitatibus studere, sicut diligens pater familias, debeas. Post viginti vero novem annorum curricula eadem domus cum horto suo ad jus sanctae Romanae Ecclesiae, cujus est proprietas, sine dubio revertatur; nec aliquid ex his quae in ejus meliorationem expensa fuerint, [Col. 0480D] vel a te, vel tuis haeredibus, sit repetendi licentia, quia rationis ordo non sinit ut in rei meliorationem expensas repetat, qui in eadem pensione augmentum non recepit. Dat. id. Decemb, indict. 14.



EPISTOLA XII. HONORII PAPAE I AD SERVUMDEI NOTARIUM.


(Fragmentum ex eadem collectione.)

Quoties a nobis illud petitur quod rationi noscitur convenire, animo nos decet libenti concedere. Ideoque quia petisti a nobis ut casale, quod appellatur Aurelianum, in integro una cum vineis suis positum via Portuensi, juxta sanctos Abdon et Sennen, praestatem [Col. 0481A] auri solidos duos et semis, juris sanctae Romanae, cui Deo auctore deservimus, Ecclesiae, tibi ad certum tempus debeamus concedere; eapropter, hujus praecepti series emissa, superscriptum casale cum omnibus ad se pertinentibus tibi a praesenti hac 14 indictione diebus vitae tuae concedimus; ita sane, ut a te annis singulis pensionis nomine rationibus ecclesiasticis duo auri solidi, et tremissis un. V, sine mora aliqua persolvantur; quatenus et tu aliquod exinde possis habere remedium, et Ecclesiae nostrae utilitas non decrescat. Post tuum vero obitum praedictum casale ad jus sanctae Ecclesiae nostrae, cujus est proprietas, revertatur sine dubio. Dat. IV id Mai. indict. 14.



EPISTOLA XIII.
[Col. 0481B]

(Fragmentum ex Ivone, part. VII, cap. 132.)

Praesentium lator, interclusa voce et suspiriis, atque gemitibus, lacrymisque indesinentibus, supplicatione sua nobis exorsus est, eo quod quidam illic alumnus filiam supplicantis in sacris vestibus constitutam assiduitate sua decepit, quoadusque in stuprum corporis, adulterio perpetrato, deciderit; ita ut post compertum flagitium in opprobrio totius generalitatis illic commorantis, ipse perditissimus conversetur, atque omissa insecutione hucusque, quorumdam forsitan patrocinio, eumdem ipsum impunitum servari. Unde dilectio tua, divino zelo succensa, jurisdictioni competenti imminere non desines, quousque perpetrator sceleris quaestioni communis, [Col. 0481C] et severissimo praesentatus examini, ultimi supplicii poenam suscipiat, ne, retardata in eum animadversione, divini judicii in plurimas propagetur sententia.



EPISTOLA XIV. HONORII PAPAE I AD PETRUM EPISCOPUM SYRACUSANUM.


(Fragmentum ex Ivone, part. VIII, c. 309.)

Quorumdam relatione didicimus quod in causis criminalibus tua fraternitas miscetur, et quod sacris canonibus interdictum, non tantum lectionibus, quantum etiam ipsis quotidianis usibus scire procul dubio coarctatur. Nam et hoc pari modo ab ea incautius gestum fuisse audivimus, quia cum CCC et amplius prostitutis, hora jam pene prandii elapsa, [Col. 0481D] ad eminentissimum filium nostrum praefectum, in balneo constitutum, sit profecta, et caterva pestiferis praefatarum male viventium vocibus imminebat, ut is qui super eos curator pridem fuerat constitutus ab eis modis omnibus tolleretur, et alter in ejus loco nihilominus subrogaretur. Et si ita est, deflere potius libuit quam ista corrigere. Sed ne tale tantumque flagitium diu videretur permanere inultum, quia et actum est, sacerdotali contrarium, simul et vitae habitui inimicum, quid de hoc fieri debeat, veritate patefacta, filio nostro Cyriaco diacono injunximus, quatenus ea quae illicita et contra pudoris reverentiam perpetrantur, esse [F. ense] canonico juxta ecclesiastcam disciplinam radicitus amputentur.



EPISTOLA XV. HONORII PAPAE I AD ANATHOLIUM MILITIAE MAGISTRUM.
[Col. 0482A]

(Fragmentum ex Ivone, part. X, c. 187.)

Lator praesentium prece nobis flebili supplicavit, asserens a quodam milite castri Salernitani germanum suum fuisse peremptum, insuper et rebus propriis post ejus interitum spoliatum, propterea quam impium quamque contra legum statuta sit noxium ipsis rerum documentis in propatulo omnibus tenetur expertum, ut sanguis innocenter effusus a committente nullatenus ulciscatur. Qui haec vindicare possunt, et pro conniventia ulcisci negligunt, sint profecto scituri quia si defensare insontem sanguinem neglexerint, in futuro tremendoque examine de eis, uti hujus facinoris participibus, tale commissum [Col. 0482B] scelus exigetur. Propterea gloria vestra, ad vindicandum, ulciscendumque funesto homicidii crimine irretitum, ab agmine militari disjungat, et judici provinciae tradendum ac puniendum justitiae impulsu festinet. Res vero ab eo vi latrocinali ablatas supradicto precatori, si germanus ejus exstiterit, indubitanter restituat, quatenus, nobis imminente disciplina, is qui scelus commisit semper exspectet, et incunctanter excipiat, et militaris integritas unius ob noxam homicidali contagio nequaquam subjaceat.



EPISTOLA XVI. HONORII PAPAE I AD ISAACIUM PATRICIUM ET EXARCHUM ITALIAE.


(Fragmentum ex Iv., p. XII, c. 25.)

Quorumdam scriptis didicimus quosdam episcopos [Col. 0482C] in transpadanis partibus quaedam verba episcopali actui inimica Petro Pauli filio edixisse, atque monito impiae suasionis innuere; asserentes in se perjurii reatum suscipere, ut non Adulubaldo regi, sed potius Ariopalto tyranno consentiret, et quoniam praefatus gloriosus Petrus pravis eorum (si fas est dicere) sacerdotum respuit suasionibus inclinari, sed magis sacramenta, quae Cono regi patri praedicti Adulubaldi praestiterat firmiter custodire. Et quia tantum facinus Deo et piis mentibus est inimicum, ut hi qui hoc ab aliis prohibere debuerant, ne fuisset commissum, ipsi potius ut fieret hortati sunt, cum nutu supernae virtutis vobis laborantibus praefatus Adulubaldus in suum regnum fuerit restitutus, praefatos episcopos in has Romanas partes, adjuvante vos [Col. 0482D] Deo, destinare dignemini, quia hujusmodi scelus nulla patiemur ratione inultum.



FRAGMENTA DUO. EX DECRETIS.


(Burchard., l. XI, c. 40; Grat., XI, q. 3.)

Curae sit omnibus episcopis excommunicatorum omnino nomina tam vicinis episcopis quam suis parochianis pariter indicare, eaque in celebri loco posita prae foribus ecclesiae cunctis convenientibus inculcare, quatenus in utraque diligentia excommunicatis ubique ecclesiasticus aditus excludatur, excommunicationis causa omnibus auferatur.


(Ivo, p. V, c. 325.)

Quicunque metropolitanorum per plateas vel in litaniis uti pallio praesumpserit, et non tantum in [Col. 0483A] praecipuis festivitatibus et ab apostolica sede indictis temporibus ad missarum solummodo solemnia, careat illo honore, et, ut beatus papa Gregorius ad Joannem Panormi episcopum ait, quia grave jugum, atque vinculum cervicis, non pro ecclesiastica, sed pro quadam saeculari dignitate defendat, permissa qua abutitur careat dignitate, quia jure privilegium meretur amittere qui audacter usurpat illicita.



EPIGRAMMA. De Apostolis in Christi ad coelos Ascensione obtupescentibus.


(Bibl. Patr., Lugd., tom. XII.)


Luce videt Christum Petrus quem nocte negavit;
   Et cecinit Dominum pergere ad astra suum.
[Col. 0483B] Territus Andreas orat: Miserere, Magister;
   In regnum Patris collige discipulum.
Jacobus expavit hominem per nubila ferri;
   Supponit scapulas, dat pia vota Deo.
Haeret ab aspectu tremulus per membra Joannes,
   Et turbatus, adhuc sic stetit ut placeat.
Quin sequimur te, Christe! vocat sine voce Philippus:
   Num projectus ego, liber et implicitus?
Bartholomaee, pedes Christi pendere tremiscis,
   Et vis (si capias) tendere pace manus.
Thomas, ex toto nondum satiatus amore,
   Se palpare putat vulnera, membra, latus.
Matthaeus, muto similis, per scripta locutus:
   Nam timor invasit nota silere senem.
Jacobus Alphaei pallet, sine morte sepultus:
   [Col. 0483C] Dans comites oculos, reddere quod potuit.
Hic stupet attonitus Simon migrasse Tonantem,
   Et fugit affectans fulgura velle pati.
Matthias portae coeli defixus inhaeret,
   Omnia, cum Christo teste, abiisse putans.
Judas e cunctis corpus sine fronte levatus,
   Conspicit occisum vivere in orbe Deum.



PRIVILEGIUM BOBIENSI COENOBIO DATUM.


(Ughelli, Ital. Sac., t. IV.)

Honorius episcopus, servus servorum Dei, fratri Bertulfo abbati presbytero.

Si semper sunt concedenda quae piis desideriis congruunt, quanto potissimum ea quae per cultus praerogativam noscuntur non sunt omnia abneganda, [Col. 0483D] quae sunt in largitoribus non solum postulanda, sed vi charitatis procul dubio exigenda. Petis nos igitur [Col. 0484A] ut monasterio sanctorum Petri et Pauli in Ecclesia Bobio constituto, quo praeesse dignosceris, privilegia sedis apostolicae largiremur, quatenus sibi jurisdictione sanctae nostrae Ecclesiae, cui Deo auctore praesedimus, Ecclesiae constitutum nullius Ecclesiae jurisdictionibus submittaris, pro qua re piis votis facilites, ac nostra auctoritate id quod a tua dilectione exposuimus, affectui mancipari, et ideo omnem cujuslibet Ecclesiae sacerdotem in praedicto monasterio ditionem qualibet auctoritate ne extendere, atque sua auctoritate nisi a praeposito monasterii fuerit invitatus, missarum solemnitate celebrare omnino prohibemus. Curae ergo tuae sit monasterii fratres quo poteris egregiis moribus ac vita irreprehensibili exornare, ut profecto juxta id quod . . . apostolicis [Col. 0484B] privilegiis maluit inconcusse dotandos, desideret potius et anhelet inviolabili coelestis affluentiae munere, diurnis sanctae disciplinae precibus decorandos; sit profecto communis et sincera vita, sit sobria, communis sinceritas, ut quibus est mortuus mundus ac sepultus pro incentiva contentionis vitia minime sunites? qua incassum quis et frustra laborare cognoscitur, si superbiae vitiorum auctrici colla submittere sentiat; sit excelsa inde humilitas, quia per hanc coelesti artem coelestium munerum possidere. Sit igitur ante oculos mentis et corporis traditionum regula paternarum, et unusquisque praelatus noverit qualiter debeat imperare subditis, ne dum aspera et nec unicuique fratri aptissima ratione impleri usque ad complementum . . . Dei imperantes in discretione [Col. 0484C] subjecti sit, itaque moderata vivacitas, sit sollicitudinis supereminens in fratribus strenuitas, ut dum regulariter omnes qui Deo integerrime conferuntur per obedientiae lineam bene servientes exhibeant temporalia, ad gaudia coelestis patriae proveniant sempiterna. Et haec quidem quae ad sollicitudinem pertinent dixisse sufficiant; ante omnia cum Redemptoris nostri misericordiam, cui ingemiscere redemptionem nostram exspectantem, enixius cum singultis et gemitibus exspectamus, ut ea quae pietas flagitat, fragilitas humanae conditionis sufficienter atque confidenter de sui auctoris suffragatione adimpleat. Bene valete.

Datum III Id. Januarii, imperii dominis piissimi Aug. Eraclio anno 8, P. C. ejusdem anni 18, atque [Col. 0484D] Eraclio Constantino novo filio ipsius an. 16, ind. I.



APPENDIX.




[Col. 0483]
[DOCUMENTA VARIA.(C,S)*]



I. DIFFLORATIO EX EPISTOLA SANCTI MAXIMI AD MARINUM PRESBYTERUM, APOLOGIAM INTER CAETERA PRO HONORIO FACIENTIS.
(Mansi, Conc. Collect., tom. XII.)

Honorium etiam Romanum papam non diffiteri reor naturaliter in Christo voluntatum dualitatem, in epistola quam scripsit ad Sergium, eo quod unam dixerit volantatem; sed potius confiteri, et hanc [Col. 0484D] fortassis etiam constabilire. Nam hoc non in reprobationem dixit humanae Salvatoris et naturalis voluntatis, sed quod nullatenus conceptionem ejus, quae fuit sine semine, vel incorruptam nativitatem praecesserit voluntas carnis, vel cogitatio vitiosa. Sola namque voluntas divina atque paterna, per Filium unigenitum per semet operantem, propriam incarnationem sanctique Spiritus conventionem hanc operata est; et quod hunc sensum sectetur hinc est manifestum [Col. 0485A] Cum enim dixisset quia propter ineffabilem unitatem humanae ac divinae naturae, et Deus dicitur pati, et humanitas de coelo cum humanitate [Leg. divinitate] descendisse, et hoc modo ostendisset eorum quae naturaliter insunt utrique naturae unius Christi et Dei Filii per commutationem summam redditionem, subinfert: Unde, inquiens, et unam voluntatem fatemur Domini Jesu Christi, quomodo ait: Quia profecto a divinitate assumpta est natura nostra, non culpa, id est, non a peccato, propemodum cum magno effatus Athanasio, qui haec contra Apollinarium impium scribit: Natus est ex muliere, de prima plasmatione hominis formam sibi erigens in ostentione carnis absque carnalibus voluntatibus, et humanis cogitationibus in imagine novitatis. Voluntas enim sola [Col. 0485B] divinitatis est, quoniam natura tota divinitatis est. Denique Verbi propter nos secundum carnem nativitatis super nos progressio facta est. Non enim carnis vitiosa praecessit voluntas vel cogitatio, sicut in nobis aspicitur, propter generis desiderium, quod a deceptione primi parentis obtinuit, sed voluntas divinitatis sola per Filium, qui secundum beneplacitum Patris, et cooperationem Spiritus sancti, propriam, ut dixi, per se operatus est incorporationem, gerens in se et per se noviter inventum naturae modum nativitatis, et sine semine suam ipsius patrans conceptionem ex sancta Dei genitrice semperque virgine Maria. Hac ergo ineffabili nativitatis ejus inspecta ratione, ille quidem voluntatem solam in eo divinitatis dixit, hic vero voluntatem unam Domini [Col. 0485C] nostri Jesu Christi. Quia profecto, inquit, a divinitate assumpta est natura nostra, non culpa, absque carnalibus voluntatibus, et humanis cogitationibus, ut sacratissimus Athanasius ait. Non tamen perhibuit eum tanquam hominem, quia est quoque natura Deus, non habere humanam voluntatem et naturalem, quemadmodum et divinam atque paternam. Idipsum autem etiam in subsequentibus innuit, asserens: Sine peccato conceptus est de Spiritu sancto, et sancta immaculata semperque virgine Dei genitrice Maria, et sine contagione ex ea secundum carnem natus est. Divinam quoque Scripturam in laudem et vituperationem profert carnis memoriam facere; non aliam, absit, natura et substantia Domini [Col. 0485D] carnem quam nostram commonens intelligendam, qui etiam hanc sciebat assumptam ex nostra substantia, id est, ex congenitae nobis semper virginis et Dei matris sanctis visceribus, sed alienam a vitio, et nullatenus legem praevaricationis habentem, sicut nos, in membris repugnantem spiritus legi. Non enim assumpta est, ait, a Salvatore caro a peccato corrupta, quae repugnaret legi mentis ejus. Cujus enim sementationem, quae per peccatum efficitur, non praecessit generationis lex, hujus omnino nec in membris est, sed lex divinae justitiae ad imaginationem nobis ostensa, et eam quoque, quae ex praevaricatione naturae illata est, perfecte demolitur. Venit enim sine peccato quaerere et salvare quod perierat, id est, naturam humani generis quae peccaverat. Alia [Col. 0486A] enim lex in membris ejus, aut voluntas diversa vel adversa non fuit in Salvatore. Hinc ostendit, non quod non habuerit humanam voluntatem et naturalem (non enim hoc dixisse videtur), sed quod sicut homo neque secundum corpus per membra quamlibet habeat praeter naturae leges operationem; neque rursus secundum animam voluntatis contrarium vel sine ratione motum, veluti nos, quia et super legem natus est humanae naturae. Expressius autem et in subsequentibus comprobat, quod sermo sibi esset tantum, vitiatam et non naturalem a Salvatore disterminandi voluntatem, et quod in naturali ac humana ad paternam ac divinam coaptatur quidem, sed nullam haberet ad illam ex repugnatione diversitatem. Normam autem dans nobis seipsum, quod [Col. 0486B] proprie suum erat, voluntarie subjiciebat; commendabat vero paternum. Quatenus et nos imitati, quod nostrum est reprobato, quod divinum est omni studio expleamus, dicens ita: Licet enim scriptum sit: Non veni facere voluntatem meam, sed ejus qui misit me Patris (Joan. VI), et, Non quod ego volo, sed quod tu, Pater; non sunt haec diversae voluntatis, id est, contrariae ac repugnantis, sed dispensationis humanitatis assumptae, quae sua compassibiliter fecit quae nostra sunt. Ista enim propter nos dicebat, quibus dedit exemplum pietatis magister, ut sequamur vestigia ejus, non suam unusquisque nostrum, sed Domini potius in omnibus praeferat voluntatem. Non ergo interemptionem, ut dixi, naturalis et humanae voluntatis, sed vitiosae, ac ejus quae est extra naturam, facit; [Col. 0486C] et totum fateamur ab omni peccato Deum liberum esse, testatur, qui secundum nos propter nos incarnatus est. Et ut compendio dicam, per unam voluntatem, solam ejus secundum carnem nativitatem eum divinam praecessisse voluntatem indicare conjicio. Per id vero quod ait, non esse voluntatis ejus diversitatem, contrarium vel repugnans quid non eum habere perhibet, sed conveniens et prorsus unitum ex toto. Unde cum nostram quidem naturam de divinitatis voluntate dicit assumptam, unius mentionem facit. Illud autem quod introducit: Non veni facere voluntatem meam, in medium verbo praeponit [F. leg. in medio verbum proponit] omisso numero. Non sunt, inquit, haec diversae voluntatis, id est, [Col. 0486D] contrariae atque adversatricis. Ex quo duas secundum naturam existere in Salvatore voluntates manifeste colligitur. Si enim contrariam non habuit, naturalem habuit, tanquam homo. Quod enim non est contrarium naturale profecto est, et nemo contradicit. Nihil quippe in natura, vel in his quae sunt secundum naturam, est omnino contrarium. Timor ergo est opinari, quod in ejus proprie non est sermonibus scriptum, et moliti adversarios propriae opinionis tanquam non bonae ad velamentum illius viri litteras faciendum, secundum utrumque has praeter illius intentionem falso referentes. Advocatum quippe habet rationis sermonem omnem calumniatoris abigentem incursum. Et ego quidem sic se illius habere sensum existimo, ab omni suspicione purgatum. [Col. 0487A] Certiorem autem mihi hunc sanctissimus fecit presbyter, dominus videlicet Anastasius abbas a seniori Roma reversus, vir scilicet incomparabilis, virtuteque divina et prudentia venustatus; qui asserens quod multum sermonem moverit ad sacratissimos magnae illius Ecclesiae viros, propter epistolam quae ab eo fuerat ad Sergium scripta, percontans cujus rei gratia, vel qualiter in ea inserta fuerit una voluntas, et invenit haesitantes in hoc, et rationem reddentes. Insuper et eum qui hanc per jussionem ejus Latinis dictaverit dictionibus, dominum videlicet abbatem Joannem sanctissimum symponum, affirmantem quod nullo modo mentionem in ea per numerum fecerit unius omnimodis voluntatis, licet hoc nunc sit fictum ab his qui hanc in Graecam vocem [Col. 0487B] interpretati sunt; verum nec quamlibet exinanitionem vel abolitionem naturalis secundum humanitatem Salvatoris voluntatis, sed ejus quae nostra est, et reproba facta, perfectam dejectionem et interemptionem. Juxta quod et in invicem eorum quae unius generis sunt efficitur bellum. Ostendere volens ab omni esse peccato mundam assumptam carnem, secundum sacratissimorum eloquiorum et paternarum doctrinarum traditionem. Et apparet qualiter hujusmodi sermones concinentes sint cum his quae modo sunt ab exiguitate mea recitata, et veluti astipulatores factae pro Honorio defensionis. Ego, cum haec ille ratiocinando respondisset, miratus sum, oppido cognoscens subtilitatem ipsorum, et obstupui quodammodo super astutia eorum, qui pro uno frustra [Col. 0487C] omnia gerere impie audent, et volunt, sicut eis ab olim moris, et nunc est, furtivis et falsis narrationibus eos qui contra se magnanimiter agonizant, taliter, quin et absque omni ratione ad se ipsos attrahere, et sensum fraudare, qui se nullatenus sequitur. Necessario ergo et hoc cum didicissem, significavi tibi domino, honorabilis pater, quatenus per omnia munitus, habeas qualiter insequaris adversariorum phalanges, verboque indefesse jaciens, et fide potenter superans, gloriamque hinc Unigeniti in praeconium habens, et diadema hujus communionem per gratiam et unitatem.



II. DIFFLORATIO EX EPISTOLA SANCTI MAXIMI AD PETRUM ILLUSTREM. Pyrrhi et sancti Sophronii Hierosolymitani episcopi atque papae Honorii mentionem facit, ita post aliqua prosecutus.
(Mansi, Conc. Collect., t. X.]
[Col. 0487D]

Vestris laudabilibus syllabis dignatus es significare indigno servo tuo propter abbatem Pyrrhum. Et post pauca. Et futurum profecto esset ut hac forte pro causa ad redargutionem illius et omnium qui secundum illum impiam novitatem sectantur indifferenter ad divinitus conservanda tua et famosissima vestigia properarem, quatenus scirent omnes qui secundum vos pietatis sunt amatores, illorum una cum omni prorsus inscitia, impietatis quoque superfluam abundantiam. Sed timui ne putarer extra sacra quidquam agere jura, praeter voluntatem hoc faciens [Col. 0488A] sanctissimae sedis apostolicorum virorum, qui universam plenitudinem catholicae Ecclesiae bene ducunt, et ordinate secundum divinam legem deducunt. Quoniam hac divina videlicet lege consistunt coelestia et terrestria, et oportet ab ea nequaquam exorbitare, sed quae sunt divina secundum Deum agere illos qui sancte secundum vos vivere proposuerint, quatenus et Deum gestorum habeant curatorem, et sine successu receptionem. Quoniam, famosissime domine, pejor his est, quod et antea intimavi, etiam ab antiquis haereticis nova fides et expositio. Hanc enim multis quibus perduravit annis in episcopatu ad manifestationem reprobae mentis suae (nam Deus et ad nequitiae propalationem saepe novit longanimiter sustinere, non ut hanc ampliorem per [Col. 0488B] inducias reddat, sed ut hanc ampliorem factam justius puniat), decessor quidem ejus impie in utero aluit, iste vero magis impie genuit, et rursus posteriores horum in contemptum excolunt divinitatis. Et paulo post: Et quod adhuc deterior illis est mos, et veluti speciale omnium perversorum haereticorum indicium, quia et suae ipsius impietatis obnoxios describunt innoxios. Sophronium quippe, qui prudenter divina perdocuit et praedicavit Ecclesiae catholicae dogmata, se in errorem movisse hac illacque susurrant. Et post pauxillum: Divinus enim Sophronius, ut ipsi testamini, laudabilissimi, in Afrorum regione mecum et cum omnibus peregrinis monachis moras agebat, cum ipsi perversitates illas fabricarent adversus omnes. Et post pusilla: Et erat quidem [Col. 0488C] domus omnium per divinam concordiam et unanimitatem in unum Dei favente gratia in universitate, quae sub sole consistit, pacifica et tranquilla fide munitis Ecclesiis. Hi vero qui horum invidebant consonantiae, ac in Christum Deum confessioni veluti quamdam caliginosam nubem et stridentem vel gravem fluctum maris ac barbarorum, nemine hos movente, quam solo daemone turbationis amico, qui genus humanum ad simultatem concitavit, repente contra veram Christianorum fidem novam excogitaverunt ecthesin; deinde sententias pro ea et compositiones injustas; dein actiones monumentorum; deinde synodos latrocinales, et concursus episcoporum non voto convenientium, sed violentia contractorum, non exhortatione properantium, sed ex fuga [Col. 0488D] barbarorum peregre proficiscentium; dein jussiones et minas huc atque illuc adversus pios transmissas. Nam eum qui tunc imperabat, sophistice muneribus in servitutem redigentes. Et post pauca: Ex proprio nomine viro ecthesin producere persuaserunt. Paulo post: Fit autem horum inimicus pariter et defensor, an potius asserendum, fautor et accusator, horum publicans argumentum et innotescens quod ipse nequaquam ex se fuerit motus, sed ab illis coactus, impiissimam fecerit ecthesin in scriptis pro se ipso haec dicens, et rationem reddens Joanni sanctae memoriae quondam papae senioris Romae. Et post pauxillum: Convincunt autem seipsos quod isti valde manifeste fortissimi hanc fecerint, et nullatenus ille Neque enim quodlibet super hoc habuit studium utpote [Col. 0489A] ad alia circumlatus. Post brevia: De quibus omnibus miseri nec sensus apostolicae facti sunt sedis, et, quod est risu, imo, ut magis proprie dicamus, lamento dignissimum, utpote illorum demonstrativum audaciae, nec adversus ipsam apostolicam sedem mentiri temere pigritati sunt; sed quasi illius effecti consilii, et veluti quodam ab ea recepto decreto, in suis contextis pro impia ecthesi actionibus secum magnum Honorium acceperunt, suae praesumptionis ostentationem ad alios facientes viri in causa pietatis maximam eminentiam. Quis itaque, o famosissime, et qualis Sophronius haec et tam atrociter et per tantum temporis facere his falsiloquis persuasit? quae hos non rogavit ecclesia? quis pius et orthodoxus non supplicavit antistes, cessare [Col. 0489B] illos a propria haeresi clamando et obtestando? Siquidem ultima sua expirabat sacer Arcadius, et spiritum Deo tradebat, sed nec usque ad horam illam eos rogare cessavit. Et post pauca: Quid autem et divinus Honorius, quid vero et post illum Severinus senex, quid denique et is qui post hunc exstitit, sacer Joannes? Porro is qui nunc praesidet beatissimus papa, omisit quidquam supplicationi conveniens? Nonne Oriens totus et Occidens lacrymas, lamenta, obsecrationes, deprecationes ex aequo tam Deo per orationes, quam his per epistolas afferebant? Sed Deus quidem horum profecto beatorum virorum fidem admisit, et pro ea vicissitudinem in saecula conservavit. Illi autem Domini contemnentes inducias, ad conversionem hos benigne cohortantes, et horum [Col. 0489C] egregiorum facta per tot tempora supplicatione torpentes, suae nequaquam passi sunt coelestem fidem praeferre: Post aliqua: Divinus ergo magnusque Sophronius tunc Alexandriam veniens, mox ex prima lectione (dederat enim etiam ipsi Cyrus ad retractandum illa novem impietatis capitula) lugubre quiddam et ingens vociferatus, fontes emittebat lacrymarum, illum fervide obsecrans, supplicans, expostulans, in pavimento ipsius vestigiis provolutus, quo nihil horum super ambonem contra catholicam Dei Ecclesiam praedicaret, quippe cum haec liquido impii essent Apollinarii dogmata. Et paulo post: Taliter viri, o mihi prae omnibus reverendum caput, divina Deo perosis insultationibus et invicem scenicis quodammodo illusionibus lacerabant, et sacratissimum [Col. 0489D] Sophronium tam miserabiliter lamentatum, utpote contritionem more cujusdam secundi Jeremiae catholicae deflentem Ecclesiae, tantumque divinorum lapsum bene valde et compatientissime dogmatum deplorantem, nullatenus consolati sunt. Et post nonnulla: Si enim Romana sedes non solum reprobum Pyrrhum, sed et male sentientem et male credentem non nescit, perspicuum profecto est quia omnis qui eos qui Pyrrhum reprobaverunt anathematizat, sedem Romanam, id est catholicam Ecclesiam anathematizat. Omitto enim dicere quia utique et seipsum, qui talis est, si duntaxat sedi Romanae communicat, catholicaeque Dei Ecclesiae. Obsecro igitur, benedicte domine mi, praecipere omnibus, ne Pyrrhum sanctissimum vel almificum nomine. Neque enim tale quid [Col. 0490A] sacra regula eum vocari permittit. A cuncta enim cecidit sanctitate, qui nimirum ab Ecclesia catholica sponte prosiliit. Non enim fas est illum ex quacunque laude cognominari, qui jam olim damnatus est et abjectus ab apostolica sede Romanae urbis, ob externae sensum opinionis, donec ab ea recipiatur conversus ad ipsam, imo ad Dominum nostrum per piam confessionem, et orthodoxam fidem, qua sanctificationem recipiat, sanctumque vocabulum. Itaque si vult haereticus neque esse, neque audiri, non isti aut illi satisfaciat, superfluum quippe hoc et irrationabile est, quia sicut uno contra eum scandalizato omnes scandalizati sunt, ita quoque uno satisfacto, omnes procul dubio satisfiunt. Festinet pro omnibus sedi Romanae satisfacere. Hac enim satisfacta, communiter [Col. 0490B] ubique omnes pium hunc et orthodoxum praedicabunt. Nam frustra solummodo loquitur, qui mihi similes suadendos ac subripiendos putat, et non satisfacit et implorat sanctissimae Romanorum Ecclesiae beatissimum papam, id est apostolicam sedem, quae ab ipso incarnato Dei Verbo, sed et omnibus sanctis synodis, secundum sacros canones et terminos, universarum quae in toto terrarum orbe sunt sanctarum Dei Ecclesiarum in omnibus et per omnia percepit et habet imperium, auctoritatem et potestatem ligandi atque solvendi. Cum hoc enim ligat et solvit etiam in coelo Verbum, quod coelestibus virtutibus principatur. Si enim alios quidem satisfaciendos ducit, et beatissimum Romanum papam nequaquam implorat, simile quiddam agit ei qui forte homicidii [Col. 0490C] vel alterius cujusdam criminis redarguitur, et insontem se non ei qui secundum leges judicandi jura sortitus est exhibere festinat, sed tantum inutiliter et sine lucro aliis et privatis hominibus munditiam monstrare sui satagit actus, qui nullam habeant se solvendi a crimine potestatem. Quapropter, benedicte mi domine, adhuc magis extende praeceptionem, quae bene vobis et secundum placitum Dei visa fuisse dignoscitur, quo nemini licentiam habeat iste quidquam loqui et obloqui dogmatis causa. Sed liquido discite voluntatem hujus abundantius investigantes, si velit annuere penitus veritati; et si hoc agere studuerit, et ad id secundum rationem accelerat, hortamini eum suggestionem convenienter facere ad beatissimum papam Romanum, quatenus sic [Col. 0490D] per illius divinam praeceptionem regulariter quae circa ipsum sunt et decentissime moderetur ad gloriam Dei, et vestrae laudem sublimitatis.





III. OBSERVATIO PHILIPPI LABBE S. J.

Neque vero omittenda fuerat a collectore regio quae initio collectaneorum a Sirmondo editorum praefationis loco posita est, Anastasii sedis apostolicae bibliothecarii ad Joannem diaconum urbis Romanae epistola, qua non instituti solum operis rationem explicat, sed Honorii etiam papae defensionem continet adversus sextae synodi censuram, qua perstrictus inter Monothelitas videbatur, ut docet Sirmondus. Eam igitur rebus tum paulo ante praemissis de Honorio, tum sequenti volumine secuturis, omnino necessariam paucis accipe.





ANASTASII, SEDIS APOSTOLICAE BIBLIOTHECARII EPISTOLA AD JOANNEM DIACONUM.
[Col. 0491A]

Charissimo fratri Joanni digno Christi Levitae Anastasius exiguus in Domino salutem.

Ecclesiasticam scripturae ad multorum instructionem historiam indust iae tuae promiseram ex Graeco me tibi sermone quaedam in Latinum versurum eloquium. Dixeras enim, et summa veritate docente perhibueras, ecclesiasticam te ordiri non posse tidenter historiam, nisi utriusque linguae quaedam rerum gestarum conscripta series ad tuam notitiam devenisset. Quapropter quia tantae me imperitiae recognosco, ut nec ipsius linguae meae, in qua natus sum, ne dixerim alienae, vim penetrare sufficiam, ac per hoc nunquam interpretandi quacunque ratione [Col. 0491B] conamen arripere praesumpsissem, consentiens a magistris reprehendi, quam te a praedicta torpore meo texenda historia removere, satisfacere tibi ecce pro viribus maturavi. Credens plane a te corrigendum quidquid meum distortum, poliendum quidquid repertum fuerit impolitum. Sane fateor, testimonium mihi perhibente conscientia, mallem haec et hujusmodi ab aliis fieri, non tam laborem fugiens quam imperitam undecunque scientiam meam, si tamen scientia, et non magis inscitia sit dicenda, non sciens, si salva pace fraternitatis tuae, seu scribendae a te historiae proposito, haec omittere potuissem; qui profecto tanta luce sapientiae rutilas, ut a me non quod necessarium, sed temerarium experiri saporem proposuisse videaris. Itaque mihi, interveniente [Col. 0491C] obedientia, sata ab aliis rustica falce collegisse, et ad aream Latinitatis fideli humero transvexisse sufficiat, nil videlicet addenti vel minuenti. Tuum autem erit, adjectis sententiis, veluti quodam ventilabro judicii, opus historiae dilatare, et verba nostra, quae in ea inserenda decreveris, quasi quaedam frumenta purgare. Verum nos sic et haec et alia interpretandi propositum sumpsimus, ut nec ab ipsa verborum usquequaque circumstantia discessisse noscamur, nec pro posse a sensus veritate decidisse videatur. Porro novissimorum temporum brevia quaedam opuscula transtuli, quoniam priorum temporum gesta priores, imo majores nostri transferentes, nos in hujusmodi opere praevenerunt, quemadmodum et longe praestantius transcenderunt. Igitur [Col. 0491D] post chronographiam tripartitam, quam te hortante transtulimus et alia quaedam brevissima opuscula, quae ad petitum diversorum patrum et fratrum nostrorum interpretati sumus, ad manus nostras venire contigit apologiam quarti Joannis Romani pontificis pro Honorio papa a calumniatoribus impetito, quod unam Domini nostri Jesu Christi tantum scripserit voluntatem. Quae videlicet apologia satis hunc, ut reor, excusabilem reddit, licet huic sexta sancta synodus quasi haeretico anathema dixerit, et in Dei solius jam judicio positum reprobationis telo confoderit, cum haereticus non ex erroris tantum deceptione, quantum ex electione non recta et contentiosa pertinacia generetur. Quis autem erit qui nobis [Col. 0492A] interim dicat utrum ipse pro certo dictaverit epistolam, de qua illum anathematizandi fomitem calumniatores susceperunt, cum et ex scriptoris vel indisciplinatione, vel in pontificem odio quid contingere tale potuerit? quamvis non ignoremus, docente sancto Maximo in epistola sua, quam Marino scripsit presbytero, sanctissimum hanc scripsisse Joannem abbatem. Esto, et ipse dictator exstitit, quis hinc illum interrogavit? quis intentionem investigavit? quis hunc corrigere voluit, et ille percontanti aut emendare conanti restitit, vel contentionibus serviens resultavit? praesertim cum in Evangelio illo quo dicitur: Nolite judicare et non judicabimini (Luc. VI, 17), et caetera, nihil aliud praecipi magnis et jam magistris Ecclesiae videtur, nisi ut ea facta, quae dubium [Col. 0492B] est quo animo fiant, in meliorem partem interpretemur. Sunt quippe quaedam facta media, quae ignoramus quo animo fiant, cum bono et malo fieri possint, de quibus temerarium est judicare, maxime ut condemnemus. Denique duo sunt in quibus temerarium judicium cavere debemus, cum incertum est quo animo quidquam factum sit, vel cum incertum est qualis futurus sit, qui nunc vel malus vel bonus apparet. Quantum autem temerarium sit judicium praecavendum, aperte Dominus indicat, qui de Sodomitis more nostro loquitur, dicens: Descendam, et videbo utrum clamorem qui venit ad me opere compleverint, an non est ita, ut sciam (Gen. XVIII, 21). Et rursus per Moysen: Ne maledicas surdo, ait, nec coram caeco ponas offendiculum (Levit. XIV). Quod eisdem [Col. 0492C] pene verbis Apostolus monet: Unusquisque, inquiens, nostrum pro se rationem reddet Deo. Non ergo amplius invicem judicemus, sed hoc judicate magis, ne ponatis offendiculum fratri, vel scandalum (Rom. XIII). Quis autem magis surdus vel mutus dicendus est quam is cui, cum exanimis et dissolutus jacet in sepulcro, nec auris patet ad objecta solemniter audiendum, nec os aperitur ad objecta rationabiliter refellendum. Verum de hujusmodi judiciis sufficiunt quae venerabilis Anastasius apostolicae sedis praesul ad Anastasium imperatorem scribens, sacrae Scripturae auctoritatis pondere gravida docet. Sed ne videamur synodum accusare, vel temere reprehendere, licere nobis opinamur de illa sentire, quae sanctos patres nostros de Chalcedonensi [Col. 0492D] magna synodo sensisse non ignoramus. Quorum unus, sanctus videlicet papa Gregorius, usque ad pr lationem tantummodo canonum hanc suscipiendam fore signavit. Beatus autem aeque papa Gelasius, in tomo de anathematis vinculo qualiter eadem synodus recipienda sit, luculentis exemplis et nonnullis divinis testimoniis innuit, ubi horum circumstantiam tali deliberatione concludit. Haec, inquiens, et hujusmodi exempla nos edocent, et testimonia divina confirmant, non omnia passim a quocunque dicta, vel ubicunque scripta indifferenter accipere, sed, retentis bonis, quae noceant refutare. Nam et hanc quoque sanctam synodum canonica quaedam capitula promulgasse, Graecorum scripta testantur, quae tamen [Col. 0493A] pene omnia, quae sedes apostolica non probavit, tota Latinitas reprobavit. Sed quid de hac sola dicimus, cum et secundam universalem synodum, quae primo Constantinopoli celebrata est, in causa primatus Ecclesiarum, sedes apostolica non admittat; quin et omnes synodos sic recipiendas decernat, ut Chalcedonensem synodum admittendam fore praedictus Gelasius papa describat, pro fidei scilicet communione et veritate catholica et apostolica, pro qua hanc fieri sedes apostolica delegavit, factamque firmavit? Verum, si omnia exaggerare volumus quae in Honorii papae excusationem colligere possumus, facilius charta nobis quam sermo deficiet, et interpretandi propositum ad dictationis profecto vertemus eloquium. Unum tamen dicemus, quod reticere procul dubio non debemus, [Col. 0493B] quia talis est dictus Honorius, qualis est et pronuntiatus; quod si talis non fuit, cui sit praefixa sententia, profecto non erit, quoniam sicut scriptum est: Homo videt in facie, Deus autem in corde.

Sed ecce, dum prolixius praefatio ad te nostra dirigitur, ab interpretandi studio procul abscessimus, ostendere gestientes, quod in apostolicae sedis petra, quantum ad fidem pertinet, nec etiam per Honorium inventum sit unquam serpentis, id est virulentae sectae, vestigium. Sume igitur jam memoratam Joannis papae pro Honorio apologiam; sume etiam et pro eodem ipso apologiam ex epistola Maximi monachi, et revera philosophi, Christique Dei nostri martyris, missa Marino presbytero, diffloratam. Ipse quippe beatissimus Maximus non solum in jam dicta, [Col. 0493C] sed et in ea quam scripsit ad abbatem Thalassium epistola, jam nominatum defendit Honorium. Verum etiam in epistola sua dogmatica, quam ad Petrum scripsit illustrem, magnum hunc et divinum appellat. Ex qua scilicet epistola de eodem papa Honorio et Hierosolymitano Sophronio, de quo in translatis a nobis scriptis saepe memoriam fecimus, atque de Pyrrho Constantinopolitano haeretico patriarcha, difflorata quaedam atque translata en tibi afferimus.

Praeterea, interpretati sumus ex epistola ejusdem sancti Maximi ad Marinum scripta presbyterum circumstantiam de Spiritus sancti processione, ubi frustra causari contra nos innuit Graecos, cum nos non causam vel principium Filium dicamus Spiritus sancti, ut autumant, sed unitatem substantiae Patris [Col. 0493D] ac Filii non nescientes, sicut procedit ex Patre, ita eum procedere fateamur ex Filio, missionem nimirum processione intelligentes; pie interpretans, utriusque linguae gnaros ad pacem erudiens, dum scilicet et nos et Graecos edocet secundum quiddam procedere, et secundum quiddam non procedere Spiritum sanctum ex Filio, difficultatem exprimendi de alterius in alterius linguae proprietatem significans. Siquidem et hujusmodi pia interpretatione sanctus olim Athanasius Orientales et Occidentales super subsistentiae vel personae nomine dissidentes univit, dum unum idemque utrosque corde credere, [Col. 0494A] sensuque retinere perdocuit, licet ob linguae varietatem aliter atque aliter ore confiterentur, et importunis contentionibus desaevirent. Transtulimus etiam quasdam epistolas Theodori papae successoris praedicti papae Joannis, juxta quod ordo poscebat, scriptas ad Paulum successorem Pyrrhi, et consecratores ejus; quorum scilicet Joannis ac Theodori eximiorum sedis apostolicae praesulum stylus epistolarum Latina redolet eloquentia; ex quo liquido constat non Graece illas, sed Latine fuisse dictatas. Unde notandum quod nonnulla quae Latine fuerunt edita Latinitas funditus mole oblivionis obruta deplorasset, nisi ex Graecorum post fonte librorum haec hausta sitibundo pectore resumpsisset, sicut epistolam beati papae Felicis in Petrum sententiam proferentem Antiochenum [Col. 0494B] damnationis.

Quinimo sicut et ipsum quoque Clementem, quem Rufinus nostrae linguae redditum, restitutum, et redeuntem ad Gaudentium scribens innuit, et quod Latine scriptus fuerit et amissus, rursusque receptus, signanter ostendit. Excerpsi nihilominus, et tibi ecce translatam praesento, quamdam narrationis circumstantiam ex epistola sancti Maximi ad abbatem, quid Constantinopoli legati Romani gesserint, gratia incitandae constantiae in causa maximae pietatis, ad redargutionem pusillanimorum, et agnoscendae potestatis apostolicae sedis contra eos qui ab ipsa quid violenter extorquere nituntur. Porro ecce nihilominus exhibeo tibi exsilii gesta sancti papae Martini, quae ad petitum venerabilis Martini episcopi Narniensis [Col. 0494C] edideram, una cum Hypomnestico declarante breviter gesta sanctorum Maximi philosophi, et utriusque Anastasii, necnon et Theodori, ac Euprepii et aliorum.



IV. EPITAPHIUM HONORII PAPAE I. (Baron. Annal. ad an. 638.)

In apside (quam fecit illustris papa) haec circumposita carmina leguntur musivo opere exarata subtus imagines eodem opere textas, rudi (ut ferebat saeculum) stylo:


Aurea concisis surgit pictura metallis,
   Et complexa simul clauditur ipsa dies.
Fontibus e nibeis credas, aurora, subire
   Correptas nubes, ruribus arva rigans.

[Col. 0494D] In eodem apsidis hemicyclo recta linea qui sequuntur positi sunt versus:


Vel qualem inter sidera lucem proferet irim
   Purpureusque pavo ipse colore nitens.
Qui potuit noctis vel lucis reddere finem,
   Martyrum e bustis hinc reppulit ille chaos.


Sursum versa nutu quod cunctis cernitur uno,
   Praesul Honorius haec vota dicata dedit.
Vestibus et factis signantur illius ora,
   Lucet et aspectu lucida corda gerens.




ANNO DOMINI DCXXXVIII.
DAGOBERTUS I FRANCORUM REX.




[Col. 0495]
NOTITIA HISTORICA IN DAGOBERTUM.
(Hist. litt. de la France, t. III.)



 I. Histoire de sa vie.
[Col. 0495A]

Un rgne d'abord dirig par la prudence, la modration, la justice et l'quit, puis terni par un enchanement de dbauches excessives, fait en deux mots le caractre de ce prince [(a) 1Kb] . Il tait fils de Clotaire II et de Berthrude, et naquit vers l'an 603. Il apporta au monde d'excellentes qualits naturelles, beaucoup d'esprit, de douceur, d'humanit, et devint un des princes les plus adroits, les mieux faits, les plus vigoareux de son sicle. Il n'avait pas encore vingt ans accompli, lorsqu'en 622 Clotaire l'tablit roi d'Austrasie, en lui donnant pour principaux conseillers l'illustre Pepin de Lauden, et saint Arnoul, vque de Metz [(b) 1Kb] . Celui-ci prit un soin tout particulier de le former  l'art de rgner en roi trs-chrtien, [Col. 0495B] et y russit si heureusement, que Dagobert passait pour le prince le mieux instruit dans les connaissances convenables  un souverain, qu'on et encore vu entre les rois franais.

Tandis qu'il suivit les conseils de ces deux sages ministres, et ceux de saint Cunibert de Cologne, qui succda  saint Arnoul, son rgne fut heureux et florissant, jusqu'au point que nul autre ne l'avait t davantage [(c) 1Kb] . Il devint l'objet de l'admiration, de l'estime et du respect des nat ons trangres, comme de ses propres sujets. Rien en effet n'tait plus charmant que de voir un jeune prince avoir une attention extraordinaire, et prendre lui-mme un soin infatigable pour rendre la justice. Ni les prsents, ni la considration des personnes n'avaient aucune force [Col. 0495C] sur son esprit. Il ne suivait que ce qui tait selon l'ordre et l'quit.

Mais de si beaux commencements furent bientt horriblement ternis par une conduite pleine de dbauches [(d) 1Kb] . Non seulement il quitta Gomatrude qu'il avait pouse, et prit  sa place Nantilde, une de ses filles d'honneur, mais il poussa encore l'amour des femmes jusqu'  cet excs, qu'il en avait trois  titre de reines tout  la fois, et grand nombre de concubines. A l'incontinence il joignit l'avarice; et celle-ci lui fit prendre les biens de ses sujets, et [Col. 0496A] mme des glises pour remplir ses tresors. Ni les avis salutaires de saint Cunibert de Cologne, ni les remontrances pathtiques de saint Amand de Maestricht, ne furent capables d'arrter les passions de ce jeune prince.

Ce fut aprs la mort de Clotaire, son pre, en 628, qu'il commena  s'loigner de la justice, en se voyant matre de presque toute la France [(e) 1Kb] . Il le fut entirement deux aus aprs,  la mort de Charibert, son frre, et d'un fils qu'il avait, nomm Childeric, qui le suivit presque aussitt [(f) 1Kb] . Malgr ses dbauches, Dagobert ne laissa pas de faire du bien  plusieurs glises, nommment  celles de Verdun, de Rbais, d'Aumont, d'Aninsole ou Saint-Calais, et surtout de Saint-Denis en France, dont il [Col. 0496B] est regard comme le fondateur [(g) 1Kb] . Il eut soin aussi d'en pourvoir quelques autres de bons vques; et,  l'exemple du roi son pre, il se plaisait d'avoir  sa cour de saints personnages, comme saint Didier de Cahors, saint Eloi, saint Ouen, alors connu sous le nom de Dadon, saint Vandregisile, et quelques autres [(h) 1Kb] . Pour ses actions de valeur, ce qu'il fit de plus remarquable fut de faire rentrer dans le devoir les Gascons et les Bretons, qui en taient sortis [(i) 1Kb] .

Ce monarque mourut d'une dyssenterie, le dixneuvime de janvier 638, ou seulement 637, si l'anne ne commenait ds lors qu' Pques [(j) 1Kb] . Il n'avait encore que trente-cinq  trente-six ans, et en avait rgn seize,  compter ds 622 que Clotaire l'avait tabli roi d'Austrasie, et dix depuis la mort [Col. 0496C] de son pre. Les annes du rgne de ce prince ont longtemps embarrass nos crivains dans leurs supputations; mais il n'y a plus de difficult, depuis que dom Mabillon a pris soin de l'claircir dans une dissertation faite exprs, et dans les autres endroits de ses crits cits  la marge.

Dagobert fut enterr dans l'glise de Saint-Denis, qu'il avait enrichie, et o il avait tabli la psalmodie perptuelle [(k) 1Kb] . On y voit encore son tombeau prs de l'autel du ct de l'Eptre: et l'on continue  y. faire tous les ans, au jour de sa mort, son anniversaire [Col. 0497A] avec une pompe digne d'un roi. Du Chne nous a donn ses actes remplis de fables,  la suite desquels se lit son pitaphe, que nous ne rapporterons pas, parce qu'elle ne vaut gure mieux [(a) 1Kb] . Il laissa deux fils, Sigebert et Clovis, qu'il avait tablis, de son vivant, l'un roi d'Austrasie et l'autre de Neustrie [(b) 1Kb] .



 II. Ses lois et autres monuments.

On a observ ailleurs que les lois dont nous avons  rendre compte ici avaient t d'abord rdiges par les soins de Thierri I, roi des Franais, puis rectifies et augmentes par quelques-uns de ses successeurs; mais que ce fut Dagobert I, qui, aprs les avoir retouches, les publia en l'tat qu'elles se lisent aujourd'hui, tant dans les manuscrits que dans les [Col. 0497B] imprims [(c) 1Kb] . Sur ce principe on convient de les lui attribuer, comme lui appartenant plus lgitimement qu'aux autres rois ses prdcesseurs. Ces lois sont celles des Ripuaires ou Ripuariens, des Allemands et des Bavarois, tous anciens peuples qui habitaient vers le haut Rhin. On croit communment que Dagobert les publia vers l'an 630. Mais peut-tre serait-on mieux fond  avancer cette poque de quelques annes, et  la mettre au temps que ce prince gouvernait le royaume d'Austrasie, avant la mort de Clotaire, en y faisant rgner la justice et l'quit.

1o La loi des Ripuaires est comprise en quatre-vingt-neuf titres, la plupart subdiviss en plusieurs articles [(d) 1Kb] . Elle a beaucoup de rapport avec la loi salique, dont on a parl en son lieu; mais elle retient [Col. 0497C] plus de choses des lois romaines, et le style en est beaucoup moins barbare, quoiqu'il s'y trouve encore plusieurs expressions qui se ressentent de l'ancienne rusticit de ces peuples. A cela prs elle tend, comme la loi salique,  rprimer le vol, le meurtre, le rapt, les autres crimes et injures, en distinguant les hommes libres des serfs, les clercs des laiques;  rgler les peines des aux coupables, qu'on fait presque toutes consister en amendes pcuniaires ou compositions arbitraires;  prescrire aux juges les devoirs de leur charge, leur dfendant de recevoir aucun prsent, pour viter d'tre corrompus; enfin  dterminer la manire de vider divers diffrends entre les parties.

Nous avons une dition de cette loi faite sparment des deux suivantes; et c' est la meilleure qui en [Col. 0497D] ait paru jusqu'ici [(e) 1Kb] . On en est redevable  M. Eccard, qui l'a publie avec la loi salique et quelques autres opuscules tant anciens que modernes, sur un manuscrit qu'il dit tre du IXe sicle, et venir de la ville de Tours. Ce recueil parut en 1720  Francfort et  Leipsick en un volume in-fol. L'diteur y a enrichi cette loi des Ripuaires de notes savantes et curieuses.

2o La loi des Allemands contient quatre-vingt-dix-neuf titres, presque tous partags en plusieurs articles [Col. 0498A] ou chapitres [(f) 1Kb] . Celle-ci s'tend beaucoup plus que la prcdente, sur ce qui regarde les cleres et les choses ecclsiastiques, et suppose les peuples pour qui elle est faite, plus polics que les Ripuaires. Elle entre dans un grand dtail des injures faites  un vque,  un prtre,  un simple clerc,  un moine, et proportionne la peine suivant la dignit de la personne offense. Ces peines au reste sont pcuniaires ou des compensations arbitraires, comme dans la loi des Ripuariens. Il n'y est parl de la peine de mort que pour le meurtre commis en la personne d'un duc. On n'a gure de lois qui dtaillent plus que celles-ci les divers sujets de contestation entre les parties. Outre les quatre-vingt-dix-neuf titres que contient cette loi dans les premires ditions, M. Baluze a [Col. 0498B] trouv dans un ancien manuscrit de Reims, deux additions qui y ont t faites pour en mieux expliquer certains points, et les a fait imprimer  sa suite. L'une de ces additions comprend quarante-quatre articles avec quelques lacunes, et l'autre seulement trois.

3o La loi des Bavarois (Bajuvariorum) n'a que vingt-un titres, et nanmoins elle est plus tendue que les prcdentes, parce que chaque titre contient plusieurs capitules, quelquefois jusqu' vingt, et chaque capitule plusieurs articles [(g) 1Kb] . Elle est  peu prs dans le mme got que les autres, avec cette diffrence toutefois, qu'on y a insr plusieurs articles, qui font le sujet de divers canons de conciles. Tels sont, entre autres, ceux qui regardent le droit des [Col. 0498C] asiles accord aux glises, les mariages incestueux, la sanctification du dimanche, l'habitation des prtres et des diacres avec des femmes. La peine porte contre celui qui tuerait un vque est tout  fait remarquable [(h) 1Kb] . On lui fera une tunique de plomb suivant sa taille, et il en paiera le poids en or, ou la valeur sur ses biens. Que s'ils ne sont pas suffisants, il se livrera, lui, sa femme et ses enfants, au service de l'Eglise. En gnral ces lois, quoique remplies de mots barbares, sont importantes pour connatre le gnie et les usages des anciens peuples, pour qui elles furent dresses.

Nous en avons plusieurs ditions faites en divers temps et en diffrents lieux. Elles se trouvent imprimes avec la loi salique, les lois des Bourguignons [Col. 0498D] et des Saxons, en un petit volume in-16, qui est sans date et sans nom de lieu ni d'imprimeur [(i) 1Kb] . On les a aussi recueillies dans le Code des lois anciennes, qui parut d'abord  Ble en 1557 en un volume in-folio, puis  Francfort en mme volume l'an 1613, par les soins de Frideric Lindenbrog [(j) 1Kb] . Elles font encore partie d'un autre recueil d'anciennes lois, imprim in-16  Paris chez Jacques du Puy en 1573 [(k) 1Kb] . Dans toutes ces ditions la loi des Allemands tient le [Col. 0499A] premier raug, celle des Bavarois le second, et celle des Ripnaires y est la dernire. En 1677, M. Baluze les fit rimprimer  la tte des Capitulaires de nos rois, et les mit dans l'ordre suivant lequel nous en avons rendu compte [(a) 1Kb] . Le texte de ces lois dans cette dition est plus correct et plus entier que dans les prcdentes. Ds 1720 M. Eccard nous faisait esprer qu'il en donuerait une nouvelle des lois des Allemands et des Bavarois, comme il en donna alors une de celle des Ripuaires [(b) 1Kb] . Il les avait mme dj revues sur d'anciens manuscrits, et enrichies de notes.

4o Outre quelques diplmes de Dagobert en faveur de plusieurs glises, mais qui sont de moindre consquence, on nous a conserv deux autres monuments [Col. 0499B] de ce prince, qui sont importants pour l'histoire [Col. 0500A] de saint Didier, vque de Cahors, et trs honorables  sa mmoire [(c) 1Kb] . L'un est un manifeste ou lettres patentes pour notifier l'lection de ce prlat, et les motifs qui ont port le prince  y donner les mains. L'autre est une lettre  saint Sulpice de Bourges, pour l'engager  aller  Cahors consacrer le nouveau prlat, et y convoquer les vques de sa province pour la crmonie. Ces deux pices sont en date du sixime des ides d'avril, l'an 8 du rgne de Dagobert, ce qui revient au huitime jour d'avril 629 avant Pques; puisque ce prince commena  rgner avec son pre ds 622. La lettre est passe dans la Collection gnrale des conciles; et l'auteur de la Vie de saint Didier a insr l'une et l'autre dans son ouvrage [(d) 1Kb] .




[Col. 0499]
DAGOBERTI I FRANCORUM REGIS ECCLESIASTICAE PRAECEPTIONES.
(Brequigny, Diplom., tom. II nov. edit., unde et notae.)



I. Diploma Dagoberti I, quo abbatiam S. Mauricii, seu monasterium Thielogiense tradit Trevirensi S. Petri ecclesiae [a 2Kb] (ann. 622).
[Col. 0499B]

In nomine sanctae et individuae Trinitatis [b 1Kb] . Amen. [Col. 0499C] Dagobertus, divina ordinante clementia, Francorum rex. Prudenti consideratione agitur, ut dispositionum, vel commutationum sanctarum memoriae litterarum constitutio tradatur, quoniam per repraesentationem scripti oblivionis nebula tollitur, et mala machinantium pravitas destruitur. Quapropter comperiat omnis sanctae Dei Ecclesiae fidelium, praesentium scilicet et futurorum, solertia, quoniam vir apostolicus Pater noster, dominus Modoaldus, archiepiscopus Trevirensis [c 1Kb] , adiit culmen serenitatis nostrae, supplicans ut quandam abbatiam sancti Mauritii [Col. 0500B] martyris, quae vocatur monasterium Thielogiense, a nobis constructam, ac juxta fluvium Sarrae, in ducatu Austriae Mosellanicae nuncupato constitutam, ad ecclesiam sancti Petri principis apostolorum, quae constructa constat in civitate Treverensi, ubi principalis [Col. 0500C] episcopatus sui sedes esse dignoscitur, ad honorem Dei sanctorumque ejus ibidem quiescentium traderemus; statimque nos congruae ejus suasioni volentes ob reverentiam sui gratanter satisfacere, decrevimus ita fieri. Dedimus quoque eandem abbatiam cum universa integritate sua, ad praefatae sedis ecclesiam, in beatae memoriae Chilperici regis, avi nostri, nec non Clotarii genitoris nostri, paternorumque nostrorum, videlicet Chilperici et Clotarii, Christianissimorum regum, animaeque nostrae perpetuam commemorationem, cum ecclesiis, vineis, [Col. 0501A] campis, hominibus, viis, quaesitis et inquirendis, mobilibus et immobilibus, et cum universis appenditiis et adjacentiis suis. Et praefatis ecclesiis, et Patri fratrum praedictae cellae sancti Mauritii super Sarrae flumen constructae, protectorem, rectorem et advocatum, illustrem dominum dominum Clodulphum, Austriae Mosellanicae ducem [a 1Kb] , Arnulphi ducis filium, sanguine regio natum, constituimus. Haec itaque universa per hoc praesens nostrae auctoritatis praeceptum, ad saepe memoratam sedem aeternaliter pertinenia donamus, tradimus, ea scilicet ratione, ut praefatus episcopus successoresque illius, similem perpetuis temporibus ex praelibata abbatia habeant potestatem, veluti de caeteris ejusdem episcopatus causis, juxta utilitatem ipsius ecclesiae cuncta, prout illis placuerit, [Col. 0501B] secure disponere, quatenus rectores ejusdem sedis, cum omni clero eorum regimini subacto, tam pro nobis quam pro antedictis praedecessoribus nostris, et protectore constituto, Dei misericordiam semper exorare delectet. Haec donationis nostrae auctoritas, nullo unquam successore nostro irrumpente, solidissimam in Dei nomine per omnia mundi volventis saecula obtineat stabilitatem; quam munimine nostro roboratam, manu nostra, cum duce Clodulpho, subtus eam firmavimus, quod et fecit Cunibertus, archiepiscopus Coloniensis [b 1Kb] , annulorum nostrorum impressionibus jussimus sigillari. Datum Kal. Maii, anno dominicae Incarnationis DCXXII [c 1Kb] . Actum Metis, in palatio regali, in Dei nomine faeliciter.

Dagobertus, Francorum rex. Cunibertus, archiepiscopus [Col. 0501C] Coloniensis. Clodulphus, Austriae Mosellanicae dux.



II. Diploma Dagoberti I, quo res ecclesiae B. Petri Trevirensis confirmat; cellam S. Hilarii, seu S. Maximini jubet in hujus ecclesiae jure permanere; et utrique advocatum dat Arnulphum, Austriae Mosellanicae ducem [d 1Kb] (ann. 623).

[In nomine Domini, amen [e 1Kb] .] Dagobertus, rex Francorum, illustribus [duci Austriae Mosellanicae Arnulpho [f 1Kb] , ac caeteris] ducibus, comitibus, domesticis, vel omnibus agentibus tam ultra quam citra [Col. 0502A] Rhenum, Ligerim, Mosellam, tam absentibus quam praesentibus. Illud ad augmentum vel stabilitatem regni nostri sine dubio in Dei nostri nomine credimus permanere, si sacerdotum petitionibus, vel ecclesiarum rectis postulationibus, id quod nostris auribus patefecerunt, perducamus ad effectum. Ideoque, vir apostolicus Pater noster Modoaldus, archiepiscopus Trevirensis, praeceptum praedecessorum nostrorum, anteriorum regum, parentum nostrorum, Sigiberti, Theodeberti, Theodorici, imo bonae memoriae ac recordationis Lotarii, gloriosi regis, genitoris nostri, eorum manibus roboratum, obtulit obtutibus nostris, in quo erat insertum, quod non solum idem genitor noster, verum etiam praefati reges praedecessores ejus, videlicet Francorum reges, quascunque res boni [Col. 0502B] ac sancti viri, pro divinae contemplationis intuitu, ad partem sancti Petri Trevirensis ecclesiae delegaverunt, suorumque auctoritatibus sigillorum confirmaverunt, quatenus eorum regnum superno auxilio tueretur, et postmodum in aethereo regno, cum Christo, fine beato gauderent. Pro rei firmitate idem praefatus praesul Modoaldus deprecatus fuit sublimitatem nostram, ut, paternum ac praedecessorum morem sequentes, hujuscemodi auctoritatis praeceptum, ob amorem Dei et reverentiam sancti Petri, de eisdem rebus fieri juberemus. Cujus petitioni libenter assensum praebuimus, et hoc nostrae auctoritatis praeceptum erga ipsam ecclesiam, pro divini cultus amore et animae nostrae remedio, fieri decrevimus. Per quod praecipimus ac jubemus omneis res, vel [Col. 0502C] facultates ad ecclesiam sancti Petri Trevericae urbis pertinentes, scilicet cellam sancti Hylarii, quae modo appellatur cella sancti Maximini, quae est in praedio sancti Petri constructa [g 1Kb] , castella, vicos, villas, vineas, sylvas, homines, vel quicquid, largiente clementia divina, deinceps ad eam augmentandam ecclesiam, circa Rhenum, Ligerim, [vel Mosellae] [h 1Kb] fluvium in regno nostro insistentia, omnia super jure et potestate sancti Petri Treverensis ecclesiae, ejusque pontificis perpetualiter mancipatura permanere. [Pro qua re melius observanda, ac ut praefatarum ecclesiarum [Col. 0503A] res prospere serventur, videlicet beati Petri ac beati Maximini, ne deinceps a grassatoribus quidquam molestiae inferatur, praefatae ecclesiae beati Petri Trevericae urbis, et fratribus antedictae cellae beati Hylarii, quae modo appellatur cella sancti Maximini, quae est in praedio sancti Petri constructa, protectorem, rectorem et advocatum damus illustrem dominum, dominum Arnulphum, sanguine regio natum, parentem nostrum ac instructorem, Austriae Mosellanicae ducem, cui haec omnia fideliter observare praecipimus [a 1Kb] .] Propterea pari modo statuimus ut nullus ex [ducibus], publicis judicibus, vel aliquis ex judiciaria potestate, in monasterio, circa ecclesias, cellas, vicos, agros, homines, vel loca alia [b 1Kb] , impedimenta ponat, sed liceat memorato praesuli suisque [Col. 0503B] successoribus omnia praefata in integrum perpetuo tempore, pro remedio animae nostrae seu parentum nostrorum, sicut in praecepto genitoris nostri piissimi continetur, quieto ordine possidere et nostro fideliter parere imperio [ac nostri domini Arnulphi] [c 1Kb] . Sed ut hoc nostrae auctoritatis praeceptum pleniorem in Dei nomine obtineat vigorem, et a fidelibus sanctae Dei Ecclesiae matris, videlicet praesentibus et futuris temporibus, verius credatur, et diligentius a successoribus nostris conservetur, illud propria manu, [cum principibus nostris [d 1Kb] ,] subterfirmavimus, [et annulorum nostrorum impressionibus] signari jussimus. [Data IV Kal. Augusti, anno ab incarnato Domino DCXXIII [e 1Kb] .]

Dagobertus, rex Francorum. Cunibertus, archiepiscopus [Col. 0503C] Coloniensis. Atto, episcopus Metensis. Principius, episcopus Spirensis [f 1Kb] . [Arnulphus, dux Austriae Mosellanicae.] Pipinus, majordomus, [dux Hasbaniae] [g 1Kb] .



III. Diploma Dagoberti I, quo res ecclesiae B. Petri Trevirensis confirmat; cellam B. Eucharii, seu S. Mathiae jubet in hujus ecclesiae jure permanere, et utrique advocatum dat Arnulfum, Austriae Mosellanicae ducem [h 2Kb] (ann. 623).
[Col. 0504A]

In nomine Patris et Filii et Spiritus sancti. Amen. Dagobertus, divina favente et ordinante providentia, rex Francorum. Expedit cuilibet auctoritati personae, tum maxime primatibus, regiis, humilibus ac moderatis, sub religione degentium precibus obtemperare, et eorum quietem et pacem pro facultate fovere, et post munire. Igitur noverit omnium fidelium nostrorum tam praesentium quam futurorum sagacitas, quod vir venerabilis et apostolicus Pater noster dominus Modoaldus, sanctae Trevirens. Ecclesiae archiepiscopus, nostris obtulit obtutibus praeceptum anteriorum regum Francorum, in quo erat insertum, quod praedecessores, reges videlicet Francorum, omnes [Col. 0504B] res quascunque boni et sancti viri, pro divinae contemplationis intuitu, ad partem sancti Petri Treverensis ecclesiae delegaverunt, suorum decretorum auctoritatibus confirmaverunt, et duces probos in protectores et advocatos dederunt, quatenus eorum regnum superno auxilio tueretur, et postmodum, cum Christo rege regum, regnarent in coelis. Pro rei veritate et firmitate praefatus praesul Modoaldus postulavit celsitudinem nostram, ut, paternum ac praedecessorum regum mores sequentes, hujuscemodi auctoritatis praeceptum, ob amorem Dei et reverentiam sancti Petri, de eisdem rebus fieri juberemus, ac eis protectorem, seu advocatum, daremus. Cui petitioni libenter consensum praebuimus, et hoc nostrae auctoritatis et protectionis praeceptum erga ipsam ecclesiam, [Col. 0504C] pro divini cultus amore et animae nostrae remedio fieri decrevimus. Per quod praecipimus atque jubemus omnes facultates vel res ad ecclesiam sancti Petri Trevericae urbis pertinentes, scilicet, cellam sancti Eucharii, quae modo appellatur cella sancti Mathiae apostoli, quae est in territorio sancti Petri, principis apostolorum, constructa, castella, vicos, villas, vineas, sylvas, homines, vel quaeque, largiente [Col. 0505A] clementia divina deinceps ad augmentandam eandem ecclesiam, circa Rhenum, Ligerim, vel Mosellam fluvios in regno nostro insistentia, omnia super jure et potestate sancti Petri Treverensis ecclesiae, ejusque pontificis, perpetualiter mancipatura permanere [a 1Kb] . Pro qua re melius observanda, ac ut praefatarum ecclesiarum res prospere serventur, videlicet ne beati Petri et beati Eucharii ecclesiis deinceps a grassatoribus quidquam molestiae inferatur, praefatae ecclesiae beati Petri Trevericae urbis, et fratribus antedictae cellae beati Eucharii, quae modo appellatur cella sancti Mathiae apostoli, quae est in praedio sancti Petri constructa, protectorem, rectorem et advocatum damus illustrem dominum dominum Arnulphum, sanguine regio natum, ac instructorem [Col. 0505B] nostrum, Austriae Mosellanicae ducem, cui haec omnia fideliter observare praecipimus. Praeterea pari modo statuimus ut nullus ex ducibus, publicis judicibus, vel aliquis ex judiciaria potestate, in monasterio, circa ecclesias, cellas, vicos, agros, homines, vel loca alia, impedimenta ponat, sed liceat memorato praesuli suisque successoribus, omnia praefata in integrum, tempore perpetuo, pro remedio animae nostrae, seu parentum nostrorum, sicut in praecepto piissimorum antecessorum nostrorum continetur, quieto ordine possidere, et nostro fideliter parere imperio ac domini Arnulphi. Sed, ut hoc itaque nostrae auctoritatis praeceptum pleniorem in Dei nomine obtineat vigorem, et a fidelibus sanctae Dei Ecclesiae, nostris videlicet praesentibus [Col. 0505C] et futuris temporibus verius credatur, et diligentius a successoribus nostris observetur, illud propria manu, cum principibus nostris, subterfirmavimus, et annulorum nostrorum impressionibus signari jussimus. Data III idus Novembris, anno ab incarnato Domino DCXXIII.

Dagobertus, rex Francorum. Cunibertus, archiepiscopus Coloniensis. Atto, episcopus Metensis. Pipinus, episcopus Spirensis. Arnulphus, dux Austriae Mosellanicae. Pipinus, dux Hasbaniae, majordomus.



IV. Diploma Dagoberti I, regis Francorum, quo basilicae Wormatiensi tradit res juris sui in pago Laudenburgensi; et ejusdem possessiones confirmat, cum immunitatibus (ann. 627).

[Col. 0505D] Dagobertus (Dagebertus), rex Francorum. Cunctos nosse volumus, qualiter nos de remedio animae nostrae et de futura retributione cogitantes, omnino proposuimus in animo (signo) nostro, ecclesias Dei de allodiis nostris cohaeredes facere, et loca sanctorum [Col. 0506A] augmentare. De hoc tulimus bonum consilium procerum nostrorum, Pippini, qui est majordomus, Arnolfi, Metensis episcopi, Huniberti, Coloniensis archiepiscopi (episcopi), et inde misericordiam Domini consequi, et ejus sanctorum suffragia promereri confidimus [b 1Kb] . Ideo omnes Dei fideles et nostri, praesentes et futuri, recognoscite (cognoscite) qualiter omnes (omnis) res juris nostri in pago Laudemburgensi (Lobedungowe), et quidquid ad nostram urbem [c 1Kb] ambulare visum est, et omne quod ad fiscum nostrum hactenus pertinebat, excepto stipe et comitatu, ex eo nihil (nichil ex eo) dimittentes, tradimus totum ex integro, magnum et parvum, ad basilicam sancti Petri (add. et Pauli) apostoli, (add. vel caeterorum dominorum) quae est in Wormacia civitate constructa, [Col. 0506B] cui praeest dominus (domnus) vir apostolicus Amandus. Hoc est quod tradimus: civitatem nostram Laudemburg (Lobedunburg, palatium nostrum (omitt. nostrum), aedificia, mancipia, vineas, terras cultas et incultas, agros, prata, campos, omne (omnem) sylvaticum in sylvis Otenwalt, cum omni utensilitate in omni pago Laudemburgensi (Lobedungowe), et undique in intraha (Jutraha) [d 1Kb] in pascuis, materiamina, aquas aquarumve decursus, piscationibus, quaesitis et inquirendis, omne (omnem) theloneum, mercatum, et quidquid dici aut nominari potest, sicut prius ad nostrum usum [e 1Kb] ambulare videbatur, sic inantea ad praescriptam basilicam, pro aeternae mercedis augmento possidendum donavimus, et sub integra communitate (immunitate) omnia ad eandem [Col. 0506C] basilicam pertinentia praeceptione nostra a novo confirmamus, sicuti (sicut) priori anno communitatis (immunitatis) tuitionem dedimus omnes (et omnes) villas, facultates seu abbatias, et quidquid ad ipsam civitatem Wormatiam aspicere videtur, ut nullus judex publicus, nec (nec ad) causas audiendo, nec freda exigendo, nec homines ipsius ecclesiae, tam ingenuos quam et servientes distringendo, nullum impedimentum audeat (audeant) facere, nisi pro parte (ad partem) ipsius ecclesiae, vel ipse pontifex Amandus aut successores hoc habent (habentur) concessum atque indultum, quieto ordine possidere atque dominari (dominare), quod partibus fisci nostri fuit consuetudo reddendi. Et, ut haec authoritas firmior sit, manu nostra subscriptionibus subditis illam decrevimus [Col. 0506D] roborare. Dagobertus (Dagebertus), rex Francorum. Godefridus (Odefridus) recognovit. Datum (omitt. Datum) sub die ij (XI) Kalend. Octobris, anno regni nostri VI [f 1Kb] . Actum Moguntiae palatio nostro, feliciter satis.



V. Diploma Dagoberti I, regis Francorum, quo confirmat partitionem bonorum inter Ursinum et germanum ejus Beppolenum [a 2Kb] (ann. 628).
[Col. 0507A]

Dagobercthus rex Franc. vir inluster.

Quotienscumque petitionebus fedilium personarum, in quo nostris fuerint patefacti, eas per singola libenter volumus obaudire, et effectui in Dei nomine mancipari. Adque ideo, vir inluster et fedelis, Deo propicio, noster Ursinus [b 1Kb] clementiae regni nostri petiit, ut de id quod una cum germano suo Beppoleno in divisionis paginam, tam ex successione geneturi suo Chrodoleno, quam germano suo Chaimedes quondam, loca quorum vocabola sunt, Ferrarias, Leubaredo villare et Eudoncovilla, seu reliqua facultatem, [Col. 0507B] vel villas illas quod in Roteneco de alode materna per pactionis titulum ad eodem nuscuntur pervenisse: hoc est, cum terris, aedificiis, mancipiis, viniis, silvis, pratis, pascuis, aquis aquarumve decursebus, movilebus et immovilebus, vel reliquis rebus seu adjacentiis ad . . , . [trium aut quatuor litterarum spatium] pertenentibus, ut dictum est, ad parte sua pervenisset, et hoc ad praesens ricto ordine essent domenati. Unde et pactione pleniore loca, vel de reliquas res, mano praefato germano suo Beppoleno subscripta, vel bonorum roboracion. . . . [desunt circiter syllabae quatuor] [c 1Kb] se pre manebus habere adfirmat, idemque et vindicionis, quod ab aliquibus homenebus in suprascripta loca porciones alequas visus est con. . . rasse [Sic in tab. aeri incisa. [Col. 0507C] Mabillonius legit comparasse] prae manebus, habere adfirmat: petiit predictus vir ut nostram ex hoc circa ipsum plinius deberit confirmari praeceptio. Cujus postolacione pro rei tucius firmitatem noluemus denegari, praecepientis enim ut quidquid ei [Col. 0508A] constat aequo ordene. . . [spatium unius litterae] in dicta loca vel reliquas res ad parte sua per inspecta pactione econtra supradicto germano suo justi in divisione percipisse, et quod per ipsas vindicionis in praefata loca possedire dinuscetur, ut ad praesens ricto tramete possedire videtur, nostram in Dei nomen generaliter auctoretatem firmatur, et ipsi hoc teneat [spatium quatuor syllabarum] . . . ndat et suisque posteris perpetualiter ad possedendum relinquat. Et ut haec auctoretas perpetuis temporebus firma stabeletate debeat perdurare, manus nostre subscriptionebus subter eam decrevimus roborare [d 1Kb] .

Burgundofaro [e 1Kb] optol. Dagobercthus rex subs.



VI. Praeceptum Dagoberti I, regis Francorum, quo jubet ut Desiderius episcopatum Caturcensem suscipiat [f 2Kb] (ann. 629).
[Col. 0508B]

Dagobertus, rex Francorum, episcopis et ducibus cunctoque populo Galliarum finibus constituto. Condecet clementiae principatus nostri [vox nostri deest apud Labb.], sagaci indagatione prosequere et pervigili cura tractare, ut electio vel dispositio nostra, Dei in omnibus voluntati debeat concordare, et dum nobis regiones et regna in potestate ad regendum, largiente Domino, noscuntur esse conatae, illis committantur privilegia dignitatum, quos vita laudabilis et morum probitas vel generositatis nobilitas attollat. Et quoniam virum illustrem Desiderium, thesaurarium nostrum, cognovimus religionis observantiam ab ipso pueritiae suae tempore in omnibus custodire, [Col. 0508C] et sub habitu saeculari Christi militem gerere, ac mores angelicos et sacerdotalem conversationem habere, ut non solum in contiguis, sed etiam in longinquis regionibus fama bonitatis ejus evulgata crebrescat, ideo credimus eum merito ad sacerdotium [Col. 0509A] provehere, quem, sicut diximus, ornatis moribus, videmus jugiter ad coelestem patriam anhelare; et dum civium abbatumque Cadurcorum consensus hoc omnimodis exposcit ut eum episcopum habeant, et nostra devotio similiter consentit, absque dubio credimus nutu Dei id fieri, ut dum satis nobis est in palatio nostro necessarius, ipsi nobis quodammodo violentiam inferamus, et eum ab aeditibus propriis profectui publico [Labb., ut eum ab aedibus nostris profectui vestro] procuremus. Sed dum nobis, sicut diximus, eum ab aeditibus nostris auferimus, quibus regiones et regna a Deo sunt commissa, quamvis nobis inferamus dispendium, tales debemus procurare pastores, qui secundum Deum et juxta apostolica dicta plebes sibi ac nobis [Melius apud Labb., a nobis] [Col. 0509B] commissas debeant regere, unde nobis merces amplior possit adcrescere. Quamobrem, juxta civium petitionem, nostram quoque concordantem in omnibus voluntatem, decernimus ac jubemus, ut, adjuvante Domino, adclamante laudem ipsius clero vel populo, vir illustris et verus Dei cultor Desiderius pontifex in urbe Cadurca debeat consecrari, et nostra civiumque voluntas, quod decrevit in omnibus in Dei nomine perficiatur, et pontificali benedictione sublimetur, dummodo, Christo propitio, vera hac religione profitemur, quod vita et conversatio ejus digna et probata ab universis habetur, in tantum ut pro nobis et pro universis ordinibus Ecclesiae debeat exorare, et acceptabiles Deo hostias studeat offerre, quia ex hoc vitam nobis longiori aevo, auctore Domino, [Col. 0509C] credimus propagandam, si ille in sacerdotio elegitur et sublimatur, qui pro nobis vel pro vobis, sibique commissis, securus ante tribunal Christi preces [Col. 0510A] offerat, et in futuro judicio, ut culpas excuset precator [Labb., peccatorum] assistat. Qua de re, praesenti auctoritate decernimus ut saepedictus Desiderius episcopatum in Cadurca urbe praesentaliter suscipiat, et, Christo propitio, ejus temporibus teneat. Et ut haec deliberatio nostrae voluntatis firmior habeatur, manus nostrae subscriptione subter eam decrevimus roborare. Chrodobertus obtulit. Dagobertus rex subscripsit. Data sub die VI Idus Aprilis [Labb. sub die Idus Aprilis] [a 1Kb] , anno octavo [b 2Kb] Dagoberti regis.



VII. Diploma Dagoberti I, regis Francorum, quo Mercatum sancti Dionysii instituit [c 2Kb] (ann. 629).

Dagobertus, rex Francorum, vir illuster, Leuthone, Vulfione, Raucone comitibus, et omnibus agentibus nostris, [Col. 0510B] vicariis, centenariis et ceteris ministris reipublice nostre. Cognoscat solicitudo et prudentia vestra qualiter voluimus et constituimus in honore domni et gloriosi patroni nostri Dionysii, mercatum construendo ad missa ipsa quae evenit septimo Idus Octobris, semel in anno, de omnes negotiantes in regno nostro consistentes, vel de ultra mare venientes, in illa strada que vadit ad Parisius civitate, in loco qui dicitur Pasellus sancti Martini. Et sciatis nostri missi ex hoc mercato et omnes civitates in regno nostro, maxime ad Rothomo porto et Wicus porto qui veniunt de ultra mare, pro vina et melle, vel garantia emendum; et isto et altero anno, seu ante, sit ipse theloneus indultus usque ad tertium annum. Et inde in postea, de unaquaque quarrada [Col. 0510C] de melle persolvant partibus sancti Dionysii solidos duos; et unaquaque quarrada de garantia similiter solidos duos; et illi Saxones et Vicarii [d 1Kb] , et Rothomenses, [Col. 0511A] et ceteri pagenses de alias civitates, persolvant de illos navigios, de unaquaque quarrada, denarios duodecim, et vultaticos et passionaticos, per omnes successiones et generationes illorum, secundum antiquam consuetudinem. Jubemus etiam ut ipse mercadus per quatuor septimanas extendatur, ut illi negotiatores de Longobardia, sive Hyspanica, et de Provencia, ac de alias regiones, illuc advenire possent. Et volumus atque expresse precipimus ut nullus negociator in propago Parisiaco audeat negociare, nisi in illo mercado quem in honore sancti Dionysii constituimus vel ordinamus; et si quislibet hoc fecerit, bannum nostrum pro hoc persolvat, ad partem sancti Dionysii. Precipimus denique et expresse vobis mandamus, et omnes agentes [Col. 0511B] seu juniores vel successores vestros [a 1Kb] presentes et venturos, ut nullo unquam impedimento pars sancti Dionysii de ipso mercado habeat ex parte nostra et vestra, neque intra ipsa civitate Parisius, neque ad foras in ipso pago de ipsos theloneos, vel navigios, portaticos, pontaticos, rivaticos, rotaticos, vultaticos, themonaticos, chespetaticos, pulveraticos, foraticos, mestaticos, laudaticos, saumaticos, salutaticos, omnia et ex omnibus, quicquid ad partem nostram vel fisco publico, de ipso mercado ex ipsa mercimonia exactare potuerit, pars sancti Dionysii vel sui agentes imperpetuo habeant per hanc nostram indulgentiam et auctoritatem. Et ut hec nostra preceptio ad ipso sancto loco nostris et futuris temporibus firmior habeatur, manus nostre subscriptionibus [Col. 0511C] eam subter decrevimus roborare, et de anulo nostro sigillare jussimus. Dagobertus [b 1Kb] rex subscripsi. Dado obtulit. Datum sub die III Kal. Augusti, anno secundo regni Dagoberti [c 2Kb] , Compendio, feliciter in Dei nomine. Amen.



VIII. Diploma Dagoberti I, Francorum regis, quo jabet a Sigiberto, patruele suo, Othoni restitui arcem in Alpibus sitam [d 1Kb] , (Ann. 630).
[Col. 0512A]

Anno salutis sexcentesimo trigesimo, Lothario secundo Galliarum rege octavo, genitore nostro, defectionis imperii occidentalis centesimo quinquagesimo nono, Heraclo Orientali imperatore decimo nono, Honorioque Romano pontifice sexagesimo nono, die quarto mensis Maii. Nos Dagobertus magnus, Austrasie Burgudionumque rex, ex precibus matris nostrae Berentrudae, Francorum reginae, visis tamen prius tabulis antiquissimis a Romanis imperatoribus confectis, fidelitate semper conservata, nec non nobilissimi sanguinis patricii Fabia gente orti prospecta origine, restituimus, damus et confirmamus [Col. 0512B] arcem in Alpibus Curiensibus Rhaetiae sitam in Praevalia, quae appellatur Castrum-Altum vici Praevani, cum omnibus censibus et juribus ad eam pertinentibus, etiam cum decimis a Julio monte usque Oscelam oppidum lacus Larii dictae Praevaliae, strenuo equestris ordinis Othoni a praepositis nostro militum profectori contra Ariovaldum, Longobardorum regem decimum sextum. Ita tibi, Sigeberto, dilecto patruele nostro, Alemaniae primo duci, jubemus, mandamus et sic volumus ut restituas supradictam arcem supranominato Othoni nostro a praepositis, cum omnibus rebus quae pertinebant ad ipsam, cum fuerit ei direpta, et eum constitues vasallum omnium rerum ante a majoribus retentarum. In quorum, etc. Datum [Col. 0512C] in arce nostra Isenburg.



IX. Indiculus Dagoberti I, Francorum regis, ut consecratio Desiderii in episcopum Caturcensem, in solemnitate Paschae fiat [e 1Kb] (Ann. 630).

Domino sancto et apostolico domno meo Patri [Col. 0513A] Sulpitio Papae, Dagobertus rex. Dum et vestrae sanctitati bene credimus esse compertum, qualiter fidelis noster vir illustris (Labb. vere illustris), Desiderius, thesaurarius noster (Labb. deest noster), nobis ex adolescentiae suae tempore fideliter deservivit, et nos devotissimam ac monasticam conversationem ejus habemus bene compertam; ideo nos cognoscite taliter decrevisse, ut in civitate Caturca, ubi germanus ejus, domnus Rusticus, episcopus praeivit, in locum ipsius honorem episcopatus in Dei nomine debeat accipere, quia, divina inspirante potentia, talis nostra devotio manet, ut eos quos moribus ornatos et sanctis operibus deditos perspicimus, sicut est iste fidelissimus Dei et noster Desiderius, hos ad episcopale culmen provehere debeamus; [Col. 0513B] quia sic decet regiam celsitudinem ut quos cognoscit in Dei timore conversari, et fidem catholicam integre custodire, vel evangelica praecepta omnimodis observare, ad tale officium studeat promovere. Proinde dum vos arcem metropolitani scimus tenere (Labb., archimetropolitani scimus tenere locum [a 1Kb] ), praesentes apices, cum debito salutationis officio, almitati vestrae studuimus destinare, petentes ut ad eum benedicendum properare debeatis, et litteras ad comprovinciales fratres vestros dirigatis, ut et illi adesse debeant, ut canonice et juxta apostolicam [Col. 0514A] institutionem, sub nostri [b 1Kb] praesentia, in sancta paschali solemnitate, pontificali benedictione debeat confirmari (Labb., debeat esse consecratus). Illud etiam ante omnia supplicamus, ut nos in sanctis ac Deo placitis orationibus vestris Domino commendetis, et ad explendum quod vobis injungimus negotium nullam moram faciatis. Quem indiculum [c 3Kb] manus nostrae subscriptione, ut mos est, decrevimus roborare. Dagobertus rex subscripsit



X. Diploma Dagoberti I, regis Francorum, de multis ecclesiis a se in honorem sancti Dionysii constructis, et principali Dionysii ecclesiae subditis [d 1Kb] (Ann. 631).

[Col. 0514B] Dagobertus, Dei gratia rex Francorum, vir illustris, archiepiscopis, episcopis, actuariis. Non immemores beneficiorum, quae summi regis largitio meritis beatissimi Dionysii specialis patroni et protectoris nostri contulit, prae oculis quoque habentes humanae fragilitatis conditionem, imo corde et mente gerentes praecordialem erga eundem beatum Dionysium amorem, ejusque amoris debitam executionem inter plurima quae contulimus ecclesiae ipsius in qua sepeliri optamus, multas in regno nostro ecclesias construximus, quas in honore et nomine ipsius [Col. 0515A] dedicatas, principali ecclesiae ipsius subjici fecimus. Quarum unam apud castrum Doe in confinio Pictavensi et in diocesi Andegavensi sitam aedificavimus, et nomini ejusdem beatissimi martyris consecratam, praedictae principali ecclesiae ipsius subdidimus, cum aliis duabus ecclesiis infra idem castrum constructis, una in honore sancti Baptistae Joannis, altera vero in veneratione beati Leodegarii, duas quoque villas in eadem diocesi Andegavensi sitas, Sisiacum videlicet et Albiniacum, cum duabus ecclesiis in eisdem villis constructis, et in honore et in memoria praefati martyris praecellentissimi dedicatas. Concessimus quoque beato Dionysio quidquid eisdem quinque ecclesiis adjacet cum omnium reditu cunctarum rerum; unde hoc nostrae altitudinis preceptum fieri [Col. 0515B] et praedicto sancto Dionysio fratribusque ibidem Domino servientibus dari jussimus, quatinus jam dictas ecclesias perpetualiter teneant atque possideant absque ullius contradictione. Et ut omnia immutabiliter per omnia tempora conserventur, manu propria praesentem nostram auctoritatem superfirmavimus, et annulo nostro insigniri jussimus. Dagoberti gloriosissimi regis, Ludovici filii Dagoberti, Arnulphi Mercensis episcopi, Nomomensis episcopi peritissimi Aurifalo. Data per manum Dadonis regiae dignitatis cancellarii. Actum Parisius faeliciter in Dei nomine. Data IV Idus Aprilis, indictione XII, anno IV [a 1Kb] , regnante Dagoberto rege.



XI. Diploma Dagoberti I, regis Francorum, quo jus asyli confert monasterio S. Dionysii [b 2Kb] (ann. 632).
[Col. 0515C]

Dagobertus, rex Francorum, vir illuster. Omnibus episcopis, abbatebus, comitebus, centenariis, vicariis, et caeteris agentibus nostris. Quicquid de utilitate sanctae Dei Ecclesiae, et honestate in praesente ordenamus, et ad effectum perducemus, hoc nobis valde necessarium esse contra visibiles et invisibiles hostes confidemus. Ideoque nos in Dei nomine palacio nostro Clepiaco in synodo generali resedentes pertractavimus, una cum veneravilibus episcopis, abbatebus, comitebus, et caeteris fidelibus nostris, qualiter honor et laus ecclesiae beatorum marterum, videlicet peculiaris patroni nostri domni Dionysii, [Col. 0516A] sociorum ejus Rustici et Eleutherii, haberetur et observaretur; id est, ut quisquis fugitevorum pro quolibet scelere ad praefatam baselicam beatorum marterum fugiens, Tricenam pontem advenerit, vel ex parte Parisius veniens, Montem-Marterum praeterierit, sive de palacio nostro egrediens publicam viam quae pergit ad Luveram transierit, sicut nos Deus liberavit per ipsos sanctos marteres de manibus inimicorum nostrorum, et furore domini genitoris nostri, ita omnes quicumque ivi confugerint liverentur et salventur. Si autem Deus omnipotens per intercessionem ipsorum sanctorum, brutum animal, videlicet cervum, [c 1Kb] manifeste inibi in ipso sacro loco liveravit, multo magis dignum est homines rationaviles, quocumque delicto facinoris, sive [Col. 0516B] contra nos vel succedentes reges Francorum, vel contra quemlibet alium fidelem sanctae Dei Ecclesiae aliquod crimen commiserint, relaxentur et liverentur. Contestamur namque et obtestamus omnes successores nostros reges sive principes, per sanctam et individuam Trinitatem, et per adventum justi Judicis ut honor et reverentia sanctae matris ecclesiae, ubi domnus et patronus noster sanctissimus Dionysius requiescit, in omnibus conservetur, sicut Romae ecclesia beatorum apostolorum Petri et Pauli per privilegium Constantini imperatoris obtenere dignoscitur. Si quis vero haec non observaverit, et hic et in futuro anathema sit. Ut autem haec nostra authoritas pleniorem et firmiorem in Dei nomene obteneat vigorem, manu propria nos et sancta synodus [Col. 0516C] nostra, subter eam decrevimus rovorari. Landericus obtulit. Dagobertus rex subscripsit. Laudomerus episc. consensit et subscripsit. Crodobertus episc. consen. et subscripsit. Acterius, episc. peccator, subscr. In Christi nomine Eligius episc. subs. Rannemundus episcopus subscripsit. In Christi nomine Sylvinus episcopus subscr. Dado, [d 1Kb] episcopus Rothomagensis Ecclesiae, consensit et subscripsit. Lorado episcopus consensit. Mauric. episcopus consensit. Palladius, peccator episcopus, subscripsit. Aegynayvi [e 1Kb] subscripsit. Clarus in Dei nomine subscripsit. Ermenricus, vir illuster, subscripsit. Hubertus consentiens subscr. Dado peccator consensit. [Col. 0517A] Data sub die septima Kalend. Junias, anno quinto regni [a 1Kb] . Clipiaco in Dei nomine feliciter. Amen.



XII. Diploma Dagoberti I, regis Francorum, quo res omnes ad ecclesiam beati Petri Trevirensis pertinentes declarat et confirmat [b 2Kb] (ann. 632).

Dagobertus, rex Francorum, viris illustribus, ducibus, comitibus, domesticis, et omnibus agentibus tam ultra quam citra Rhenum, vel ultra Ligerim, tam absentibus quam praesentibus. Illud ad augmentum vel stabilitatem regni nostri sine dubio, in Dei nomine, credimus permanere, si sacerdotum vel Ecclesiarum Dei rectis petitionibus annuentes, id quod nostris auribus patefecerint, perducimus ad effectum. Ideoque vir apostolicus Pater noster, domnus [Col. 0517B] Modoaldus, archiepiscopus Ecclesiae Trevericae, praeceptum afferens ad nos, praeceptionibus praedecessorum anteriorum regum parentum nostrorum, Sigeberti, Theodoberti, Theoderici, imo bonae recordationis Hlotharii, gloriosi regis, genitoris nostri, manibus robaratum, in quo erat insertum, quod non solum idem genitor noster, verum etiam praefati praedecessores ejus, reges videlicet Francorum, omnes res quascunque boni sancti viri, pro divinae contemplationis intuitu, ad partem sancti Petri, Trevirensis Ecclesiae, delegaverunt, suorum praeceptorum autoritate confirmarunt, quatenus eorum regnum superno auxilio tueretur, et postmodum ipsi in aetherio regno, cum Christo fine carente, gaudere possent. Itaque, pro rei firmitate, idem praefatus [Col. 0517C] praesul Modoaldus, deprecatus fuit sublimitatem nostram, ut, paternum ac praedecessorum morem sequentes, hujusce modi nostrae auctoritatis praeceptum, ob amorem Dei et reverentiam sancti Petri de eisdem rebus juberemus fieri; cujus petitioni libenter assensum praebuimus, et hoc nostrae auctoritatis praeceptum erga ipsam ecclesiam pro divini cultus amore et animae nostrae remedio, fieri decrevimus; per quod praecipimus atque jubemus ut omnes res vel facultates ad ecclesiam sancti Petri Trevericae urbis pertinentes, scilicet cellam sancti Hilarii [c 2Kb] , [Col. 0518A] quae nunc appellatur sancti Maximini, quae est in praedio sancti Petri constructa, et cellam sancti Paulini et sancti Eucharii, et monasterium sanctae Mariae, quod idem praefatus pontifex Modoaldus in territorio sancti Petri nuper a fundamento construxit, et vocatur Horrea, basilicam sancti Martini, sitam in pago Maiginensi, et caeteras basilicas, castella, vicos, villas, vineas, sylvas, homines, vel quicquid, largiente divina clementia, deinceps ad eandem augmentandam ecclesiam tribuetur, circa Rhenum et Ligerim fluvium, in regno nostro consistentia, omnia sub jure et potestate sancti Petri, Trevirensis ecclesiae, ejusque pontificis, perpetualiter mancipata permaneant. Praeterea pari modo etiam statuimus ut nullus ex publicis judicibus, vel aliquis ex judiciaria [Col. 0518B] potestate in monasteria, ecclesias, castella, vicos vel agros, loca, seu reliquas possessiones praedictae ecclesiae, tam ultra quam citra Rhenum vel Ligerim fluvium, in pagis vel territoriis quae infra potestatem regni nostri, memorata possidet ecclesia, vel quae deinceps in jure ipsius sancti loci voluerit divina potestas augeri, ad causas audiendas, vel freda aut tributa aut conjectos aliquos exigendos, aut mansiones vel paratas faciendas aut fidejussores tollendos, aut homines ipsius ecclesiae distringendos, vel injustas exactiones inquirendas, vel teloneum exigendum, nostris et futuris temporibus aggredi audeant, vel ea quae supra memorata sunt, nequaquam penitus exigere praesumant; sed liceat memorato praesuli suisque successoribus, [Col. 0518C] omnia praefata monasteria, villas, vicos et castella, cum suis adjacentibus, integre perpetuo tempore, pro remedio animae nostrae seu parentum nostrorum, sicut in praecepto piissimi genitoris nostri continetur, quieto ordine possidere, et nostro fideliter parere imperio. Sed ut hoc nostrae auctoritatis praeceptum pleniorem in Dei nomine obtineat vigorem, et a fidelibus sanctae Dei Ecclesiae, nostris videlicet praesentibus et futuris temporibus, verius credatur, et diligentius a successoribus nostris conservetur, manu id propria cum luidis nostris subterfirmavimus, [Col. 0519A] et annuli nostri impressione signare jussimus. Dagobertus, rex Francorum [a 1Kb] , . . . Cunnibertus, gratia Dei, Coloniensis archiepiscopus. Abbo, Metensis episcopus. Principius, Spirensis episcopus. Pipinius, major-domus.



XIII. Diploma Dagoberti I, regis Francorum, quo donat Sigiranno locum Longoretum ad monasterium construendum, et Milepecum ad construendam basilicam [b 2Kb] (ann. 632).

Cum per universum mundum fides Christiana [Samm., Christianae] religionis ab apostolis sacris eroganda, doctoribus, prodigiis et miraculorum signis praeeuntibus [Samm., premitibus], Christi praemisso nomine divulgaretur, innumera multitudo [Col. 0519B] populi totius conditionis ad sacramentum baptismi, purificandi noxa veteris culpae confluebant; Clodovicus ergo, Francorum rex, praedicatione sancti Remigii [Samm., sancti Remigii, Rem. episcopi, divino afflatu spiramine, ab eodem, primus Francorum regum, baptismi] baptismi lavacrum sacrae purificationis suscepit, a quo nempe ego Dagobertus, filius Clotarii regis, filii Chilperici, filii Clotarii, filii Childeberti [Samm., filius Clotarii regis ab eodem Clodoveo], ab eodem Clodovico, primo nostrorum fide Christi imbuto, quintus, vitam sanguinis trahens, fidei Christi ac individuae Trinitatis verus cultor, cujus nutu nec etiam astra resistunt, vel quidquid coelo subsistit famulatur, coelestis patriae cohabitationem potiorem ducens, sacra loca pignoribus [Col. 0519C] sanctorum praemissa, et a sanctis apostolorum imitatoribus aedificata; a Deo mihi [Chop., nutu] concessis rebus augmentare, et etiam in quibus non fuerunt locis Christi memoriam non impiger [Chop., non fuerit locis Christi memoria impiger], fundata extruere cupio. Est etenim locus non longe a confinibus Pictavensis seu Turonensis pagi, uberrimus pascuis pecorum ac jumentorum [Chop. add. innumeris], irrigaus decursibus aquarum, atque amenus venationi ferarum, quo fuit mihi animus saepius commorari, qui [Chop., quin] etiam ob frequentiam regum, delectandi gratia, Longoretus a commanentibus vocatur [c 1Kb] , [Col. 0520A] quem mihi placet dare Sigiranno mihi genere propinquo, qui ab archidiaconatu Turonensium se feliciore vita frui desiderans, removens sub monachali norma, cum jam sibi junctis fratribus existentem vitam transigere mihi profitetur. Itaque ego Dagobertus, Francorum rex, tranquilla pace, divina praeordinante clementia quietus, cum Clodoveo filio meo, quampluribus praesentibus ex meis magnatibus, hunc supradictum locum in decursu Clasiae [Chop., Clasis] consitum, ac sanctae Dei genitricis et semper virginis Mariae honore praenotatum [Chop., praenotato], cum omni curia et honoribus ipsius curiae pertinentibus, ecclesias cum decimis, videlicet, et earum exequiis, et omni ecclesiastica redditione [Chop., jurisdictione], et etiam quidquid [Col. 0520B] vel incultum, vel cultum terrae seu viarum publicarum vectigalibus ac silvarum pascariis, nec non et capite censi ex omnibus [Chop., censis et omnibus; Samm., censuque ex omnibus] hominibus ad ipsam curiam pertinentibus, omnia nempe quae esse videntur (a decursu Andriae usque transcursum Crosae, circa fines Biturigensis ac Pictavensis confinii, quae omnia meae ditioni ac propriae potestati dominicae [Chop. et Samm., dominico] consistunt, dono et concedo, ac perpetuo tenore habenda confirmo, regali potentia et dignitate, Sigiranno Sigelaici filio comitis ac Turonum episcopi, quatenus qui saecularibus pompis Biturigensis comitis filius abrenuntians, castitate, custode virtutum, Deo placere gestiens, inibi ex meis propriis rebus ac facultatibus, coenobiale [Col. 0520C] monasterium, ut animo concipit, construere liceat), et cum consortio fratrum, sub regulari monachorum ordine se Deo vivere devoventium [Chop., se Deo vovere protectione; Samm., se eo vivere devotentium] protectione Dei genitricis quae potior est nostra, devoto [Chop., devotio] obsequio mysteriorum Dei, pro sua et nostrorum salute invigilare libeat. Hunc ergo locum mihi primordio constructionis [Samm., construens] praecipuum, parte salutiferi ligni quo Christus passus est, ac parte vestimenti Dei genitricis auro reconditum, seu Joannis Baptistae parte menti, et aliorum sanctorum reliquiis, quas a religiosis [Col. 0521A] viris habemus, cum exorabili obsequio honestissimorum virorum, clericorum videlicet et monachorum laudes Deo decantantium, sacro [sacro deest apud Samm.] munimine adornamus; quatenus fidelis populus, huc orandi devotus adveniens, sciat suffragia quorum, Deo propitiante, implorare debeat. (Clodoveo etenim filio meo, quem in tranquillitate pacis et quietudinis, regno totius Franciae mihi superstitem statuo [a 1Kb] , commendo, moneo et praecipio, ut si, crescente numero monachorum in hoc loco consistentium, praeter haec quae damus, aliquid ex nostris rebus seu facultatibus superaddere opus fuerit, paternali amore [Chop. et Samm., amore mei], Deo sibi remunerante, impendere non recuset. Et si quisquam ex haeredibus nostris aut collateralibus, [Col. 0521B] vel propinquorum vel extraneorum invidioso furore impatiens, vel in maximo, vel in minimo hoc conturbare ac distrahere praesumpserit), cum diabolo gehennali perempturus igne, aut Sigiranno, seu sequacibus monachis in aevum [Samm., eum] Deo et sanctae ejus matri Mariae deservientibus, contrarius exstiterit, regalis in eo exspectatur vindicta, et insuper dignus irae Dei, cum his quibus in die judicii dicturus est: Ite, maledicti, in ignem aeternum, qui paratus est diabolo et ministris ejus; cum duobus filiis Chore, Daton, videlicet et Abiron, hiatu terrae vivus absorbeatur; aut cum Juda traditore coelo et terra perosus, in pulverem redactus, turbinibus ventorum expositus dispereat [b 1Kb] . Ob firmitatem igitur perpetui tenoris hujus nostri doni, locum quem sibi Sigirannus [Col. 0521C] jam dicit praevidisse [Chop., providisse] fore aptum ad construendam basilicam in honore sancti Petri, quem etiam Millepecum [Chop., Mollepecum] [Col. 0522A] vocat [c 1Kb] , eum omnibus ecclesiis jam constructis, seu construendis, denotari praecipimus, et cum omnibus tam decimis quam pedagiis atque pascariis et vectigalibus, et cunctis exitiis terrarum et silvarum, quidquid inde videlicet, cultui vel incultui esse videtur, ut dictum est, infra metas supradictorum finis, quatenus [d 1Kb] supervenientes reges se defensores et auctores esse debere recognoscant hujus regalis coenobii, ab omni insectatione persecutorum, si aliquid quispiam, quasi ex nostro dono vel fide [Chop., fredo, Samm., feodo] vel aliquo fraudulenti ingenio praeripere praesumpserit [e 1Kb] . Ego nempe Dagobertus et Clodoveus filius meus, regali potentia et dignitate, propriis manibus firmamus, authorizamus et confirmamus hoc donum sanctae [Samm., donum devotione [Col. 0522B] sanctae] Dei genitricis ac perpetuae virginis Mariae, honore cujus fieri praecipio altare in mea regali domo, ad celebrandum solemne sacrificium, quousque peramplius construatur aedificium. Ann. ab Incarnatione Domini sexcentesimo trigesimo secundo [f 2Kb] . Vusseodo [Sammarth., Vulfoldo] episcopali sede Biturigae civitatis residente: indictione VI, epacta XI, luna VII. S. domini Dagoberti. S. Pipini, ducis Regiae domus. S. Ebroini. S. Clodovei, S. Odonis comitis [Sammarth., S. Ebroini. S. Dodonis comitis; sic et Labb.] S. Bosonis archiclavis, S. Theodorici praecentoris.

Sigiranno dictante firmatum est [g 1Kb] .



XIV. Diploma Dagoberti I, regis Francorum, quo, inquisitione facta de originibus monasterii S. Maximini (Trevirensis), dona ei privilegia et collata confirmat, et ipse dona nova confert [h 2Kb] (ann. 633).
[Col. 0522C]

In nomine Patris et Filii et Spiritus Sancti [i 1Kb] . [Col. 0523A] Omnium Christianorum noverit industria qualiter ego Dagobertus, rex potentissimus [a 1Kb] , convenienti consitio episcoporum meorum, comitumque, legatos de mea parte ad abbatem Memilianum direxi, mandans ei, ut diligenter inquireret, mihique per seipsum indicaret, quibus auctoribus illud monasterium sancti Maximini constructum, vel cujus imperio a pristinis temporibus esset subjectum. Hanc legationem abbas cum fratribus sollicite percipiens, perlectisque in eodem loco quibusdam vetustissimis chartulis, inventum est ipsum monasterium Constantini imperatoris fuisse regale templum [b 1Kb] , atque jussu ejus dedicatum fore in honore sancti Joannis evangelistae a sancto Agritio, venerabili episcopo. In quo videlicet templo, ut idem pater monasterii nostrae regalitati certa relatione [Col. 0523B] patefecit, Helena sacra famula petente et favente, supradictus imperator pauperes Christi congregavit, eisque virum Dei Joannem praeposuit, ut in servitio Dei semper vacarent, et pro se orationibus insisterent, et insuper illius loci habitationem aliae personae noluit subdere, nisi suae successorumque imperatorum potestati. His rebus ita esse firmiter intellectis, regio more constituo atque firmissima jussione praecipio, ut nullus unquam proterve illud monasterium, in quo supradictus abbas praeesse videtur, audeat inire, vel ullam inhumanitatem illi violenter inferre. Igitur ut assidue recordatio mei meorumque parentum maneret in praedicto monasterio, ipsorum praebendariorum sancti Maximini victualia sub praememorato [Col. 0523C] imperatore constituta, additis mea ex parte praediis augere curavi, quorum nomina haec sunt: [Col. 0524A] Kannis, Cressiacum, Lunewich, Regiodola, Vallis Poliche, Baudeliacum, Talevant, Loavia. Haec loca ad regiam curtem quae dicitur Decima [c 1Kb] pertinent: quam curtim, cum omnibus rebus ad eam pertinentibus, hoc est, quidquid praedii visus sum habere a fluvio qui nuncupatur Rubera, usque ad silvam quae dicitur Leder, sancto Maximino praesuli in perpetuam hereditatem contradidi. Insuper, et cum consilio et rogatu meorum principum, catervis inibi Deo deservientibus hanc legem firmiter ac perpetualiter in posterum habendam decrevi, ut centenorum ibidem summa monachorum semper integra maneat et inconvulsa; excepto si imperatorum [d 1Kb] principumve per saecula succedentium benivolentia praediis augmentetur, vel thesauris. Et si propter paganorum vel [Col. 0524B] infidelium vel Christianorum devastationem, iisdem Christi servitoribus penuria ultra modum ingruerit, et per thesauri effusionem expelli nequiverit, Dei omnipotentis et mei meorumque successorum habeant licentiam allodium cum familia, a fidelibus illis contraditum, dandi et vendendi, antequam Dei destruantur servitia. Et ut istius chartulae confirmatio firma in aevum permaneat, describi eam praecepi, et nostro sigillo eam inde confirmavi [e 1Kb] . Datum pridie Nonas Aprilis [f 1Kb] , anno regni nostri XII, Moguntiae feliciter. Amen.

Signum Dagoberti regis [g 1Kb] . Henricus cancellarius ad vicem Ricolfi archicapellani [h 1Kb] recognovi.



XV. Diploma Dagoberti I, regis Francorum, pro fundatione monasterii Haselacensis [i 2Kb] (ann. 633).
[Col. 0524C]

In nomine sancte et individue Trinitatis. Amen. [Col. 0525A] Dagobertus [a 1Kb] , divina favente clementia, Francorum rex. Omnibus regni sui primatibus, imo cunctis fidem Christianam profitentibus, tam futuris quam presentibus, gratia vobis, et pax ab eo qui est, qui erat, et qui venturus est, omnipotens. Votum quo Deo et sanctis se quis obligaverit, sine macula reatus irritum fieri non poterit; et quanto major et dignior est is cui vovetur, eo ferietur graviori judicio voventis et non reddentis praesumptio. Debemus igitur et volumus nos quoque reddere quod vovimus Domino Deo terribili, et ei qui aufert spiritus principum, terribili apud omnes reges terre (qui qualiter in brachio suo virtutis nos terruerit, et qualiter percutiens et sanans, rursus nos visitaverit, omnibus ad exemplum correctionis notum fieri dignum duximus, [Col. 0525B] precipue, ut quisquis fidelis, audito nostro periculo, ab ecclesiarum Dei vastatione se contineat, et honorem congruum rebus Deo dicatis exhibeat. Primum ergo de divina super nos habita terribiliter examinatione, postea de voto et voti nostri redditione breviter exponemus. Patre meo Clothario, felicis memorie, defuncto, patris regni curam suscepi. Sed juvenili ductus levitate, dominiique cupiditate distractus, regalis officii debitum neglexi, nihil exhibens commisse sollicitudinis vel diligentie, nihil faciens vel judicans mansuetudinis aut zelo justitie. Inter alios excessus meos, ecclesiarum destructor et dissipator esse ceperam, quarum defensor et sublimator esse debueram, nec divine majestatis oculos, nec hominum veritus acclamationem. Tandem [Col. 0525C] Dei benignitas obstinate mentis superbiam conterens, virga correptionis iniquitates meas visitavit, et castigato mihi veniam non denegavit. Nam raptus in sublime, divineque majestati inter choros sanctorum in habitu judicantis sedenti presentatus, a sanctissimis ecclesiarum patronis, pro rebus ecclesiasticis per rapinam distractis a me et consumptis, graviter et constanter sum accusatus, maxime a sanctissima Dei genitrice Maria, et susceptore animarum sancto Michaele archangelo, atque a beatissimis Petro et Paulo, apostolorum principibus. Cumque, conscientia gravatus, non auderem delicta defendere, ex arbitrio presidentis, pene sum addictus, diuque ceso et penis atrocibus confecto, adest predictus archangelus, flammeo gladio super me extento, [Col. 0525D] ultionem de sibi usurpatis bonis, sanctorumque quos prenominavit, et propter acclamationem inopum et pauperum in me volens exercere, quibus materiali gladio infestus eram, judicia non judicans recta. Succurrit mihi tandem specialis meus patronus martir Dyonisius, pro me satisfaciens sancto Michaeli [Col. 0526A] archangelo, qui precibus suis et instantis pene diligentiam, et penitentie mihi tempus obtinuit. Idem ipse quasi modum statuens penitentie, in hoc mihi spem plene posuit indulgentie, si ad honorem Dei et sanctorum predictorum, quos magis offenderam, domum divinis aptam servitiis construerem. Qua promissione letatus, lubens vovi dimissusque a supernis redii [b 1Kb] .) Igitur sub certa spe indulgentie et remissionis peccatorum nostrorum, reddentes alacri studio votum quod fecimus, monasterium in honorem sancte Trinitatis ac sancte Marie perpetue virginis, in loco qui Hasela dicitur, in meo regno ac diecesi Argentinensi situm construxi, et honorabili Florentio, Dei amico, ac tunc ibidem in solitudine commorante, divini instinctu Spiritus a nobis impetrante, [Col. 0526B] jam dictum monasterium sublimare, et regali munificentia ditare decrevimus. Donamus ergo predicto monasterio, et in perpetuum datum esse volumus, de rebus fisci nostri illic adjacentibus, quidquid ad nos spectat, tam in villis quam mancipiis, silvis, vineis, campis, pratis, pascuis, aquis, aquarumque decursibus, et omnia hec in usum monasterii antedicti et fratrum ibidem Deo servientium seu famulantium, sub canonicali tamen regula degentium, libera donatione redigimus. Tradimus etiam venerabili Dei cultori Florentio, sueque ecclesie, locum ac vallem terminorum Vosagi, quos scilicet pro solitudine seu eremo, nec non pro requie et exspectatione generalis resurrectionis, sibi suisque sequacibus fideliter elegit. Sed ne servitores divini cultus ibidem, [Col. 0526C] videlicet et loco et ecclesia predictis, penuriam aliquam vel aliquem substantie paterentur defectum, regalem nostram habitationem bene ordinatam seu procuratam Kirckhaim cum suburbiis Marley, vallem Corone Virdenheim, villam Vege, castellum situm in monte juxta stratam Tabernensem, usque ad rivulum Mosellum, cum omnibus adjacentibus hubis, silvis, vineis, campis, pratis, pascuis, aquis aquarumque decursibus, ipsis tradidimus. Locum autem ipsum, quem singulari amplectimur dilectione, nunc et deinceps ab omni servitutis oppressione liberum, sub regali volumus esse tuitione, ita videlicet ut nullus judex publicus, nullus ex judiciaria potestate, quidquam potestatis vel negotii in ipsis presumat, nec homines locorum antedictorum adstringere, vel [Col. 0526D] ad causas audiendas, aut freda vel tributa solvenda, postremo nihil penitus ab eis audeat exigere. Ut autem hec nostra traditio, et juris et concesse dignitatis institutio stabilis et inconvulsa jugiter permaneat, chartam hanc inde conscriptam disposuimus, adjectione sigilli nostri appensioneque [c 1Kb] corroboratam [Col. 0527A] signavimus. (Datum quod fecimus, cum filiis nostris Clodoveo scilicet atque Sigeberto, in dicto Haselacensi monasterio, fratribus ibidem divino famulatui devote insistentibus. Huic traditioni interfuerunt Nanthildis, regina Francorum, nostra legitima, cum filia nostra Rathilde. Affluerunt etiam archiepiscopi, episcopi, abbates, prepositi, duces, marchiones, palatini, comites, et plerique principes regni nostri. Actum est hoc, anno ab Incarnatione Domini [a 1Kb] sexingentesimo tredecimo, mense Aprilis, die sexta decima, in loco saepe nominato [b 1Kb] .)



XVI. Diploma Dagoberti I, regis Francorum, quo ecclesiae in Weissemburgo a se conditae dona confert et privilegia impertitur [c 3Kb] (ann. 633).

[Col. 0527B] Dagobertus, divina favente clementia, Francorum rex, omnibus regni sui primatibus, imo cunctis fidem Christianam profitentibus, tam futuris quam praesentibus. Votum quo Deo vel sanctis ejus se quis obligaverit, sine macula reatus irritum fieri non poterit; et quanto major et dignior est is cui vovetur, eo ferietur graviori judicio voventis et non reddentis praesumptio. Debemus igitur et volumus nos quoque reddere quod vovimus Domino Deo terribili et ei qui aufert spiritus principum, terribili apud omnes reges terrae; qui qualiter in brachio suae virtutis, et nos terruerit, et qualiter percutiens et sanans, rursus nos visitaverit, omnibus, ad exemplum [M. B., exemplem] correctionis, notum fieri [M. B. add. dignum] duximus, praecipue ut quisque fidelis, audito [Col. 0527C] nostro periculo, ab ecclesiarum Dei vastatione se contineat, et honorem congruum rebus Deo dicatis exhibeat. Primum ergo de divina super nos habita terribiliter examinatione, postea [M. B., praeterea] de voto et voti nostri redditione breviter exponemus. Patre meo Lothario [M. B., Chlotario] felicis memoriae defuncto, patrii regni curam suscepi, sed vivendi ductus levitate, dominandique cupiditate distractus, [Col. 0528A] regalis officii debitum neglexi, nihil exhibens commissis sollicitudinis vel diligentiae, nihil faciens vel judicans mansuetudinis aut zelo justitiae. Inter alios excessus meos, ecclesiarum Dei destructor et dissipator esse coeperam, quarum defensor et sublimator esse debueram, nec divinae majestatis oculos, nec hominum veritus acclamationem. Tandem Dei benignitas obstinatae mentis superbiam conterens, virga correptionis iniquitates meas visitavit, et castigato mihi veniam non negavit. Nam raptus in sublime, divinaeque majestati inter choros sanctorum in habitu judicantis sedenti praesentatus a sanctissimis ecclesiarum patronis, pro rebus ecclesiasticis per rapinam distractis a me et consumptis graviter et constanter sum accusatus, maxime a [Col. 0528B] sanctissima Dei genitrice Maria et beatissimis Petro et Paulo apostolorum principibus. Cumque conscientia gravatus non auderem delicta defendere, ex arbitrio praesidentis, poenae sum addictus, diuque caeso et poenis atrocibus confecto, occurrit [M. B., succurrit] mihi tandem specialis patronus meus martyr Dionysius; qui precibus suis instantis poenae dilationem mihi et poenitentiae tempus obtinuit. Idem ipse quasi modum statuens poenitentiae, in hoc mihi spem plenae posuit indulgentiae, si ad honorem Dei et sanctorum praedictorum quos magis offenderam, domum divinis aptam servitiis construerem. Qua promissione libens [M. B. add. laetatus] vovi, dimissusque a superis redii. Igitur sub certa spe remissionis et indulgentiae peccatorum nostrorum, reddentes alacri studio votum [Col. 0528C] quod fecimus, ecclesiam in honorem sanctae Trinitatis et sanctae Mariae perpetuae virginis, et sanctorum apostolorum Petri et Pauli, in loco qui dicitur Weissemburgo construximus, quam sublimare et regali munificentia ditare decrevimus. Donamus ergo ei, et in perpetuum datum esse volumus, de rebus fisci nostri illic adjacentibus, quicquid ad nos spectat, tam in villis quam mancipiis, sylvis, [Col. 0529A] vineis, campis, pratis, pascuis, aquis aquarumque decursibus, et omnia haec in usum fratrum ibidem sub monastica professione Deo servientium, libera traditione redigimus. Et ut hujus nostrae donationis auctoritas in omne tempus perseveret stabilis et firma, terminos et circumjacentium nomina locorum subnotare curavimus. Versus orientalem plagam extenditur marcha quam tradidimus, usque ad Marchenhofen [M. B., Morchenhevenum] et ad Aldenherden, et inde ad Geboldeswege, et inde subter vadum [M. B., vatum] Lutrae [M. B., Lutere], et inde Buozdingeshorste [M. B., Buezdingershurst], et inde ad limitem qui stat in summitate vallis Invenesdal [M. B., Invensdal], et inde ducit ad meridianam plagam super Warspach, et inde ad Bodemlosestompha [Col. 0529B] [M. B., Bodemelosemstamph], et inde ad Sebach, et inde ad Kirchdale [M. B., Kirchendale], et inde ad Ingoldeshare [M. B., Ingeldeshoche], et inde ad sylvosos montes usque ad Bedebur; ad occidentalem vero plagam usque ad Lautenbach [M. B., Lutenbach] et Bernbach [M. B., Berenbach], et inde ad Belebach [M. B., Erlibach], et inde ad Gruneburnen [M. B., Grnenbrunnen], et inde ad Otterichescheyt [M. B., Otterichschritt]; ad septentrionalem plagam usque ad Eichenberg [M. B., Eychenberc]. Locum autem ipsum quem singulari dilectione amplectimur, nunc et deinceps ab omni servitutis oppressione liberum sub regali volumus esse tuitione, ita videlicet, quod [M. B., ut] nullus publicus judex, nullus ex judiciaria potestate, quicquam potestatis [Col. 0529C] vel negotii in ipsa marcha, sine patris monasterii licentia, exercere vel habere praesumat, nec homines ipsius loci constringere, vel ad causas audiendas aut freda aut [M. B., vel] tributa solvenda, postremo nihil penitus ab eis audeat exigere.

(Illud etiam pari decrevimus auctoritate, ut nullus pontificum Nemetensis civitatis, vel reliquorum episcoporum, aliquam dominandi ibidem vel quaslibet caussas agendi habeant facultatem, sed sub [M. B. deest sub] nostrae emunitatis defensione omnia illuc pertinentia pater monasterii cum fratribus suis libere et quiete possideant [M. B., possideat]. Ad haec monetam [a 1Kb] in se habentem imagines et litteras, expressamque similitudinem Nemetensis monetae, eidem loco concedimus; parique nostrae auctoritatis donatione [Col. 0530A] ratum et firmum esse volumus, ut homines ejusdem ecclesiae per omnes fines regni nostri libere negotiis suis inserviant, ita videlicet ut nullis [M. B., nulli] debitum telonei persolvant, et nullus judex seu quaelibet cujuscunque ordinis persona in hujus modi causa violentiam eis aliquam inferre presumant [M. B., praesumat]. Fratribus autem [M. B., aut] ibidem Deo servientibus, ut eo devotius et tranquillius sacratae [M. B., sanctae] conversationis ordinem custodiant, liberam inter se eligendi sibi abbatem donamus potestatem. Cui abbati, omnibusque sibi [M. B., ei] succedentibus hoc speciale concedimus privilegium dignitatis, ut in ordinem et jus possit promovere ministerialium quemcunque de familia tali honore dignum judicaverit. Omnes etiam [Col. 0530B] ministeriales ejusdem ecclesiae ex dono abbatis [M. B., ex dicto abbate] accipiant heneficium, solique abbati serviant, nec aliquam potestatem super eos advocatus exercere audeat, nisi forte ex aliqua inobedientia quasi ad [M. B. deest ad] rebelles ipsos [M. B., illos] ministeriales constringendos abbas advocatum invitet. Reliqua vero familia, legitimo loco et tempore, ter in anno pro justitia facienda, ad placitum advocati debet [M. B., debent] convenire, et in servitium advocati, si praesens est, singuli singulos denarios solvere, exceptis his qui sunt in emunitate [M. B., immunitate]. Quod si in [M. B., ex] his placitis absens fuerit advocatus, nihil ei ex his denariis debetur, nisi in servitio [M. B., servitiis] regis esse probetur.

[Col. 0530C] Ut autem haec nostra traditio, et juris et concessae dignitatis institutio stabilis et inconvulsa jugiter permaneat, chartam hanc conscriptam, adjectione sigilli nostri roboratam signavimus. Datum quod fecimus in ipso monasterio mense Maii, die undecima, anno regni nostri vicesimo tertio, in Christi nomine feliciter. Amen).



XVII. Diploma Dagoberti I, regis Francorum, de fundatione ecclesiae Crucis Sancti Audoeni [b 2Kb] (ann. 633).

In nomine sancte et individue Trinitatis [c 1Kb] . Ego Dagobertus, Clotarii junioris Francorum regis filius, cum post mortem patris gloriosissimae atque excellentissime [Suppl. memoriae] Francorum, florerem in regno, et omnia circumquaque nostro subjugata [Col. 0531A] silerent dominio, quadam Maii mensis die, una cum optimatibus et primis palatii in Cusiaco silva more . . . . [Sic in apog.] solito. Sed dum in capienda omnes unanimiter aestuaremus fera, et in persequendum singuli huc illucque discurrerent per saltus opaca, subito donnus Audoenus, archicapellanus noster, in quamdam gratam sed arctam incedit planitiem, in qua, nive inculpatam terrae crucis dominicae reperit effigiem; erat enim et ab heri et nudius tercius multa fuerat coeli serenitas, et sol effrenis curribus suo etiam claro lumine perlustrabat terras. Vidit, substitit, diriguit, et, retrogradis cursibus, ad nos usque festinans retulit. Properamus, ut dixerat. Nos etiam vidimus, miramur, magnum adeo fore prodigium confitemur. Ergo idem donnus Audoenus, ut erat [Col. 0531B] prudentissimus, sciens eundem locum visitari et a Domino frequentari, nostris effusus genibus, ad edifficandum basilicam sibi dari petiit, quem ab Ysara fluvio econtra Gallis-Villa, cum magna saltus ambitione, et longe lateque circumjacentibus terris, usque ad Bellumvillare, et usque in ejusdem fluvii rippam, contra scilicet ripparii curtem, impetrare promeruit ubi in honore sancte Crucis ecclesiam fabricavit, villulam quoque congregavit; ipsam denique, nostra licentia et voluntate, sancto Medardo condonavit, ob amorem fratrum, cum quibus illic, ab ipsis infancie rudimentis, fuerat educatus et liberalibus studiis non mediocriter sed perfecte eruditus. Quam ipso obnoxius orante, ab omnium dominacione, advocatione, bannis, custumiis liberam fecimus. Et ut firmum [Col. 0531C] permaneat, has in testimonium fieri litteras jussimus, et coram episcopis, comitibus, palatinis, nostro insignitas nomine, anuli nostri impressione firmavimus. Signum incliti regis Francorum Dagoberti. S. Flavii, Remor. archiepiscopi. S. Supplicii, Bituricensis archiepiscopi. S. Ambrosii, Gavalitane episcopi. S. Faronis, Meldensis episcopi. S. Amandi, Trejectensium episcopi. S. Eligii, Noviomensis episcopi. S. Lebunii, Carnotensis episcopi. S. Amalarii episcopi. S. Maurini episcopi. S. Erchenaldi majorisdomus [a 2Kb] . S. Beroaldi, optimatis palacii. S. Aygulfii comitis. S. Bertini militis. S. Verchemarii militis. S. Autharii militis. S. Radonis militis. Ego Audoenus cancellarius scripsi et subscripsi [b 1Kb] .



XVIII. Diploma Dagoberti I, regis Francorum, quo donat monasterio Sandionysiano castellum sancti Dionysii [c 1Kb] (ann. 633).
[Col. 0531D]

Dagobertus, rex Francorum, vir illuster, Mummolo [Col. 0532A] praefecto, Gondoeno, Werpeno, Dructoaldo, Auclino, Charimundo et Chariulpho comitibus, vel omnibus agentibus praesentibus et futuris. In his nos oportet praecipue invigilare, quae ad gloriam Dei et illius Ecclesiae honorem spectant; eaque ad bonum finem deducere, ut exinde salutem nostram adipisci mereamur. Cum igitur mansionem saepius in castello sancti Dionysii haberemus, ibique velut in nostro proprio residentes palatio, diebus festivis curiam nostram solemnem ageremus, et hoc esset impedimento fratribus monachis ibidem Deo famulantibus, placuit nostrae serenitati, ex consultu fidelium nostrorum, ab illo castello recedere, et deinceps eamdem curiam iisdem festivitatibus transferre, non longe tamen ab eodem castello, in nostro videlicet Clipiaco [Col. 0532B] palatio, ut ecclesia patroni nostri magni Dionysii ab omni inquietudine intrepida permanente, nullus saecularis strepitus fratres impediat, quominus valeant jugiter pro nobis Domini misericordiam attentius deprecari. Sano ergo usi consilio, ex consensu archiepiscoporum, episcoporum, abbatum, et regni nostri magnatum et optimatum, statuimus atque ordinavimus, obtestantes per sanctam et individuam Trinitatem, et per adventum justi Judicis, ut ab hac die et deinceps, ob honorem Dei et reverentiam gloriosi protectoris et patroni nostri domni Dionysii, neque nos, neque successores nostri, in praefatis castello et sancto loco, ubi ipse, inquam, domnus Dionysius in corpore requiescit, et nos sepeliri optamus, mansionem ulterius ullo modo faciemus, nec [Col. 0532C] curiam nostram solemnem celebrabimus aut tenebimus in solemnitatibus dierum Paschae, Pentecostes, Natalis et Theophaniae; sed sicut Constantinus Magnus, imperator semper augustus, ac sanctae Ecclesiae catholicae defensor tutissimus, sub quo viguit illa et mirum in modum excrevit, beato Petro arcem Romani imperii cum omni integritate obtulit, ac sancto Sylvestro contulit per sua legitima documenta, ita et nos nostra regali munificentia Deo atque beato Dionysio, speciali protectori nostro, concedimus imperpetuum et donamus hoc castellum cum omnibus adjacentiis et pertinentiis suis, absque ulla reclamatione; sed quidquid exinde fiscus noster sperare poterat ipso sancto loco, fratribus monachis ibidem Deo deservientibus, hoc decreto firmamus, eos per [Col. 0532D] archiepiscopos et episcopos anathematis vinculo subjiciendos et percutiendos, qui aliquid contra nostram hanc auctoritatem et decretum nostrum attemptare [Col. 0533A] praesumpserint. Quod ut perpetuum robur obtineat, manu nostra illud decrevimus roborare, et annuli nostri impressione subtersignari jussimus. Dagobertus rex subscripsit. Dado referendarius obtulit. Datum Clipiaco palatio, anno undecimo regni nostri [a 1Kb] , in Dei nomine feliciter. Amen.



XIX. Diploma Dagoberti I, regis Francorum, quo donat monasterio sancti Dionysii villam Vallem et villam Argenterias [b 1Kb] (ann. 634).

In nomine Domini Dei aeterni et salvatoris nostri Jesu Christi, Dagobertus, rex Francorum, vir illuster. Si locis sanctis et divino cultui mancipatis nostrae liberalitatis munificentiam impendimus, id nobis profecto [Col. 0533B] ad praesentem vitam facilius transiendam, et ad futuram felicius obtinendam prodesse nullo modo dubitamus. Noverit igitur omnium fidelium sanctae Dei Ecclesiae, nostrorumque tam praesentium quam et futurorum solertia, quoniam ob aeternam remunerationem concedimus sancto Dionysio martyrum egregio et fratribus ibidem Deo servientibus, villas quasdam juris nostri, quae sitae sunt in pago Biturico, scilicet villam que vocatur Vallis, quae sita est super fluvium Carum, ac villam quae vocatur Argenterias, sitam super Magneuria fluvium, cum omnibus appenditiis earum; unde hoc nostrae altitudinis praeceptum fieri, et praefato sancto Dionysio et fratribus ibidem Domino deservientibus dari jussimus, quatinus jam dictas villas perpetualiter teneant atque possideant [Col. 0533C] absque ullius contradictione. Et ut hoc per omnia tempora inviolabiliter conservetur, manu propria praesentem nostram auctoritatem superfirmavimus, et annulo nostro insigniri jussimus. S. Dagoberti, gloriosissimi regis. S. Chludouvii, filii Dagoberti. S. Arnulfi, Metensis episcopi. Data per manus Dadonis, regiae dignitatis cancellarii. Hoc actum est Parisius foeliciter in Dei nomine. Amen. Data IV Idus Aprilis, indictione XII, XIII [c 1Kb] , regnante Dagoberto rege.



XX. Diploma Dagoberti I, regis Francorum, quo praedium Wallare in silva Fania confert Landelino, cum plurimis appenditiis, ad exstruendum ibi monasterium [d 1Kb] (ann. 634).

In nomine Patris et Filii et Spiritus sancti, amen. [Col. 0534A] Regiae majestatis excellentiam latere non convenit, quod unus est, solus et sempiternus rex regum et Dominus dominantium, a quo etiam omnis potestas est et fuit et erit in aevum, cujus et est totum quod sumus et esse possumus, vivimus et movemur, cui pro viribus ab eo nobis praestitis, astare debemus, et unicae sponsae suae sacrosanctae Ecclesiae cultum et decorem speciali devotione, quo magis efferimur quantum in nobis est, munificentia regali semper ampliare. Quare, ego Dagobertus, rex Austrasiorum, pro anima Lotharii piissimi regis, patris mei, qui quadraginta quinque annis regnavit in Francia, persuasione et monitis salutaribus viri venerabilis Authberti, Cameracensis episcopi, inductus, concedo et dono Landelino Mauroso, ex praedone converso, praedium [Col. 0534B] meum in Fania, Wallare dictum, cum villis, terris, sylvis, pratis, aquis aquarumque decursibus subnotatis, et certis limitibus assignatis, ut ibi monasterium construat in honore sanctorum apostolorum Petri et Pauli, et personas instituat in perpetuum Domino Deo servituras: villam Baviam cum omni territorio suo, aquam ipsam et ipsius decursum, sicut defluit per territorium ipsum, incipiens a loco qui vocatur Railhiez, usque dum descendit in aquam Elpram; sylvam quae dicitur Aetimundi totam, cum omni territorio, decima, pasnagio, justitia et banno, a sylva de Baileporis, usque ad aquam praedictam inter Baviam et Wallare; et ab eadem aqua, totam sylvam, quae dicitur Brolium, et Fania, et Mansilium, et Clarus Voionus, et Wiellemanus; sylvam prope [Col. 0534C] Wilheis, a monte Gomundi et Merdoso Voiono, usque in villam de Wilheis; sylvam Ducionis, in dotem ecclesiae in praedicto praedio meo fabricandae Quidquid infra terminos sylvarum praedictarum commodum vel utilitatem importare poterit qualicumque modo, praedicto Landelino munificentia mea dono in perpetuum possidendum, approbantibus palatii mei principibus et senioribus, Arnulpho et Pipino. Ut autem haec nostra concessio regalis firmitatis perpetuae robur obtineat, praedictam paginam manu mea confirmo, et appositione sigilli mei communiri decerno. Signum domini Dagoberti, regis Austrasiorum. S. Arnulphi Metensis. S. Pipini Neustriensis, seniorum palatii. Anso cancellarius, vice Cuniberti archicancellarii, recognovi. Data Cameraci, XVI Kalendas [Col. 0535A] Maii, anno dominicae Incarnationis sexcentesimo quadragesimo [a 1Kb] , indictione decima tertia.



XXI. Diploma Dagoberti I, regis Francorum, quo villam Sarclidas donat pauperibus matriculariis sancti Dionysii [b 1Kb] (ann. 635).

Dagobertus, rex Francorum, vir illuster, Wandelberto duci. Quicquid ad alendos pauperes plena devotione conferimus, retributionem mercedis ob hoc in futurum habere confidimus. Igitur cognoscat industria vestra nos villam noncupante Sarclidas [Editi habent Sarclitas], super fluvium Joina sitam, in pago Stampinse, quam de domno Ferreolo, Augustidunensis urbis episcopo, vel a Deodato abbate, seu clericorum et ecclesia vel basilica domni Symphoriani, [Col. 0535B] ubi deservire noscuntur, contra alia villa, Amica nomine, quae est in territorio Massiliensi, commutavimus, pro mercedis nostrae compendium ipsas Sarclidas cum omni integritate vel merito suo, ad matricularios [c 1Kb] domni Dionysii martyris, ubi ipse preciosus domnus in corpore requiescit, qui ad ipsa basilica, vel infra ejus atrio ad matriculas residere videntur, unde quod juxta eisdem in reliquo ampliare voluerit ad eorum substantiam, hoc plena devotione concessimus. Praecipientes ergo ut a praesente die suprascripta curte Sarclidas, cum domibus, mancipiis, vineis, silvis, pratis, pascuis, farinariis, gregibus cum pastoribus, adjacentiis, vel omni integritate et termino suo, sicut ab antedicta sancta ecclesia Augustidunensi, vel domni Symphoriani, fuit cum [Col. 0535C] omni soliditate possessum, dum hoc nos, ut diximus, data alia villa, communi convenientia commutavimus, possideant. Ideo quod ex nostra largitate, pro animae nostrae salute, ad ipsos matricularios domni Dionysii, absque introitu judicum, fuit perenniter, Deo propitiante, concessum, nec abba, nec alia quaelibet persona, rem ipsam de donatione ipsorum matriculariorum quoquo tempore non praesumat auferre, sed per manum abbatis eorum, in quo est [Col. 0536A] ipsorum pauperum victus assidualis, exinde in Dei nomine ministretur, et quicquid de freciis, aut de reliquiis, exinde fiscus augmentare potuerat, ad ipsos pauperes proficiat in augmentis, unde ipsis, vel qui eis successerint, delectet pro regni nostri stabilitate, vel animae nostrae salute crebrius exorare. Et ut haec praeceptio inconvulsis temporibus debeat perdurare, propria manu decrevimus roborare. Ursinus obtulit. Dagobertus rex subscripsit. Datum sub die decima quinta Kal. Augustas, anno decimo quarto regni nostri, Clipiaco, feliciter. Amen.



XXII. Diploma Dagoberti I, regis Francorum, quo villam Aquaputam donat monasterio sancti Dionysii [d 1Kb] (ann. 635).

[Col. 0536B] Dagobertus, rex Francorum, vir illuster. Homo semper et incolumis etiam, et ac si aegritudine positus, pro salute animae suae attentius debet vigilare, ut in futurum valeat mercedem conquirere. Igitur nos, pro Dei intuitu vel remedio animae nostrae, donamus ad monasterium sancti Dionysii, ubi ipse preciosus domnus in corpore requiescit, et ubi nos sepeliri cupimus, donatumque in perpetuum esse volumus, villam nostram, quae vocatur Aquaputa, sitam in pago Parisiaco, cum omni jure et soliditate sua. Quapropter per praesentem cessionem decernimus, quod perpetualiter, Domino protegente, mansurum esse volumus, ut ipsa villa cum omni integritate vel adjacentiis suis, per praesentem auctoritatem, jure firmissimo, perveniat ad praedictum [Col. 0536C] monasterium, vel Dodone [e 1Kb] abbate, qui ibidem rector praeesse videtur, ita ut in postmodum cum terris, domibus, mancipiis, vineis, silvis, campis, pratis, pascuis, aquis aquarumve decursibus, gregis cum pastoribus, adjacentiis, appendiciis, vel reliquis quibuscumque beneficiis, sicut usque hactenus a fisco nostro fuit possessa, ita ex nostra indulgentia, pro animae nostrae salute, vel stabilitate filiorum nostrorum, ad ipsum sanctum locum, vel ad ipsos fratres [Col. 0537A] qui ibidem Deo deserviunt, nostris et futuris temporibus, proficiat in augmentis. Et ut haec cessio firmior habeatur, vel diuturnis temporibus cum successoribus nostris illaesa conservetur, nos eam, prout potuimus, subterfirmavimus, vel de annulo nostro sigillari jussimus. Ursinus obtulit, Dagobertus rex subscripsit. Datum sub die Kalend. Augustas, anno decimo quarto regni nostri, Clipiaco [a 1Kb] , feliciter. Amen.



XXIII. Diploma Dagoberti I, regis Francorum, de fundatione monasterii Resbacensis, et concessis ipsi immunitatibus [b 1Kb] (ann. 635).

Dagobertus, rex Francorum, vir inluster, apostolicis Patribus nostris domnis episcopis et illustribus [Col. 0537B] viris, ducibus, itemque magnifico Chanulfo comiti, vel omnibus agentibus, tam praesentibus quam et futuris temporibus ubique in Dei nomine in regno nostro constitutis. Oportet clementia principali inter ceteras petitiones, illud quod pro salute adscribitur, vel pro timore divini nominis postulatur, placabili auditu suscipere, et procul dubio ad effectum perducere; ut fiat in mercede commutatio, cum pro quiete servorum Dei congrua impertitur petitio; quia fides perfecta non dubitat ad altissimi gratiam pertinere, si aliquid secundum suum eloquium praecipue domesticis fidei mente devota impenditur, quia scriptum est: Beati pauperes spiritu, quoniam ipsorum est regnum coelorum. Ergo dum illustris vir Dado, referendarius noster, ejusque germani Ado et Rado [c 1Kb] , [Col. 0537C] monasterium Jerusalem [d 1Kb] in honore sancti Petri et Pauli et sancti Antonii, quod vulgo appellatur Resbacis, in Meldensi territorio situm, ad monachos vel peregrinos inhabitandum, ac in Dei nomine solitaria vita fruendum, quod ex nostra etiam largitate meruerunt, devoti, Deo juvante, construxerunt, ideo nos juxta eorum petitionem, pro quiete servorum Dei, praeceptionem vigoris nostri placuit propalare, per quam dum super fiscum nostrum, quod pro remedio animae nostrae indulsimus, videtur esse constructum atque ex parte ditatum, sub quiete tranquillitatis, Domino protegente, ipsi monachi juxta religionis normam perpetim valeant residere, eligimus ut haec series [Col. 0538A] debeat. plenius declarare, quia nihil de canonica auctoritate convellitur, si aliquid, ut diximus, domesticis fidei pro tranquillitate pacis conceditur, nec nobis aliquis detrahendo aestimet in id nova decernere, dum ab antiquis, juxta constitutiones pontificum, per regalem sanctionem, monasteria sanctorum Agaunensium [e 1Kb] , Lirinensium, Luxoviensium, immoque et monachi domni Marcelli [f 1Kb] , sub libertatis privilegio videntur consistere. Ergo si qua inibi in villis, mancipiis, vel reliquis quibuscumque rebus atque pecoribus, aut regio munere, aut suprascriptorum virorum, vel cujuslibet est delegatum, aut deinceps fuerit additum, dum super nostra est, ut diximus, largitate constructum, nullus episcoporum, nec praesentes, nec qui fuerint successores, aut [Col. 0538B] eorum ordinatores, vel quaelibet persona, possit quoquo ordine de loco ipso auferre, aut aliquam potestatem sibi in ipso monasterio adoptare, vel aliquid quasi per commutationis titulum minuere, aut de mysterii ornamentis, vel de oblatione in altario illata abstollere, nec ad ipsum monasterium vel cellulas ejus nisi pro lucranda oratione, et episcopus, nisi fuerit cum voluntate ipsius abbatis, vel suae congregationis, absque gravi dispendio eorum accedere praesumat, quo facilius liceat monachis ipsius in Dei nomine regulariter consistentibus, rectam delegationem sub quiete per tempora possidere; et cum abbas ille fuerit de saeculo evocatus, quem ex semetipsis ipsa congregatio elegerit sibi, secundum sanctam regulam seniorem instituat per omnia et [Col. 0538C] ex omnibus, secundum delegationis votum vel hujus seriem auctoritatis suffultum, cui absque ulla inquietudine ibidem cuncta proficiant in augmentum. Adjicientes ut nulli penitus judicum, vel cuilibet hominum, licentia sit de rebus praefati monasterii, absque servorum Dei voluntate, aliquid defraudare, aut temerario spiritu quidquam exinde suis usibus (deputare), ne, quod primitus est, divinam incurrat et nostram offensam . . . . . (Sic in Editis) a fisco grave damnum sustineat . . . . . (Sic in Editis) et etiam nobis pro integra mercede nostra, vel suprascriptorum virorum pensantes merita placuit addendum, ut tam quae ex nostra largitate, quam quae ex delegatione [Col. 0539A] ipsorum Dadonis vel germanorum suorum, seu genitorum eorum vel quorumlibet, ibidem est aut fuerit devoluta possessio quoquo tempore, nulla publica judiciaria potestas, naec praesens nec succidua ad causas audiendum aut aliquid exactandum ibidem non praesumat ingredi; sed sub omni emunitate hoc ipsum monasterium vel congregatio sua sibimet omnes fredos concessos debeat possidere, vel quidquid exinde fiscus forsitan de eorum hominibus aut de ingenuis aut de servientibus aut in eorum agris commanentibus vel undecunque poterat sperare, ex indulgentia nostra in luminaribus ipsius sancti loci vel stipendia servorum Dei, tam nobis in Dei nomine viventibus, quam per tempora succedentibus, pro mercedis compendio debeant cuncta proficere, ut pro [Col. 0539B] aeterna salute vel felicitate perenni, seu regni constantia, delectet ipsis monachis immensam Dei pietatem jugiter implorare. Quod praeceptum decreti nostri, Christo in omnibus suffragante, ut firmius habeatur, subscriptionem manus nostrae infra studuimus perarari. Dagobertus rex subscripsit. Dado obtulit. Datum sub die Kalendarum Octobris, XIV regni ejus [a 1Kb] .



XXIV. Diploma Dagoberti I, Francorum regis, quo donat monachis Sancti Dionysii villas Tauriacum, Tibernionem, Rubridum, Monarvillam, et Vasconis Vallem [b 3Kb] (ann. 635).

Dagobertus, rex Francorum, vir illuster. Obtabile esse oportet, dum in hac caduca vita consistimus, de transituriis rebus pro mercede eterna loca [Chartul. [Col. 0539C] reg. loco] sanctorum sublevare ad alimoniam [Col. 0540A] et sustentationem servorum Dei, quatenus de caducis rebus mercemur eterna. Igitur nos hoc considerantes, donamus villas juris nostri, id est, Tauryacum, Tybernionem et Rubridum, in pago Aurelianensi sitas, sed et Monarvillam [deest et Monarvillam in Chartul. regio], et Wasconisvallem in pago Stampinse, fratribus monachis deservientibus ad basilicam domini Dyonisii, peculiaris patroni nostri ubi praeesse videtur abba Aigulphus, et nos sepeliri optamus, in alimoniam specialiter eorum in perpetuum administrandam. Has praedictas villas, cum omnibus justitiis et dominiis [hae tres voces des. in Chart.], terris, domibus, mancipiis, vineis, silvis, pratis, pascuis, aquis aquarumve decursibus, vel omnibus adjacentiis, praedicto sancto loco et monachis [Col. 0540B] ibidem Deo servientibus nostra munificentia, speciali donatione in alimoniam concedimus, quatinus ipsi de praedictis villis utentes, pro nobis et prole nostra, cotidiana oratione Deum exorent, ut ille sua nos misericordia protegat, pro cujus amore hec eis contulimus. Et ut hec donatio nostre auctoritatis per succedentia tempora inviolabilem obtineat firmitatem, manus nostrae subscriptione, annuli nostri impressione [c 1Kb] eam subter decrevimus roborare. Dagobertus rex subscripsit. Dado obtulit. Datum in mense Octobri, anno octavo [d 1Kb] regni nostri, in Dei nomine, Clipiaco palatio [e 1Kb] , feliciter. Amen.



XXV. Diploma Dagoberti I, regis Francorum, quo Molliacum donat monachis sancti Dionysii [f 1Kb] (ann. 635).

[Col. 0540C] Dagobertus, rex Francorum, vir illuster. Obtabilem [Col. 0541A] esse oportet dum in hac caduca vita consistimus, de transitoriis rebus pro mercede aeterna loca sanctorum sublevare, ad alimoniam et sustentationem servorum Dei, quatinus de caducis rebus mercemur aeterna. Igitur nos haec considerantes, donamus villam juris nostri que vocatur Malliacus, in pago Bituriaco sitam, a Caro fluvio duobus milibus distans, fratribus monachis deservientibus ad basilicam domni Dionysii martyris, peculiaris patroni nostri, ubi praeesse videtur Aigulphus abba, et nos sepeliri optamus, in alimoniam specialiter eorum in perpetuum administrandam. Igitur praedictam villam cum terris, dominiis, mancipiis, servis et ancillis, sylvis, pratis, pascuis aquis, aquarumve decursibus, vel omnibus adjacentiis, praedicto sancto loco et monachis [Col. 0541B] ibidem servientibus, nostra munificentia, speciali donatione, in alimoniam concedimus; quatinus ipsis bonis de praedicta villa utentes, pro nobis et prole nostra, cotidiana oratione Deum exorent, ut ille sua nos misericordia protegat, pro cujus amore haec eis contulimus. Et ut haec donatio nostrae auctoritatis per succedentia tempora inviolabiliter obtineat firmitatem, manus nostrae subscriptione eam subter decrevimus roborare. Dagobertus rex subscripsit. Dado cancellarius obtulit. Signum Arnulfi, Metensis episcopi. S. Eligii, Noviomensis episcopi. S. Aygulfi, abbatis monasterii domni Dionysii. Datum in mense Octobri, anno quarto decimo [a 1Kb] regni nostri. Actum, in Dei nomine, Clipiaco palatio, feliciter, amen.



XXVI. Fragmentum testamenti Dagoberti I, regis Francorum [b 3Kb] (ann. 635).
[Col. 0542A]

In nomine Trinitatis Domini Dei omnipotentis. Apostolicis Patribus, pontificibus videlicet ac abbatibus, vel reliquis sacerdotibus in regnum nostrum consistentibus, Dagobertus, rex Francorum. Quantum intellectualis sensus humani potest mente sagaci pensare atque solerti indagatione perpendere, nichil amplius valet in hujus seculi luce ac fugitiva gaudia lucrari, quam quod de rebus transitoriis locis venerabilibus quis studeat in alimonia pauperum impendere; quatinus qui fragilitatem nature generaliter patiuntur, priusquam subitanea transpositio [Col. 0542B] eveniat, pro salute anime invigilent, ut non inveniatur quisquam imparatus, vel sine aliquo respectu discedat e seculo. Quin potius dum proprie libertatis jure subsistit ex caducis substantiis in eterna tabernacula vitam studeat mercare perpetuam, ut inter justorum consortio desiderabilem valeat adipisci locum, etc. [Itemque post pauca [c 2Kb] :] Itaque nobis sana mente sanoque consilio placuit, et, ut diximus, devotio divina nos ammonuit, ut pro salute nostra vel pro eterna retributione, conscribendum preciperemus testamentum, et pro immutabili benefitio quatuor uno tenore firmavimus, et quicquid ubique per loca sanctorum contulimus, inibi-simili annotatione contexuimus: ex quibus unum Lugduno Gallie direximus, aliud vero Parisius in archivis ecclesie [Col. 0543A] commendavimus. [Ut supra dictum est [a 1Kb] . Deinde subjungitur:] Donamus igitur ad basilicam domni Vencentii Parisius, ubi sepulturam quandoquidem Deus jusserit, habere disponimus, donatumque in perpetuo esse decernimus, villam cognominatam Cumbis villam [b 1Kb] , in pago Parisiaco, quem Ursa, filia Alderici, tenuit. Pari modo ad basilicam beati Petri apostoli Parisius, ubi sancta Genovefa requiescit in corpore, villam Dravernum in Brigeio. (Ad basilicam vero domni Dionysii item Parisius, ubi cum sociis suis requiescit, villam Braunate [c 1Kb] in Brigeio.) Ad basilicam domne Columbe, vel domni Lupi Senonis, villam Grande Campum in Gastinenense, etc. [Quae ibi plura continentur. Ad ultimum vero intulit [d 1Kb] :] Vos autem, boni filii, considerantes primum nature religionem, [Col. 0543B] cujus gratia et bestias ligat, manete fratres, nolite exuere quo onerati estis. Deinde reverimini me Patrem vestrum, qui rogare malo, cum possim jubere, ut statuta nostra inconvulsa servetis, sicuti vestra a successoribus vestris servari mavultis, profecto scientes quod si a nobis sancita contemptui habueritis, quod non arbitror, pari modo et vestra a posteris contempnentur decreta [e 1Kb] .



XXVII. Diploma Dagoberti I, regis Francorum, quo plurima dona in Lemovicensi et Bituricensi confinio Sancti Dionysii monasterio confert [f 2Kb] (ann. 636).

Dagobertus, rex Francorum, vir illuster. Cum certis et cotidianis manifestetur indiciis esse verum quod omnium materies et conditio nascentium tempore [Col. 0543C] momentaneo revertatur in nichilum, nostrarum salus poscit animarum quatinus quisque quem primi hominis negligentia exulem facit et peregrinum, cotidie totius vitae suae discutiat modum, ac deinde sors extrema [Col. 0544A] cum nondum vitalem rapuerit spiritum, pro meritis locum obtinere se illuc exerceat, unde prius ruit, et ubi post transitum ejus anima ductu angelico est reditura. Eapropter, ego Dagobertus, Francorum rex, a Deo coronatus, cui summi regis permissione, praedecessorum necne nostrorum concessione, Francia obsecundat et famulatur, de salute animae nunc tractando, saniori usus concilio, apud me deliberavi quemlibet Christi militum pro mearum quarumdam donatione rerum adjutorem mihi facere et proximum. Est hic inclitus et preciosus videlicet testis Dionysius, qui olim timore nudus, fidei fervore accinctus, Galliam petiit, et ibi, gentilium pululante perfidia, viriliter resistit, fide constans, sanctae legis praedicando ac patefaciendo doctrinam. Hic etenim proprii [Col. 0544B] cruoris effusione, siquidem a dextris Dei cognoscitur sedere, jugiterque impetrare pro quibus voluerit petere, orbis universus eum summo debet venerari obsequio: multum quidem ego qui in declinando patris iram, ipsius sensi michi non abfuisse gratiam. Quapropter, licet ipse praefatus Dionysius nullo indigeat pro gloria qua cum Deo feliciter potitur, tamen ut michi cum uxore propria et liberis apud aequum judicem fiat fidissimus intercessor, culparum quoque nostrarum in die judicii excusator, coenobitis monasterii illius, in quo corpore eum quiescentem cum gemitibus peccatores adeunt et peccata fatentur, et ubi Leobafarius abba praeesse cernitur, res quasdam in Limozino et Bituricensi sitas confinio, regio hactenus adscriptas dominio, per succedentium temporum [Col. 0544C] curricula decernimus quiete obtinendas. Nomina autem earum, ut certa pateant, omnibus subtitulantes sic recitamus, in primis videlicet, castrum nostrum quod dicitur Patriagus, cum ecclesiis, villis etiam ad [Col. 0545A] ipsum castrum pertinentibus, et cum ecclesiis, tum et cuncta quae sub ejus dominatione hactenus fuisse noscuntur, fratribus monasterii ejusdem Christi martyris Dionysii in jus et dominationem ab hac die ac deinceps transfundimus. Deinde curtem nostram quae vocatur Patriacus, sitam super fluvium Jugie, cum capella nostra in honore sancti Salvatoris consecrata, et cum tribus ecclesiis in eadem villa existentibus, et cum omnibus appendiciis suis. Addimus namque alias villas duas, cum ecclesiis quae sitae sunt super fluvium Vulsie, videlicet Petram-Fictam et Patriacum cum prato dominico, et cum omnibus appendiciis suis, et villam nostram quae dicitur Fornolis, cum servis et ancillis, et Nigromontem cum ecclesia, et Campaniacum cum ecclesia. Damus etiam cellam [Col. 0545B] de Larundo et ecclesiam parochialem, cum omnibus ecclesiis ad ipsum castrum pertinentibus, tam intus quam extra. In Bituricensi etiam pago adjungentes, concedimus villam de Casimansi cum ecclesia, villam de Lanatido cum ecclesia, villam de Giuretis cum ecclesia, villam de Archiniaco cum ecclesia, villam de Maniaco cum ecclesia, villam de Stivaliculis cum ecclesia, et quinque mansis ad eandem ecclesiam pertinentibus, villam de Guierlaico cum ecclesia, villam de Vernido cum ecclesia, villam de duabus casis cum ecclesia, villam de Vicopleno cum ecclesia, villam de Perolio cum ecclesia et campo dominico, villam de Vallo cum ecclesia, villam de Argenteria cum ecclesia, villam de Noto cum ecclesia, villam Umreziaco cum ecclesia, villam [Col. 0545C] de Napsiniaco cum ecclesia; et quaeque pertinere videntur ad easdem villas, cum servis et ancillis, terris, pratis, sylvis, farinariis, aquis aquarumve decursibus. Damus nempe insuper omnem terram quae est inter duas aquas, a Cono flumine usque ad fluvium fontis Moer, cum omnibus ecclesiis: ecclesiam videlicet sancti Marcialis de Salviaco, et ecclesiam de Cursiaco, ecclesiam de Mosayco, et etiam omnes res ad easdem ecclesias pertinentes tam intus quam extra, ad eumdem locum ubi hae duae aquae copulantur, extra capellam nostram, in honore beati Martini consecratam, cum duabus villis ad eandem ecclesiam pertinentibus, scilicet Golaoco, et altera quae dicitur Longavilla, quas domnus Godinus, vir apostolicus, Lugdunensis archiepiscopus, a regia [Col. 0545D] tenebat majestate. Ecce qualia beato Dionysio sibique famulantibus offero. Quae si quis forte, quod absit, nobis in regni solio succedentium, vel quaelibet praepotens [Col. 0546A] persona, illi damna inferendo, in suum reduxerit dominium, prout ego, ipso suffragante salvari spero dans ea, ita ipse invasor, ea retinendo, morte damnetur pessima. Hoc autem donum ut posteris non videatur apocryphum, sed stabile, vel haec carta ut firmior sit per tempora, nostrae manus signo roborari et confirmari statuimus. Signum Dagoberti incliti regis. Signum Palladii archiepiscopi. Signum Landerici episcopi. Signum Laudomeri episcopi. Signum Fraudoberti episcopi. Signum Asterii episcopi. Signum Eligii episcopi. Signum Franemundi episcopi. Signum Sylvini episcopi. Signum Lauradi episcopi. S. Maurini episcopi. S. Clari episcopi. S. Gradoni episcopi. S. Johannis episcopi. S. Burgundophari abbatis. S. Leobafarii abbatis sancti Dionysii. [Col. 0546B] S. Mummoli praefecti. S. Gundoeni comitis. S. Chariulfi comitis. S. Audini comitis. S. Dructoaldi comitis. S. Charimundi comitis. Dado archiepiscopus Rotomagensis Ecclesiae, consentiens subscripsit. Data tertio Kal. August. regni nostri [a 1Kb] anno XV. Actum est Compendio palatio feliciter. Amen.



XXVIII. Diploma Dagoberti I, regis Francorum, quo villas Noth et Pascellarium donat monachis sancti Dionysii [b 2Kb] (ann. 636).

Dagobertus, rex Francorum, vir illuster. Priusquam homo subitanea morte moriatur, oportet pro salute animae suae vigilare, ne forte, morte sine aliquo respectu praesentem lucem auferente, inveniat aliquem imparatum, et sic perpetuis tenebris atque [Col. 0546C] aeternis eum tradat tormentis; unde, dum proprio libertatis jure subsistit, ex caducis substantiis in aeterna tabernacula quaerere debet vitam mercari perpetuam. Idcirco ego, pro remedio animae meae, monachis basilicae domni Dionysii, peculiaris patroni nostri, in qua ipse preciosus martyr cum sociis suis corpore requiescit, et nos sepeliri optamus; ubi etiam abbas Aigulphus praeesse videtur [c 1Kb] , concedo villam nomine Noth, et alteram quae vocatur Pascellarius, cum adjacentiis suis, sitas in Bituricensi pago, et mancipia utriusque sexus, cum pratis, campis, sylvis, aquis aquarumve decursibus, sicut hactenus a fisco nostro possessae sunt, ita ex nostra indulgentia, propter adquirendam animae nostrae salutem, vel propter filiorum nostrorum stabilitatem, praesenti [Col. 0546D] et futuro tempore in perpetuum proficiant et habeant, nullusque de filiis nostris, aut regibus Francorum successoribus nostris, nec pontifex, nec [Col. 0547A] abbas ipsius monasterii, nec quaelibet praepotens persona, praedictas villas, quas eidem sancto loco concessimus, auferre praesumat, si iram Dei et offensam domni Dionysii non optat incurrere. Et ut haec preceptio firmior habeatur, vel per tempora conservetur, firmioremque habeat vigorem, manus nostrae subter eam decrevimus roborari subscriptionibus. Signum Dagoberti regis. Signum filii ejus Chloudouvei. Signum Eligii aurificis sui. Signum Dadonis cancellarii sui. Signum Geremari abbatis. Signum Aigulphi abbatis. Datum sub die Kal. Novembris [a 1Kb] anno decimo quinto regni nostri. Actum Clipiaco palatio faeliciter. Amen.



XXIX. Diploma Dagoberti I, regis Francorum, quo villam Iticinascoam concedit ecclesiae Sancti Dionysii [b 3Kb] (ann. 637).
[Col. 0547B]

. . . . rcthus [c 1Kb] rex Francor. Viris inlustribus Vandelberto duci, Raganrico dom. et omnibus agentibus praesentibus et futuris . . . [Spatium vacat octo syllabarum] aeterna, ac de caduca substantia erogandum locrarii gaudia sempeterna. Igetur nos reipsa considerantis prout in aeternum vel alequantolum mereamur justorum esse consortis, villas . . . [Spatium trium syllabarum] cognomenante Iticinascoam, in pago Parisiaco, qui fuit Landerico et Gan . . . [Spatium unius litterae] germanis et addicionebus . . . [Spatium quatuor syllabarum] vel meretum ad baseleca domni Diunensi martheris peculiaris patroni nostri ubi ipse preciosus [Col. 0548A] domnus in corpore requiescere videtur . . . dem devoti sumus per tempora, bona propitiante Domino, impartire praesencialiter plena devotione visi fuemus concessisse. Jubentes etenim vol . . . reis, silvis, pratis, pascuis, aquis aquarumve decursibus, a die praesenti, qualiter ab ipsis . . . dominetur, vel ad fisco nostro praesente nunc tempore in Dei nomine possedetur, ex indulgentia nostra ad ipsa sancta basileca concessa, quae . . . a dicione percipiant specialius . . . . ti pauperis inibi consistentebus, pro regni stabiletate vel remedium animae nostrae, absque illius in postmodum refragatione temporebus debeat profecere, et ut fiat ut dum nos ad clero vel pauperes ac ipso loco sancto consistente . . . au . . . s . . . a vel in aliquantolum . . . omne . . . incommoda generetur. Et ut . . . [Spatium quatuor [Col. 0548B] syllabarum. Sic partim supplet Mabill. Et ut . . . tam eu . . . tempora inviolabilem, etc.] inviolabelem capeat firmetatem manus nostrae subscriptionebus infra . . .

Dagobercthus rex subs.

Dado optol. [Locus sigilli.] . . . . . . . dies quindecim [d 1Kb] an. decemo regni nostri in Dei . . . Clipiaco fel . . . . .



XXX. Diploma Dagoberti I, Francorum regis, quo concedit Amando episcopo locum inter fluvios Eluonem et Scarpum, opportunum ut ibi Deo militantes ordinarentur [e 2Kb] (ann. 637).

In nomine Domini Jesu Christi. Dagobertus, divina ordinante clementia, rex. Deum nobis fore propitium [Col. 0549A] credimus, si ad reformandum et confirmandum religionis cultum praecipuam curam impendimus, et religioni deservientibus munificentie ac liberalitatis nostre manum aperimus. Proinde tam praesentium quam futurorum solertiam scire volumus, quod venerabilis vite Amandus episcopus, qui, per gratiam Dei, filium nostrum Sigebertum baptisavit, jam quibusdam ecclesiis seu monasteriis ad augmentum divini cultus constructis ac bene dispositis, excellentiam nostram adierit, et ut non deficiens Dominice vinee cultor, confidens autem de nostre largitatis beneficio, locum situm inter duos fluvios, Scarpum et Elnonem, a nostra liberalitate sibi concedi humiliter petierit: qui locus, licet esset, propter multam silve densitatem, ad extirpandum difficilis, tamen [Col. 0549B] labori suo, immo post laborem suum, quieti et usibus Deo militantium, quos ibi se jam pie meditabatur per Dei gratiam ordinaturum, videbatur opportunus. Nos igitur considerantes dignam reverendi pontificis petitionem, tum propter totius regni nostri ac prolis nostrae stabilitatem et pacem, tum propter animarum nostrarum salutem, locum quem petierat, cum utraque aqua et silva circumquaque succressente, prona animi devotione concessimus, et concessionem rata legum sanctione stabilimus. Precipimus igitur, et ex authoritate regia jubemus, ut nulla secularis vel ecclesiastica persona, de loco supradicto, cum aqua et silva, prefato pontifici a nostra liberalitate concesso, ipsi pontifici seu successoribus ejus ullam inquietudinem aut refragationem, vel prejudicium sive violentiam [Col. 0549C] facere tentet; sed potius hoc regalis munificentie beneficium tam ipse pontifex et quos ibi ordinaverit, quam qui ei successerint sine ulla diminoratione, absque ulla calumpnia et contradictione, secure et perpetualiter habeant et possideant. Quod si divina pietas locum ipsum, per industriam hujus amabilis viri ac successorum ejus, et per devotam largitionem bonorum hominum meliorari et amplificari voluerit; quidquid exinde, sive in causis, sive in fredis, sive in pratis, sive in terrarum divisionibus et redibitionibus, sive aliquo modo jus fisci exigere poterat, in integrum tam prefato Patri quam successoribus ejus concedimus. Ipsum vero locum et res [Col. 0550A] ad eum pertinentes, quidquid etiam largitas principum, vel devotio quorumlibet fidelium, deinceps addiderit, sub tuitionis et immunitatis nostre defensione consistere volumus. Et ut hec regalis authoritas firma atque inconcussa perpetuo perseveret, presens preceptum manu propria subterfirmamus, et annuli nostri impressione signamus. Successores etiam nostros, ut in hoc ipsum morem nostrum imitentur, commonemus. Datum Kalendas Maii, indictione septima, anno [a 2Kb] undecimo regni domini Dagoberti. Actum Parisius civitate feliciter. Amen.



XXXI. Diploma Dagoberti I, regis Francorum, quo immunitatem ab omni potestate concedit monasterio Sancti Dionysii [b 2Kb] (ann. 637).

[Col. 0550B] Dagobertus, rex Francorum, vir illuster, Mummolo prefecto, Gondoeno, Werpeno, Dructoaldo, Audino, Charimundo et Chariulfo, comitibus, vel omnibus agentibus, presentibus et futuris. Oportet clementie principali, inter ceteras petitiones, illud quod pro salute ascribitur et pro divino nomine postulatur, placabili auditu suscipere, et procul dubio ad effectum perducem [Leg. perducere, ut in sequenti instrumento], quatinus de caducis rebus presentis seculi eterna conquirantur, juxta preceptum Domini dicentis: Facite vos amicos de mammona iniquitatis. Ergo de mammona iniquitatis, juxta ipsius dictum, nos oportet mercari eterna et celestia, ut dum sacerdotibus Christi impertimur congrua beneficia, retributorem Dominum ex hoc habere mereamur in [Col. 0550C] eterna tabernacula. Igitur venerabilis Aigulfus, abba de basilica peculiaris patroni nostri domni Dionysii martiris, ubi ipse pretiosus domnus in corpore requiescit, clementiam regni nostri supplicavit ut, juxta hoc quod ante hos dies in Compendio in nostro generali placito tractavimus, ita nunc per propriam nostram auctoritatem sub immunitatis nominis nostri denuo pro rei firmitate circa ipsum sanctum locum vel homines qui se, cum substantia eorum vel rebus, ad ipsam sanctam basilicam tradere et devovere voluerint, hoc nos in Dei nomine praestare et confirmare circa ipsum sanctum locum dignaremus. Ideo cognoscat magnitudo seu utilitas vestra, quod ita nos [Col. 0551A] pro reverentia ipsorum sanctorum, vel pro quiete monachorum ibidem Deo famulantium, promptissima voluntate denuo concessisse, et in omnibus confirmasse vestra compareat solertia [In altero diplom., visi sumus]. Quapropter per hoc preceptum quod specialius decernimus, et imperpetuo volumus esse mansurum, jubemus atque constituimus ut neque vos juniores [In altero diplom. legitur nos et nostri, et deest vox juniores] seu successores vestri imperpetuo, nec quilibet de judiciaria potestate accinctus in curtes praefate basilice domni Dionysii, ubi et ubi in quascumque regiones vel pagos in regno Deo propitio nostro, quod ad die presente pars ipsius monasterii possidere et dominari videtur, vel quod Deum timentibus hominibus per legitima cartarum instrumenta [Col. 0551B] ibidem fuit concessum, aut in antea erit additum vel delegatum, nec ad causas audiendum, nec ad fidejussores tollendos, nec ad freda vel bannos erigendum, et ad mansiones vel paratas faciendum, nec ullas redibitiones requirendum, infra immunitatem sancti Dionysii egredi vel requirere quoquo tempore non [Deest negatio haec in altero dipl.] presumatur, nisi [In altero diplom. legitur sed] quicquid fiscus noster exinde poterat exactare omnia et ex omnibus, pro mercedis nostre augmento, sub integra et firmissima immunitate a die presente concedimus; et si quispiam hanc nostram auctoritatem vel immunitatem et infringere voluerit, et alios ad hoc conduxerit, unusquisque pro semetipso libras triginta ex auro purissimo partibus sancti Dionysii coactus [Col. 0551C] componat, et, ut dictum est, quicquid exinde forsitan fiscus noster ad partem nostram sperare poterat, in luminaribus vel stipendiis monachorum, seu et alimoniis pauperorum [In altero diplom., eleemosiniis pauperum] ipsius monasterii, perhenniter per nostra oracula ad integrum sit concessum atque indultum, ita ut melius delectet pro stabilitate regni nostri, vel pro quiete, et quibuslibet leudis nostris, Domini misericordiam attentius deprecare. Ut hec auctoritas nostris et futuris temporibus circa ipsum locum sanctum perhenniter firma et inviolata permaneat, per omnia tempora illesa custodiatur atque conservetur [Col. 0552A] et ab omnibus optimatibus nostris et judicibus publicis et privatis melius ac certius credatis, manus nostre subscriptionibus subter eam decrevimus roborare, et de annulo nostro jussimus sigillare. Dagobertus rex subscripsit. Dado obtulit. Datum sub die IIII Kal. Aug. anno secundo regni nostri. Compendio, in Dei nomine feliciter. Amen.



XXXII. Diploma alterum ejusdem argumenti, cum accessionibus [a 3Kb] (ann. 637).

Dagobertus, rex Francorum, vir illuster, omnibus episcopis, abbatibus, ducibus, comitibus, centenariis et ceteris agentibus nostris presentibus scilicet et futuris. Oportet clementie principali inter ceteras petitiones illud quod pro salute anime ascribitur, et [Col. 0552B] pro divino nomine postulatur, placabili auditu suscipere, et procul dubio ad affectum [Dub., effectum] perducere, quatenus de caducis rebus presentis seculi eterna vita conquiratur, juxta preceptum Domini dicentis: Facite vobis amicos de mammona iniquitatis. Ergo de mammona iniquitatis, juxta ipsius dictum, nos oportet mercari eterna et celestia, ut dum ecclesie Christi impertimur congrua beneficia, retributorem Dominum ex hoc habere mereamur in eterna tabernacula. Igitur venerabilis Aygulfus aba [Dub., abbas] de basilica peculiaris patroni nostri domni Dionysii martyris, ubi ipse preciosus domnus in corpore requiescit, clementiam regni nostri supplicavit, ut juxta hoc quod ante hos dies in Compendio in nostro generali placito tractivimus, ita [Col. 0552C] nunc (in universali nostra synodo Parisius congregata) per propriam nostram auctoritatem, sub immunitatis nomine, denuo pro rei firmitate, circa ipsum sanctum locum, vel homines qui se, cum substantia sua vel rebus, ad ipsam sanctam basilicam tradere et devovere voluerunt, hoc nos in Dei nomine prestare et confirmare circa ipsum locum sanctum dignaremur. Ideo cognoscat magnitudo seu utilitas vestra, quod ita nos pro reverentia ipsorum sanctorum, vel pro quiete monachorum ibidem Deo famulantium, promptissima voluntate denuo concessisse, et in omnibus confirmasse visi sumus. Quapropter [Col. 0553A] per hoc preceptum, quod specialius decernimus et in perpetuum volumus esse mansurum, jubemus atque constituimus ut neque nos neque successores nostri [In priori diplom. vos et vestri], neque quilibet neque archiepiscopus [Dub., quilibet episcopus vel archiepiscopus], (nec quicumque) de judiciaria potestate accinctus (in ipsam sanctam basilicam vel immanentes in ipsa, nisi per voluntatem abbatis et suorum monachorum, ullam unquam habeat potestatem; sed sit nec sancta mater ecclesia, videlicet peculiaris patroni nostri domni et magni Dionysii, libera et absoluta ab omni invasione vel inquietudine omnium hominum, cujuscumque ordinis vel potestatis esse videantur). In curtes vero prefate basilice domni Dionysii, ubi et ubi, in quascunque regiones [Col. 0553B] vel pagos in regno, Deo propitio, nostro, quod a die presente pars ipsius monasterii possidere et dominari videtur, vel quod Deum timentibus [Dub., a Deum timentibus] hominibus per legitima cartarum instrumenta ibidem fuit concessum, aut inantea erit additum vel delegatum, nec ad causas audiendum, nec ad fidejussores tollendos, nec ad freda vel bannos exigendum, et ad mansiones vel paratas faciendum, nec ullas redibitiones requirendum, infra immunitatem sancti Dionysii ingredi vel requirere quoquo tempore presumatur; sed quicquid exinde fiscus noster poterat exauctare, omnia et ex omnibus, pro mercedis nostre augmento; sub integra et firmissima immunitate a die presenti concedimus (ad ipsum sanctum locum et in perpetuum confirmamus). Si [Col. 0553C] autem quispiam hanc nostram auctoritatem vel immunitatem infringere voluerit et alios ad hoc conduxerit, unusquisque pro semetipso libras XXX ex auro purissimo partibus sancti Dionysii componat; et, ut dictum est, quicquid exinde fiscus noster ad partem nostram sperare poterat, in luminaribus vel stipendiis monachorum seu et in eleemosinis pauperum ipsius monasterii, perenniter per nostra oracula ad integrum sit concessum atque indultum, ita ut eis melius delectet pro stabilitate regni nostri, vel pro quiete, et quibuslibet leudis nostris, Domini misericordiam attentius deprecari. Et ut haec autoritas nostris et futuris temporibus circa ipsum sanctum locum perenniter firma et inviolata permaneat, vel per omnia tempora illesa custodiatur atque [Col. 0553D] conservetur, et ab omnibus optimatibus nostris et judicibus publicis et privatis melius ac certius credatur, manus nostre subscriptionibus subter eam decrevimus roborare, et de annulo nostro jussimus sigillari. Dagobertus rex s. (Palladius eps. s. Taurinus eps. s. Eligius eps. s. Silvinus eps. s. Orado eps. s. Clarus eps. s. Gondoenus comes s. Dado obtuli. Johannes eps. s. Richoaldus eps. s. Atherius [Col. 0554A] eps. s. Laudomerus eps. s. Landericus eps. subscripsit. Acterius eps. s. Mommolus prefectus s.) Data [Dub., sub die] IV Kal. Augusti, anno decimo [Dub., secundo] regni nostri, Parisius [Dub., Compendio], in Dei nomine, feliciter, amen.



XXXIII. Diploma Dagoberti I, Francorum regis, quo Ruilliacum et plurima alia dona confert monasterio sancti Dionysii [a 1Kb] (ann. 637).

Dagobertus, rex Francorum, vir illuster. Cum certis et cotidianis manifestetur indiciis esse verum quod omnium materies et conditio nascentium tempore momentaneo revertatur in nichilum, nostrarum salus poscit animarum, quatinus quisque, quem primi hominis negligentia exulem facit et peregrinum, cotidie [Col. 0554B] totius vite sue discutiat modum, ac deinde sors extrema cum nondum vitalem rapuerit spiritum, pro meritis locum obtinere se illuc exerceat [Lege exercens] unde prius ruit, et ubi post transitum ejus anima ductu angelico est reditura; nam quis ad quamlibet civitatem tensurus, forte negotiationis causa vel necessitate pulsus, aliqua non premittit bona quibus admodum contentus sufficiat, remota omni inopia? Itaque sic et quia Apostolum dixisse liquet: Dum tempus habemus, operemur bonum ad omnes; est memorie commendandum cuique videlicet orthodoxorum, qui Christi se plasma fatetur et templum, ut interim dum vivendi spatia mortis debite prestant lex atque jura, sua eroget pro Christo ac largiatur, et taliter in superna Jerusalem thesaurum [Col. 0554C] thesaurizans, liberam ad eam reversurus possidebit mansionem, ejus quoque spiritui fames in evum denegabitur et sitis. A cujus nempe thalamo michi quia non expedit ut excludar ullo modo: Ego Dagobertus, Francorum rex a Deo coronatus, cui summi regis permissione, predecessorum nec ne nostrorum concessione Francia obsecundat et famulatur, de salute anime nunc tractando, saniori usus consilio, apud me deliberavi quemlibet Christi militum, pro mearum quarumdam donatione rerum, adjutorem michi facere et proximum. Est hic inclitus et preciosus videlicet testis Dionysius, qui olim timore nudus, fidei fervore accinctus, Galliam petiit, et ibi, gentilium pullulante perfidia, viriliter resistit fide constans, sanctae legis predicando ac patefaciendo doctrinam. [Col. 0554D] Hic etenim proprii cruoris effusione qui quidem a dextris Dei cognoscitur sedere, jugiterque impetrare pro quibus voluerit petere, universus orbis cum summo debet venerari obsequio, multum quidem ego, qui in declinando patris iram, ipsius sensi michi affuisse [Dub., non abfuisse] gratiam. Quapropter, licet ipse prefatus Dionysius nullo indigeat pro gloria qua cum Deo feliciter potitur, tamen [Col. 0555A] ut michi, cum uxore propria et liberis, apud equum judicem fiat fidissimus intercessor, culparum quoque nostrarum in die judicii excusator, cenobitis monasterii illius, in quo corpore eum quiescentem cum gemitibus peccatores adeunt, et peccata fatentur, et ubi abbas Leobafarius preesse cernitur, res quasdam in Bituricensi sitas confinio [Dub., confinio, regio], actenus ascriptas dominio, per succedentium temporum curricula decernimus quiete obtinendas. Nomina autem earum, ut certa pateant omnibus, subtitulantes, sic recitamus: inprimis Ruilliacum; et deinde hos vicos, videlicet: villam Fracillo, Montelliacum [Dub., Francillo, Montellicum], Avendelliacum, Noziocum, Morilliacum, Talaicum [Dub., Talliacum], Sarmasiacum, Paredum, Ger, Pay, Masnile, [Col. 0555B] Cassinoilum, Cantalupum [Dub., Masline, Cassionilum, Cantuplum], Jernacum, Vineolas, terram de Planis, terram de Valle, ad quam respicit Arnolliacus [Haec desunt ap. Dub.] terram que dicitur Mons-Beraldi, terram que dicitur Canehuces, cum omnibus appendiciis suis, silvis scilicet et vineis, pratis, aquis, earumdemque decursibus, et servis et ancillis. Preter hec autem curtem [deest ap. Dub. curtem] dominicam, cum capella ibi fabricata in honore sancti Salvatoris, apostolorumque ejus Petri et Pauli, atque sanctorum martyrum Dionysii, Rustici et Eleutherii, cum incluso vinee, ac septem farinariis, furnis decem, et portum, mercatum, piscarias quoque quas ibi michi institui precepi, habere concedo. Do etiam duas villas, quarum una [Col. 0555C] dicitur Cirsai, et sita est super fluvium Telum, et altera Goyse, quae proxima est fluvio Arnon, cum omnibus appendiciis suis. Ecce qualia beato Dionysio sibique famulantibus offero. Que si quis forte, quod absit, nobis in regni solio succedentium, vel quelibet prepotens persona, illi damna inferendo, in suum reduxerit dominium, prout ego, ipso suffragante, salvari spero dans ea, ita ipse invasor ea retinendo morte damnetur pessima. Hoc autem donum, ut posteris non videatur apocrifum sed stabile, vel hec carta ut firmior sit per tempora, nostre manus signo roborari et confirmari statuimus. Signum Dagoberti gloriosissimi regis: signum Clodovei filii sui; signum Eligii aurificis sui; signum Dadonis cancellarii sui; signum Geremari [Dub., Geremari abbatis]; signum [Col. 0556A] Leobafarii abbatis. Datum sub die Kal. Septembris, anno [a 1Kb] XXV regni nostri. Actum civitate Aurelianis feliciter, in Dei nomine. Amen.



XXXIV. Diploma Dagoberti I, regis Francorum, quo villas Acuciacum, Cosdunum, et alias plures, matriculariis ecclesiae sancti Dionysii donat [b 2Kb] (ann. 637)

Dagobertus, rex Francorum, vir illuster. Homo semper et incolumis, ac etiam et ac si in egritudine positus, pro salute anime sue attentius debet invigilare, ut valeat in futurum lucra mercedum conquirere. Igitur nos, pro Dei intuitu vel remedio anime nostre, villas cognominatas Acuciaco et Cosduno, sitas in Belloacinse pago, immoque Magnino villa et Mediano villare [Dub., Magnovillare, Mediovillare], [Col. 0556B] vel Gellis et Averciaco, ad matricularios [c 1Kb] domni Dionysii, peculiaris patroni nostri, ubi ipse domnus in corpore requiescit, et nos sepeliri cupimus, ad eorum substantiam [Dub., concessimus ad substantiam] vel transactionem, villas suprascriptas Acuciaco et Cosduno, Magnino villa, Mediano villare [Dub., Magnovillare, Mediovillare], vel Gellis et Averciaco, cum omni merito vel termino earum, ipsos matricularios presentialiter perveniant, ita ut in postmodum, cum terris, domibus, mancipiis, vineis, silvis, pratis, pascuis, gregis cum pastoribus, adjacentiis vel reliquis quibuscumque beneficiis, sicut usque hactenus a fisco nostro fuerunt possesse, ita ex nostra indulgentia, pro salute anime nostre acquirenda vel stabilitate filiorum nostrorum, ad [Col. 0556C] ipsos matricularios, qui ad prefatam sanctam basilicam vel infra atrium consistunt, presenti et futuro tempore proficiant in perpetuo, et delegatione, valde jam in egritudine demandavimus fieri, nec de filiis nostris, vel quicumque propter hoc occasionem non habeat, quasi presentem voluntatem nostram adversare aut refragare temptetur, ac etiam nec pontifex, nec abba, hoc ad ipsos fratres auferre non audeat, si iram Dei aut offensam domni Dionysii non optat incurrere. Quod si aliquis hoc convelli conaverit, Domno ipso Deo teste hoc demandavimus [Dub., quod, Domino ipso Deo teste, demandavimus] fieri, ante tribunal Christi exinde rationem deducat, cum ipsis fratribus, et dum ex xenodochio non occurrimus facere de ipsis villis, vel Saclitas [Dub., Sarclitas], [Col. 0557A] quod antea ad ipsos fratres fuit a nobis deputatum, juxta quod in reliquo de ratione basilice alimenta recipiunt, si ratio compensatur, valde victus annualis de hoc eis, Deo donante, poterit sufficere, ut semper pro anima nostra et ipsos matricularios et successores eorum nostra pascat eleemosina, quo potius delectet eis pro nobis semper orare; et dum jam nos isto precepto minime subscribere potuimus, quia in manu nostra trepidabat ille calamus, propterea rogavimus ut dulcissimus filius noster Clodoveus rex, per signaculum nominis sui, ipsam cartam affirmaret, et Dado eam offerat, et optimates nostri eam subscriberent. Signum + gloriosi domni Clodovei regis [a 1Kb] . Dado [Dubl., Ego Dado], jubente antefato domno Dagoberto rege presente, preceptum [Col. 0557B] firmavi vel obtuli. Signum A. viro illustri, Waldeberto senescalco, quod Ragnegiselus sig. [Dub., senescallo: signum Ragnegiselli]. Signum A. Frannegiselus [b 1Kb] . Signum vir illuster Austrapio cubiculario [c 1Kb] . Datum VII decimo Kal. Octobris, anno XVI regni nostri, Clipiaco, in Dei nomine, feliciter. Amen. [Dubl. addit.: Ego Ermenulfus scripsi.]



XXXV. Diploma Dagoberti I, regis Francorum, quo villam Esterpiniacum donat basilicae sancti Dionysii [d 2Kb] (ann. 637).

Dagobertus, rex Francorum, vir illuster, omnibus agentibus [Dub., agentibus nostris] presentibus et futuris. Optabilem esse oportet de transitoria [Dub., [Col. 0557C] transitoriis] promerere eterna, vel de caduca substantia erogandum [Dub., eroganda], lucrari gaudia sempiterna. Igitur nos rem ipsam considerantes, prout in eternum vel in aliquantulum mereamur justorum esse consortes, villam cui nomen est Stirpiniacum [Dub., Esterpiniacum], sitam in pago Vulcasino, eam cum omni integritate vel meritum [Dub., [Col. 0558A] merito] ad basilicam domni Dionysii martyris, peculiaris patroni nostri, ubi ipse preciosus domnus in corpore requiescit, et venerabilis vir, Aigulfus abbas, custos preesse videtur, ideo quod ibidem (Deest. ap. Dub. vox ibidem) devotissimus per tempora bona, propitiante Domino, impertire presentaliter plena devotione visi fuimus concessisse, jubentes etenim [Dub., jubentesque specialius ordinamus] ut villa antedicta cum omni integritate et soliditate, hoc est, domibus, edificiis, presidiis, mancipiis, colonis, inquilinis, accolabus, libertis, servis tam ibidem oriundis quam aliundis [Dub., ex aliunde] translatis, rusticis et urbanis, saltis atque subjunctis terris cultis et incultis, vineis, silvis, pratis, pascuis, aquis aquarumve decursibus, pecoribus, [Col. 0558B] peculiis, mobile et immobile, omneque genus pecudum et in universum [Dub., universa] merita, appendiciis, adjacentiis, tam intra terminos quam et extra terminos, omnemque rem adexquisitas [Dub., exquisitam], quicquid dici aut nominare [Dub., nominari] potest, vel quod ab fisco nostro, presente nunc tempore, in Dei nomine possidetur, ex indulgentia nostra sint ad ipsam sanctam basilicam concessa: specialius ordinamus ut in postmodum ad ipsum sanctum locum vel clerum vel pauperes inibi consistentibus, pro regni stabilitate vel remedium anime nostre, absque ullius in postmodum refragatione, ejus temporibus delectet proficere quo fiat, ut dum nos ad clerum vel pauperes ad ipsum sanctum locum consistentibus substantia, vel in aliquantulum [Col. 0558C] deputamus, pro intercessione antedicti domni Dionysii martyris apud Dominum in futuro mercedem, quod agerentur [e 1Kb] . Et ut hec concessio auctoritatis nostre, tam per presentium quam succedentium tempora inviolabilem capiat firmitatem, manus nostre subscriptionibus inferam, ut diximus, propria annotatione ista ducimus adumbrare [f 1Kb] . Vir illuster Dagobertus [Col. 0559A] subscripsit. Data sub die Kal. Octobris, anno V regni, Sauriciagore [a 1Kb] .



XXXVI. Diploma Dagoberti I, regis Francorum, quo donat monasterio sancti Dionysii villam de Giuretis [b 1Kb] (ann. 637).

Dagobertus, Dei gratia Francorum rex. Antequam nos vite nostre preveniat dissolutio, et quamdiu jure primi parentis nobis hic peregrina conceditur mansio, quia est nostris profiscuum animabus et salubre, oportet ut sanctas Dei ecclesias presentium bonorum amplificemus largitatem [Dub., largitate], quibus nemo potitur permansum, sed labenti tempore [c 1Kb] quatinus sic noster immortalis spiritus, mortalem cum [Col. 0559B] exuerit hominem, felicem et immarcessibilem obtinere se gaudeat gloriam [Dub., tripudiet obtinere se gloriam]. Quapropter ego, cum mihi corporalia defecerint juvamina, ut merear collocari in requie perpetua, filii nec non uxor mea, monachis monasterii patroni nostri sancti Dionysii, in quo corpus ejus requiescit, et nos recondi tumulo cupimus termino depositionis, ubi preesse videtur abbas Astulfus [Dub., Aygulfus abba], villam Gyuretis [Dub., de Giurettis] vocitatam, cum adjacentiis suis, jure perpetuo annuimus habendam, que sita est in Bituricensi pago, duobus millibus a Caro fluvio distat. Et si quevis [Dub., quis] prepotens persona villam depopulando pretioso martyri Dionysio intulerit damna, vel quislibet regum in regni solio nobis succedentium in [Col. 0559C] suum si maluerit revocare dominium, Dei et martyris patiatur iram, cujus donando ditamus ecclesiam. Hoc autem donum, ut multo magis sit firmum, et per futura tempora posteris non videatur apocrifum, cartaque hec firmiorem obtineat vigorem, signo nostre manus roborari atque confirmari decrevimus.

Signum Dagoberti regis. Signum Clodovei [Dub., Chloudouvii] filii sui. Signum Eligii aurificis sui. Signum Dadonis cancellarii sui. Signum Geremari [Dub., Geremari abbatis]. Signum Aistulfi [Dub., Aygulfi] abbatis.

Datum sub die Kal. Decembris [Dub., Septembris], [Col. 0560A] anno XXX regni nostri. Actum Spinogilo villa, feliciter, in Dei nomine, amen.



XXXVII. Diploma Dagoberti I, regis Francorum, quo jubet filios mancipiorum aut servorum monasterii sancti Dionysii sub lege mancipiorum ecclesiasticorum in perpetuum cum prole sua mancipio subjici [d 2Kb] (ann. 637).

Dagobertus, rex Francorum, vir illuster, omnibus episcopis, abbatibus, comitibus, ducibus, vicariis, centenariis, auctoribus [Dub., actoribus], judicibus, et cunctis in universo Francorum regno principatum agentibus. Si ea que ad reverentiam locorum sanctorum Dei, et testamentum mancipiorum ad ea pertinentium adtinere videntur, regia censura decernimus, juste quidem agere videmur, ac proinde nos [Col. 0560B] habituros eterne remunerationis apud Deum mercedem sine dubio speramus. Quapropter, presentium atque futurorum sagacitas noverit quod, ad petitionem domni Chunaldi, venerabilis abbatis, et fratrum monachorum monasterii sancti ac beatissimi peculiaris patroni nostri domni Dionysii martyris, ubi ipse domnus in corpore requiscit, una cum suis preclaris sociis Rustico et Eleutherio martyribus, de copulationibus mancipiorum, servorum et ancillarum, et eorumdem sanctorum venerabilium martyrum, et aliorum omnium universaliter hominum in toto regno a Deo nobis commisso consistentium, seu etiam nostrorum seu quorumlibet hominum cujuscumque dignitatis, ordinis et potestatis, extiterint, hanc per hoc nostre [Col. 0560C] dignitatis preceptum constituentes, sancimus ut amodo, per omnia seculi presentis futura tempora, quicumque mancipiorum, sive servorum et ancillarum prefatorum martyrum, sive masculus, sive femina, qualicumque pacto, seu legitimo seu furtivo complexu prolem genuerit, ediderit atque propagaverit, ex tunc et semper, absque participe vel divisore quolibet, inrefragabiliter ad supradictorum sanctorum martyrum potestatem cum omni prole sua revocentur atque subdantur lege [Dub., et lege] mancipiorum ecclesiasticorum, sub prefati abbatis et successorum illius monachorum in jam dicto monasterio Deo servientium ditionem perpetualiter mancipentur. [Col. 0561A] Si quis vero contra hoc mee majestatis decretum presumpserit, et quod amore justitie decernimus infrigerit, et quoquo pacto violaverit, legibus artatus, auri purissimi decem libras, ac argenti probatissimi pondo viginti, ad pensum nostri palatii solvere cogatur, et eorumdem mancipiorum, si liber est, teneatur; si vero servus, idem solvat, et centum quinquaginta ictibus in publico coram judicibus feriatur. Ut vero hoc nostre preceptionis decretum inconcussum permaneat, atque pleniorem vigorem accipiens inviolabiliter per futura tempora conservetur, nostre dignitatis annulo insigniri precepimus. Datum anno X [a 1Kb] regni domni nostri [nostri deest apud Dub.] Dagoberti gloriosissimi Francorum regis. Dado, regie dignitatis cancellarius, recognovit, legi [Col. 0561B] et relegi [Dub., legit et relegit].



XXXVIII. Diploma Dagoberti I, regis Francorum, quo confirmatur charta precaria Sigranni, abbatis Anisolensis, et Hadoindi. Cenomanensis episcopi, de monasterio Anisolensi [b 1Kb] (ann. 637).

Dagobertus, rex Francorum, vir inluster. Si ea quae opportunitatibus ecclesiarum vel sacerdotum pertinent libenter praestamus, vel ad effectum perducimus, retributorem Dominum exinde habere confidimus, et nobis ad mercedem vel stabilitatem regni nostri in Dei nomine pertinere confidimus. Igitur compertum sit omnibus fidelibus nostris praesentibus et futuris, quia miserunt ad nostram clementiam Hadoindus, Cenomannis urbis venerabilis episcopus, et Sigrannus, abbas de monasterio Anisolae, quorum [Col. 0561C] missi nobis innotuerunt, et per epistolas praedictorum virorum adsensum et deprecationem confirmaverunt, dicentes eo quod praedictum monasteriolum Anisolae per titulum precariae supplicasset praedictus Sigrannus abbas, ad suum supra citatum Hadoindum episcopum, in quo etiam monasteriolo domnus Karileffus corpore requiescit, quod et ipse construxit, et in dedicatione ecclesiae domno Innocente, praefatae urbis episcopo, per strumenta cartarum tradidit, quod etiam in beneficium per precariam jam dictus abbas a supradicto Hadoindo adeptum habet. Unde et scriptum precariarum nobis eorum missi ostenderunt, [Col. 0562A] in quibus continebatur qualiter praefatum monasteriolum a memorato episcopo jam dictus abbas petisset, atque ab eo beneficiario jure diebus vitae suae percepisset, et ob rei firmitatem censum ei per singulos annos solvere spopondisset, id est, ad lumen matris ecclesiae IIII lib. de cera, et ad opus fratrum canonicorum in praedicta civitate Deo militantium, in coena Domini, plenum modium de ovis, et plenas buticulas paratas de optimo vino, et ad opus episcopi cambuttam unam et duos subtalares per singulos annos, partibus memorati episcopi, vel rectorum ejus persolvere debuisset. Petentes ergo ad nostram miserunt celsitudinem epistolas ambo et missos, ut super precariam memorati antistitis, gratia firmitatis, fecissemus praeceptum, per quod monasteriolum [Col. 0562B] praedictum memoratus Sigrannus abbas tutum et securum, dum advixerit, tenere et possidere cum omni integritate vel supraposito valeret. Proinde hanc nostram auctoritatem memoratis venerabilibus viris fieri jussimus, per quam praecipimus atque jubemus ut praescriptum monasteriolum, sicut memorato abbati a supra memorato venerabili Hadoindo episcopo sibi beneficiario ordine collatum est, ita deinceps in ejus beneficiaria dominatione permaneat, et suprascriptum censum partibus rectorum ejusdem Cenomannicae sedis, absque ulla dilatione, persolvere studeat; post ejus vero dicessum, ad ejus et potestatem memoratae urbis Cenomannicae matris ecclesiae, a qua in beneficium illud accepisse dinoscitur, absque ullius detentione aut contrarietate [Col. 0562C] revertatur, ut rectores ejusdem sanctae ecclesiae, quidquid de eo jure ecclesiastico disponere voluerint, faciant. Et ut haec auctoritas firmior habeatur, vel per tempora conservetur, manus nostrae subscriptionibus subter eam decrevimus roborare.



XXXIX. Diploma Dagoberti I, regis Francorum, quo ecclesiae sancti Dionysii donat ecclesiam de Plumbata, et alias ecclesias plurimas, cum appenditiis; ac eidem privilegia concedit [c 1Kb] (ann. 637).

Novimus a predecessoribus fuisse decretum patribus, ut quecumque fierent posteriorum memorie profutura scripto commendarentur, ne oblivionis [Col. 0563A] caligine supprimerentur. Quapropter ego Dagobertus, Dei gratia Francorum rex, notum volo fieri omnibus, tam futuris quam presentibus, quod ecclesie beatorum martyrum Dionysii, Rustici et Eleutherii de Francia, damus et concedimus, nostrorum consilio optimatum, et assensu domni Ansoaldi, Pictavorum episcopi, et aliorum tam archiepiscoporum quam episcoporum, ecclesiam de Plumbata, ecclesiam scilicet quam in honore beate Marie semper virginis, et sanctorum angelorum, beati confessores Ursinus, Martialis, Lucianus [Cacianus] et Julianus composuerunt, eandem vero ecclesiam ipsi angeli Deo consecraverunt; ecclesiam dico que est inter duas valles, sita prope aquam que dicitur Vigenna [Vigona], supradictis martyribus libere servitio [liberam [Col. 0563B] et ab omni servitio] absolutam concedimus. Rursum notificamus presentibus et futuris supradictis martyribus, vineas, terras et prata, cum aquis et nemoribus, servis et ancillis, in eodem loco dedisse. Nolo vos preterea latere, quod quicumque, sive liber, sive servus, sive quolibet crimine damnatus, intra metas quo [quas] ego posui in loco qui dicitur Aula, usque ad alium locum qui dicitur Ternant, sicut indicat supradicta aqua, et terra sancti Martini, et beate Radegundis, quicumque, inquam, sive a duello, sive indigena, latro, fur, homicida, refugium quesierint, liber et immunis a quacumque persecutorum infestatione evadat: preterea manifestum sit omnibus eos qui intra predictum locum manserint nulli nisi soli Deo et monachis ecclesie debere [Col. 0563C] obsequi. Dedimus etiam supradictis martyribus ecclesiam sancti Hylarii de intra Annam [Amnem], cum terris et decimis et aquis. Item in eodem loco qui dicitur Cursous [Cursona], ecclesias nostras, scilicet ecclesiam sanctorum martyrum Gervasii et Prothasii, et aliam in honore beati Martini, et a fonte qui dicitur Benedicta usque ad locum qui Claustrum vocatur, totam terram et aquam que Voda vocatur, et molendinum de Cumignech, et terram de Bosnay, cum servis et ancillis et decimis. Item terram de Laingniaco [Lingniaco], et ecclesiam beati Hylarii, cum terris et pratis et decimis. Dedimus ex alia parte Vienne aque sanctis martyribus quarum vicum [aquae Vigennae vicum] nostrum Ingrandisse, cum ecclesiis scilicet apostolorum Petri [Col. 0563D] et Pauli et sancti Apoliti martyris, cum terris et [Col. 0564A] decimis, servis et ancillis. Item super eandem Viennam [Vigennam], ecclesiam sanctorum apostolorum Petri et Pauli de Dangeo, cum terris et decimis et servis. Item nostrum fiscum de Odriaco, et ecclesiam sancti Sulpicii, cum terris et pratis et decimis et servis, cum vicariis. Item terram de Maleredo, cum pratis et vineis et nemoribus, servis et ancillis et vicariis; et alterum Laingniacum [Lingniacum], et ecclesiam beati Remigii. Item in pago Turonensi, Antigniacum et ecclesiam sancti Vincentii super Vigennam, et terram de Selignech, cum terris, decimis et servis. Item in eodem territorio terram de Pleis, cum ecclesia sancti Silvestri, et terram de Buymet. Ut igitur omnis adversariorum calumpnia sopita sileat, et omnis malignorum omnium infestatio damnata [Col. 0564B] abscedat, gratia memorie placuit nobis hoc scriptum sigillo nostro confirmare.



XL. Diploma Dagoberti I, regis Francorum, quo, ad preces Auberti, Cameracensis episcopi, dona multa confert oratorio beatae Mariae [a 1Kb] (ann. 637).

In nomine Patris et Filii et Spiritus sancti, amen. Ammonente ac dicente Filio Dei: Date eleemosinam, et ecce omnia munda sunt vobis; idcirco ego Dagobertus, Austrasiorum rex, pro anima patris mei karissimi Lotharii, Francorum regis augustissimi, monitis salutaribus viri venerabilis et consanguinei mei Auberti, Kamaracensis episc., inductus, concedo et dono piissimis fratribus oratorii beatae Mariae [Col. 0564C] regales fiscos duos, Oenengium, et Karubium, cum omnibus suis appenditiis, id est utriusque sexus slavis et mancipiis, villis, terris, silvis, pratis, aquis aquarumque decursibus, etc.; item villam Buriacam, villam Haidem, et ex parte villas Halogin, et Gleviam, etc.; idem do et trado eccles. sancti Petri Kamerac., in qua sanctissimus pater Vedastus canonicos constituit, fiscum Tilletum, villas Vinciacum et Harnam, cum appenditiis, etc., has donationes approbantibus palatii mei principibus et senioribus Arnulpho et Pipino. Ut autem haec nostra concessio, etc. Signum D. Dagoberti, regis Austrasiorum S. Arnulphi Metensis. S. Pipini Neustriensis, seniorum palatii. S. Ansonis, cancellarii, vice Cuniberti, archicancellar. recogno . . . . Data Kamaraci, XVII Kal. [Col. 0564D] Maias, an D. I. sexcent. quadrag. ind. XIV.




ANNO DOMINI DCXXXVIII.
SANCTUS HADOINDUS CENOMANENSIS EPISCOPUS.




[Col. 0565]
NOTITIA HISTORICA IN S. HADOINDUM.
(Mabill., vetera Analect.)

[Col. 0565A] Domnus Hadoindus Cenomanicae urbis episcopus, et successor beati Bertichramni, natione Francus vel Gallus, nobili ex progenie ortus. Hic restauravit atque renovavit multa monasteria in parochia Cenomanica, atque eadem monasteria regulariter degere instituit. Ipsius quoque tempore quidam vir Alanus nomine, qui habebat res suae proprietatis multas, et habebat unicum filium, quem ita diligebat ut animam suam. Quadam vero die praedictus Alani filius venationem exercens in villa proprii patris sui, cujus vocabulum est Doliacus (nam propter dolorem quem ibi habuerunt, sic deinceps nominata est, antea vero alio nomine utebatur) qui dum in brogilo praedicti patris in jam dicto Doliaco cervam minabat, equus ejus expavescens, cecidit mortuus de equo [Col. 0565B] expavescente praedictus filius Alani. Hoc autem videns suprascriptus Alanus de solario quo instabat, valde dolore repletus est: consolando tamen nuntiavit uxori suae matrique ejus praedicti juvenis mortem, considerans quippe quod sine causa eveniret. Tunc devotissime Deum coeli exorans, deprecatus est ut taliter res suas ei disponere concederet, qualiter sua esset beneplacita voluntas, et qualiter ex eis regnum mereretur aeternum. Coepit ergo tunc pedes una cum uxore sua ire per monasteria et loca sancta, ac corpora sanctorum quaerere, deprecans die ac nocte intentissime Deum, ut porro inspiraret ei ad quam ecclesiam, secundum Creatoris sui voluntatem tam pro praedicto filio suo suas Domino offerendo res quam et remedio animae suae traderet. [Col. 0565C] Tali vero devotione surgendo, et orando eleemosynasque faciendo, visitabat limina et corpora atque ecclesias sanctorum multorum, ut Dominus, ceu dictum est, ei inspiraret ubi suum traderet proprium, quoniam magnam hereditatem habebat, et nullum habebat filium vel filiam heredem.

Dum autem supradicto praetextu a monasterio sancti Martini Turonensis revertebatur, et licet multi servi Dei eum orati essent ut ad loca sanctorum quibus insistebant suas res traderet, et si vellet ab eis pretium acciperet, et utrumque haberet, et eleemosynam ex eis et munera. Haec suadebat ei abbas de monasterio Turonensi, in quo sanctus Martinus corpore requiescit; similiter et abbas qui dicitur Duo-Gemelensis monasterii, sive alii praepositi [Col. 0565D] et abbates, et servi Dei multi; tamen ad nullum de praedictis locis ejus intentio se submisit, neque ejus [Col. 0566A] devotio se inclinavit, quia forte Dominus nolebat, et propterea forte non ei hoc agere inspirabat, quia devotissime in hoc Domini voluntatem quaerebat. Dum enim haec agebantur, et, de monasterio sancti Martini Turonensis revertens, ad Cenomanicam praedictus vir properabat civitatem, visitaturus videlicet sanctam matrem et civitatis ecclesiam sanctae Dei genitricis Mariae, et sanctorum Martyrum Gervasii et Protasii, in qua multas eorum meritis operabatur Dominus virtutes. Cum vero taliter properando Pontileuvalensem synodochium milliario a praedicta urbe distante iter ageret, venerunt servi Dei ipsius Pontileuvalensis synodochii, et Hadoindi episcopi obviam, et suscipientes eum cum silentio, et per orationes eum deducentes, omnia necessaria [Col. 0566B] ei voluntarie et diligenter ministrabant, et cum magno honore ei serviebant, quia ad hoc opus praedictus domnus Bertichramnus ejusdem urbis episcopus ipsum synodochium in Pontileuva in honore sancti Martini fecerat, ut omnes adventantes, tam divites quam et pauperes, ibi receptiones haberent; et alimenta et caetera necessaria abundanter inibi acciperent.

Crastina autem die, a praedicto synodochio jam dictus Alanus surgens, ad memoratam matrem ecclesiam oraturus devotissime nudis plantis properabat, quoniam praedicta nocte, dum in praefato synodochio Pontileuva orationi devotissime insistebat, instinctu Dei accensum est cor ejus, ut ad memoratam matrem et civitatis ecclesiam, quae est constructa [Col. 0566C] et sacrata in honore sanctae Dei genitricis Mariae, et sancti Petri apostoli, et sanctorum martyrum Gervasii et Protasii, ad quam et ipse oraturus properabat, omnes traderet res proprietati suae, quod et nutu Dei factum esse nulli dubium est. Haec quoque peragere, ut ei inspiratum erat, cogitans, mandavit domno Hadoindo praescripto episcopo, ut obviam ei veniret, et cum eo considerare valeret, qualiter de suis rebus agere deberet, quia notus ei erat et fidus amicus domnus Hadoindus. Fecit enim domnus Hadoindus ut ei jam dictus Alanus mandaverat, et venit obviam ei, et benigne eum suscipiens per orationes ecclesiarum jam dictae civitatis cum summo honore et magna reverentia deduxit.

Dum autem ad praedictam matrem ecclesiam [Col. 0566D] usque devotissime pervenerunt in eamque intrantes, et pariter orantes coeperunt flere Alanus et uxor [Col. 0567A] ejus, et cum lacrymis voluntatem eorum publiciter patefecerunt; et de eadem ecclesia sanctae Mariae et sancti Petri atque sanctorum martyrum Gervasii et Protasii exire non potuerunt, antequam omnes res proprietatis suae praedicto domno Hadoindo et suis consacerdotibus et ministris atque praefatae matri ecclesiae legaliter per strumenta cartarum sub stipulatione subnixa firmiter tradiderunt. Hoc autem facto, tam hilari animo et laetitia repleti, levesque corpore sunt effecti, atque ad juventutem priorem, virtute Dei et intercessione praedictorum sanctorum sunt reversi, ut omnes hoc videntes stupescerent, nec vidisse, nec audisse cum lacrymis profiterentur, quod nutu et virtute Dei factum esse non dubium est. Tali enim conditione instinctu Dei tradidit memoratus [Col. 0567B] vir Deo devotus Alanus jam dicto episcopo praefatae matri ecclesiae duodecim villas optimas, cum eorum appendiciis, id est, Juliacum, Lucdunum, Ruliacum, Ruppiacum, Sabololium, Quilselidas, Vernum et Vericium, Tanidam, et praedictum Doliacum, in qua praefixus suus filius mortuus fuerat, et Camariacum; et postea per translatas manus, asinarias et caeteras villulas, quarum nomina propter fastidium et taedium legentium hic non inseruimus. In pollegiticis [Leg. polyptychis] tamen et plenariis sanctae matris praedictae urbis ecclesiae hactenus pleniter reperiuntur insertae. Insuper semetipsum et suam uxorem tradidit praescriptus Alanus memorato episcopo domno Hadoindo, et servis Dei in praedicta ecclesia Domino famulantibus, ut de animabus [Col. 0567C] eorum et corporibus suis magnam haberent curam, et corpora eorum alerent, et animas suas Domino lucrarent. Providebat quoque eos domnus Hadoindus diligenter, et ministrabat eis sufficienter, et ita eis serviebat, sicut servus domino. Memoratus ergo Alanus et sua uxor sub potestate praedicti episcopi studiosissime et devotissime Domino die noctuque militabant, et pro supradictis devotionibus, sicut credimus, regnum Dei adquisierunt, et vitam aeternam, Domino annuente, perceperunt. Vivunt enim cum Christo et sanctis ejus in beata goria, cum [Col. 0568A] quibus in ea et nos eorum fulti orationibus Domino tribuente perpetualiter vivere mereamur. Amen.

Praedicti siquidem domni Hadoindi tempore venit quidam vir sanctus, Domino ducente, sub habitu monastico, nomine Lonegisilus, quaerendo loca ubi aliquam cellulam ad lucrandas animas facere posset. Audiens autem famam praedicti Hadoindi, venit ad eum, deprecans ei vicum suum canonicum, nomine Buxidum, situm videlicet in pago Cenomanico, in condita Sagonense. Erat enim notus ei ipse vicus, quia frequenter ad eumdem locum convenire solebat, quia aptus ei propter frequentiam populi ad lucrandas animas videbatur, et bonos et Deum timentes viros in circuitu ejus habebat, qui eum bene recipiebant; et omnia necessaria ei ministrabant; et [Col. 0568B] insuper monasterium inibi facere suadebant, quod et de eorum rebus augmentari volebant, in quo et animas suas Domino lucrari, ipso docente, mererentur. Haec autem audiens domnus Hadoindus, gavisus est valde, et libenti animo dedit ei praedictum vicum ad jam dictum opus perficiendum, et ad praefatum monasteriolum ad lucrandas Deo animas construendum, suadens ei etiam, ut quod animo, Domino inspirante, habebat opere viriliter perficeret. Et insuper dedit ei praedictus domnus Hadoindus alias reicolas et villulas, in circuitu praefati vici Buxidi sitas, quas praedictus domnus Lonegiselus nominatim eum deprecabatur. Dedit etiam ei memoratus domnus Hadoindus in adjutorium ad jam dictum opus Dei perficiendum totam decimam partem villae suae sedis [Col. 0568C] ecclesiae, cujus vocabulum est Lugdunus; unde Dei servi et ipse in praefato vico et in eodem monasteriolo haberent plenius victualia eorum et vestimenta. Postea vero tam ejus tempore, quam et successorum suorum, multae res ad praefatum monasteriolum a nobilibus et liberis hominibus sunt legaliter traditae. Ipsum namque monasteriolum cum praedictis rebus et omnibus ad se pertinentibus suae sedis ecclesiae subjugatum, et suis successoribus jure ecclesiastico possidendum et canonice gubernandum ejus reliquit temporibus.




[Col. 0567]
SANCTI HADOINDI CENOMANENSIS EPISCOPI SCRIPTA QUAE EXSTANT.
[Brequigny, Diplom., etc., tom. II nov. ed.]



I. Testamentum Hadoindi Cenomanensis episcopi [a 2Kb] (ann. 642).
[Col. 0567C]

In nomine Domini Jesu Christi, et Spiritus sancti, [Col. 0568C] octavo Idus Februarii, in anno quinto regnante gloriosissimo Clodoveo rege. Ego Hadoindus, ac si indignus peccator [tametsi peccator], episcopus sanctae Dei Ecclesiae Caenomanis civitatis, sanus, Deo propitio, mente et corpore, sanoque consilio, metuens [Col. 0569A] casum humanae fragilitatis, testamentum tradidi, illudque C adulpho diacono scribendum dictavi: quod testamentum meum si quo casu jure civili aut praetorio, vel alicujus novae legis interventu, valere nequiverit, ac si ab intestato ad vicem codicillorum valere id volo ac valeat. Itaque si quando ego Hadoindus, suprascriptus episcopus, ex rebus humanis excessero, ac debitum venturi temporis complevero, tunc tu, sacrosancta Ecclesia venerabilis [Cenomannis], haeres mea esto, haeredemque meam te esse constituo; ita ut aliquid per hoc testamentum meum dedero, legavero, dare jussero, id ut detur [et est datus], fiat, praestetur, fidei tuae, haeres mea, committo. Dono tibi, sancta venerabilis Ecclesia Caenomanica, in honore sanctae Mariae, domini Gervasii et [Col. 0569B] Protasii martyrum, villam juris mei, cujus vocabulum vocatur Avesa, quam datis rebus propriis meis comparavi, cum domibus, aedificiis, mancipiis, vineis, sylvis, pratis et pascuis, quantumcunque in eo loco [in ea loca] aspicere videtur, cum colonis, et integro termino suo, ad jus et dominationem [donationem] vestram revocetur, perpetualiter possidendum. Similiter basilicae domni Victurii, ubi ipse dominus requiescere dignoscetur, et, si meruero, inibi sepulturam habere desidero; dono tibi villam nuncupatam Acerveo, quam dato pretio comparavi, cum domibus, mancipiis, vineis, sylvis, pratis et pascuis, exceptis his quos pro animae meae remedio ingenuos fieri praecepi, totum et ad integrum praefata basilica post meum discessum suae potestatis faciat revocare perpetua [Col. 0569C] dominatione possidendum. Ea vero conditione dono sanctae basilicae domni Petri et Pauli apostolorum, quam dominus Berthicrannus, quondam episcopus Caenomanis [ad oppidum Cenomannicae] civitatis, suo opere aedificavit, villam proprietatis meae Iscomodiacum, sitam in pago Bellivi [Belim], quam data pecunia de Ansero [Aussoreno], et genitrice sua comparavi, ut hanc ministri ejusdem post meum transitum teneant, possideant, et futuris facere cui voluerint derelinquant. Similiter dono ipsi basilicae domni Petri et Pauli apostolorum, villas quibus nomina sunt Taudiniaco, Martiniaco, quam Lupus quondam per meum beneficium tenere visus fuit: hoc supradicta basilica, post meum [nostrum] discessum, cum omni integritate, quod ad ipsas villas [Col. 0569D] aspicere videtur, ministri nostri jam dictae basilicae de praesenti percipiant dominandum. Simili modo dono basilicae domni Vincentii martyris, quam Domnolus, sanctae recordationis episcopus, suo labore construxit, villam juris mei Pratellus, cum omni integritate, quantumcunque mihi [inibi] Domnola visa fuit habuisse. Similiter dono basilicae domnae et sanctae [Col. 0570A] Mariae Auriono [Aureonno] vicum, quem Agobertus abbas Diablentis [Dixiagens] simul aedificavit, et Jona villam, quae fuit Sigulphi presbyteri, et quam fidelis noster Chaddo per nostrum beneficium habere videtur. Pariter et mansionem ad prope ipsam Jona, quam Lupus quondam tenere visus fuit, ipsi Chaddoni volumus esse concessam: si tamen habuerit filios, in eorum permaneat potestate; et siquidem filios non habuerit, post suum transitum, ad jus et dominationem domnae Mariae de Aureonensi vico revertatur [revertatur perpetuis temporibus dominandum]. Similiter villa Lastemarico [Lastemariaco], quam ex munificentia nostra ipse fideli Caddoni defensori [ipsius fidele nostro Caddono defensore] nostro concessimus, voluntas mea est, ut, dum advixerit, [Col. 0570B] hoc usu possideat; post ejus vero discessum, cum omni re meliorata vel superposita, sanctae basilicae de Aureonensi vico revertatur. Similiter et Pauliaco qui fuit Roccoleno [Roccoleno partis] jam dictae basilicae domnae Mariae ejusque temporibus possidere decernimus. Itemque villam Baudiacam quam ex comparatione et nostris directis actionibus [villa Baudriacae ex comparatione legitimas nostras directionibus] revocavimus, cum terris, domibus, mancipiis, sylvis, pratis et pascuis, acolisque omnibus, et integro termino, praefatae sanctae Mariae basilicae, ejusque ministri in perpetuum a die praesente jure suo recipiant. Simul villa Briaco, quae est ad oppidum [et villa Driaco, ad oppidum] ipsius basilicae cum colonia Hamarico quam antefatae sanctae Mariae [Col. 0570C] ecclesiae donavi, ad interveniendum pro nostris peccatis [Colonica Cameriaco, antefatae sanctae basilicae sanctae Mariae pro nostra interveniendum peccata]. Similiter Tusciaco, qui fuit Dondulfo, et iter quod cum Edeberto commutavimus [Ausciaco qui fuit Dructulfo, et hoc quod de Edeberto commutavimus, volo esse donatum. Similiter Auliaco, et castra similiter, et villam Cometas, quam de illustri matrona Modenana, data nostra pecunia, comparavimus, cum domibus, aedificiis, terris, mancipiis, sylvis ac pascuis, basilicae domnae Mariae de Aureonensi vico conscribimus, cum Appiaco colonia. Simili modo villam de Frigido Fonte cum omni integritate, id aspicientibus et pertinentibus scilicet omnibus [vel aspicientes ad se pertinentes, cum omnibus] aedificiis, mancipiis, [Col. 0570D] accolis, servis et ingenuis, sylvis, terris, vineis, pratis et pascuis, aquis et aquarum decursibus, et a re in hac quaesita sanctae basilicae domnae Mariae volo esse donatam, ut pro nostris interveniat peccatis, et Dominus noster Jesus delictis nostris veniam concedere dignetur [omni re inexquisita, ut a die praesente antefactae sanctae basilicae domnae Mariae pro nostra [Col. 0571A] intervenienda peccata, ut Dominus noster Jesus Christus quantitate nostris delictis concedere dignetur, illuc esse proficiendum]. Similiter et Vernicellae cum omni jure suo et termino vel coloniis [colonica] ad se pertinentibus, ad ipsam sanctam basilicam proficiat in perpetuum. Et si aliquis exinde epistolam quasi a nobis factam protulerit, vacua ac inanis permaneat; et ita nobis convenit ut superius inthimare, ut unicuique facta nostra de propinquis aut haeredibus nostris chartam aliquam, quamvis bonorum hominum manu roboratam, ut cupiditas suadet, protulerit, vacua et inanis permaneat, et illam maledictionem percipiat, ut superius est comprehensum. Villam Fontanas in pago Sylviasinensi filius et parens noster Bodilo, dum superstes fuerit, locellum illum [Col. 0571B] tempore vitae suae teneat ac possideat. In Christi nomine, Hadoindus, etsi peccator, episcopus, hoc testamentum quod ex devotione rogavi [fieri rogavi] relegi et subscripsi. Rosindus [Rensidus] subscripsi. Berteghiselus subscripsi. Marsus subscripsi. Auffrebertus [Austribertus] subscripsi. Sigrannus [Seighrannus] subscripsi. Audobertus subscripsi. Cadulphus, ordinante domno Hadouindo episcopo, hoc testamentum redditus, scripsi et subscripsi.

Magnificis [a 1Kb] in Christo, et sanctae Ecclesiae filio Badiloni et Andranno Hadouindus episcopus, rogo et supplico charitati vestrae, ut cum me Dominus et omnium creator de hoc saeculo migrare praeceperit, Caenomanis iter [ire] faciatis, et ibi testamentum meum, cum apertum fuerit vobis persequentibus [Col. 0571C] apudque publica gestis [gesta] municipalibus faciatis allegare [alligare], et quod unicuique per ipsum testamentum sanctis civibus vel propinquis meis visus [seu fidelibus visus] sum delegasse, vestra dispensatione unusquisque juxta ipsam delegationem percipere valeat. Et quidquid exinde egeritis, ratum et firmissimum debeat permanere: quod mandatum manu nostra firmavimus, et petimus muniendum. (Actum Caenomanis civitati; in Christi nomine, amen. Hadoindus, etsi peccator, episcopus, hoc mandatum relegi et subscripsi. Rosindus [Rensindus] subscripsi. Bertigheselus subscripsi. Marsus subscripsi. Auffrebertus [Audo subscripsi. Austrebertus] subscripsi. Audebertus subscripsi [desunt]. Deffensor subscripsi. Ursimannus subscripsi [desunt]. Sirannus [Col. 0571D] subscripsi [deest]. Cadulphus diaconus, ordinante domino Hadoindo episcopo, hoc mandatum scripsi et subscripsi.)



II. Charta qua Sigrannus recognoscit se tenere monasterium Anisolense ab Hadoindo, episcopo Cenomanensi, jure usufructuario, et sub certo censu [b 1Kb] (ann. 637).

Domino sancto ac venerabile sede apostolico Hadoindo, [Col. 0572A] Cenomannicae urbis episcopo, una cum ipsa congregatione ex ipsa urbe consistente, ego in Dei nomine Sigrannus, indignus sacerdos atque monachus, precator a vobis accedo. Dum et mea fuit petitio et vestra decrevit voluntas, ut illud monasteriolum, quod est constructum in honore sancti Petri et sancti Martini, et est situs in terraturio sanctae Mariae Dei genitricis, vel sanctorum martyrum Gervasii et Protasii, matris et Cenomannis civitatis senioris ecclesiae, in pago Cenomannico, in loco quodam quae ab antiquis dicebatur Casa-Gaiano, super fluvium Anisolae, quod, secundum nomen ipsius fluminis, nuncupatur Anisola, ubi domnus Turibius, ejusdem parochiae pontifex dudum in rebus senioris et matris civitatis ecclesiae cui praesidebat, ecclesiam in honore [Col. 0572B] sancti Petri principis apostolorum fecerat, quae tamen destructa propter imminentes vastationes fuerat, sed adhuc de ipsis maceriis aliqua pars ibi erat, quando domnus Karilefus, per licentiam et deprecationem atque adjutorium dom. Innocenti episcopi, in jam dicta terra sanctae Mariae et sanctorum martyrum Gervasii et Protasii, ex rebus ipsius et aliorum bonorum virorum aedificavit, per vestrum beneficium, sub usufructuario ordine, tempore vitae meae, cum omnes res ad se pertinentes vel aspicientes, inibi tenere permisistis, et censivi annis singulis ad matrem civitatis ecclesiam persolvere vel ejusque pontificibus atque rectoribus, id est, ad lumen ecclesiae, de cera libras IIII, et ad opus episcopi cambutta una, [Col. 0572C] et subtalares II, et ad opus canonicorum inibi Deo degentium buticulas duas paratas, plenas de vino optimo, et in coena Domini plenum modium de ovis; et si negligens aut tardus de ipso censo apparuero, fidem exinde faciam, et ipsum monasteriolum tempore vitae meae non perdam; et alicubi nec vendere, nec alienare pontificium non habeam, nisi sub jure et potestate ac dominatione sanctae Mariae et sanctorum martyrum Gervasii et Protasii, vel eorum pontificibus atque rectoribus permaneat. Et post meum quoque jubente de hac luce discessum, cum omni re emeliorata vel supraposita, absque ullius judicis consignatione aut heredum nostrorum contradictione, jam dictum monasteriolum cum omni integritate, et res ad se aspicientes vel pertinentes, vos aut rectores successoresque [Col. 0572D] vestros in vestram faciatis revocare potestatem vel dominationem. Et ut haec precariae uno tenore conscriptae, una quae in thesauro civitatis ecclesiae recondita sit, et alia quam ego Sigrannus a vobis accepero, firmiorem obtineant vigorem, manus nostras proprias subterfirmavimus, et bonorum virorum decrevimus roborare. Actum Cenomannis civitate publica. Data VIII Idus Aprilis [c 1Kb] , anno XXXI regnante [Col. 0573A] Dagoberto rege. Ego Hadoindus quamvis indignus episcopus, hanc precariam a me factam subscripsi. Wistremandus abbas subscripsi. Oduluvinus presbyter subscripsi. Bernericus, indignus abbas, subscripsi. Winetharius presbyter subscripsi. Adamalgandus diaconus subscripsi. Danihel presbyter subscripsi. [Col. 0574A] Helenus presbyter subscripsi. Erigandus diaconus subscripsi. Ebrenus presbyter subscripsi. Landricus diaconus subscripsi. Emmo presbyter subscripsi. Albo diaconus subscripsi. Herifredus presbyter subscripsi. Besto presbyter subscripsi. Urso diaconus subscripsi. Signum Landohic advocato.




ANNO DOMINI DCXL.
SANCTUS SULPICIUS, COGNOMINE PIUS, BITURICENSIS EPISCOPUS.




[Col. 0573]
VITA SANCTI SULPICII PII, AUCTORE ANONYMO MONACHO SULPICIANO FERE COAEVO.
(Apud Mabill., Act. SS. Bened., ex codicib. Mss., et Joanne Bollando.)



OBSERVATIONES PRAEVIAE
[Col. 0573B]

1. Praeter Sulpicium cognomento Severum, Bituricensem episcopum, quem nonnulli cum Severo Sulpicio sancti Martini discipulo perperam confundunt, habuit Ecclesia Biturica alium antistitem cognomine Sulpicium dictum Pium, cujus in praesenti Vitam exhibemus. Ille sub finem saeculi VI, hic initio saeculi VII, floruit.

2. Sulpicii Pii Vitam scriptores duo coaevi litteris commendarunt, fusius alter isque monachus coenobii a Sulpicio constructi, quem suum utique patronum identidem appellat; alter compendiosius, quem idcirco abbreviatorem vocabimus. Utrumque edidit Joannes Bollandus, ad 17 Januarii. Priorem duntaxat hic dabimus, si quid in alio dignum observatu fuerit, suo loco adnotaturi. Aetatem suam indicat monachus Sulpicianus numm. 4, 11, 16, 17 et 32, ac Vitae a se scriptae adjecit librum Miraculorum, quem in fine Vitae sancti Sulpicii promiserat, quamvis stylus [Col. 0573C] metrice cadens et passim languens libri Miraculorum alium omnino auctorem sapere videatur, uti et prologus Vitae praemissus, qui in membranis permultis desideratur. Patriarchii Bituricensis [(a) 1Kb] scriptor quinque libros de Vita et Miraculis ipsius sancti Sulpicii in archivis thesauri cathedralis ecclesiae Bituricis asservatos affirmat; nec alium putes auctorem a nostro, cujus lucubrationem in nonnullis exemplaribus in libros quinque distinctam advertimus, prout in margine adnotatum observare licet.

3. Monachi Sulpiciani lucubrationem exornavit Joannes Phernandus Casalis Benedicti monachus, a Trithemio in lib. de Scriptoribus eccles. laudatus, et Patriarchio Bituricensi, cap. 31, insertus, a quo apices aliquot illustrando anonymo mutuabimur. Tacemus Vincentium Bellovacensem, et sanctum Antonium, qui una cum Neotericis multis de sancto Sulpicio egerunt.

4. Sulpicium commendant in suis Martyrologiis Usuardus et Ado, ad diem XVI Kalend. Febr. Notanda [Col. 0573D] verba Adonis: Bituricas, depositio beati Sulpicii episcopi et confessoris, qui a pueritia litteris eruditus et sanctae conversationis luce conspicuus, etiam laicus virtutibus claruit. Post etiam, coma deposita, [Col. 0574B] monachorum Pater exstitit, atque inde ad episcopalem provectus cathedram, vita clarus in pace quievit. Quippe Sulpicius fuit abbas Castrensis, praefectus monachis qui in castris regiis officia divina nocte dieque persolvebant.

5. Fuit ergo monachus Sulpicius, et quidem ante et post pontificatum; nam regimen pastorale annis ante mortem aliquot abdicavit, ut Deo liberius in Navensi monasterio a se condito vacaret. At cujus demum instituti monachus? Qui sancti Columbani regulae a Benedictina divortium toto illo saeculo contumax defendunt, non facile Sulpicium nobis subducent. Tempore Vualdeberti abbatis Luxovien is, ac proinde Sulpicii, monasteria ex regula duntaxat sanctorum Benedicti et Columbani, teste scriptore Vitae sanctae Salabergae gravi ac coaevo, condebantur. Jonas Bobiensis monachus, in Vita sancti Eustasii abbatis superius ad ann. 625 relata, dum coenobia ad sancti Columbani praescriptum apud Biturigas [Col. 0574C] constructa enumerat. Navensis seu Sulpiciani monasterii tum existentis haud meminit, nempe quod sinceris ac puris sancti Benedicti institutis parebat.



PROLOGUS AUCTORIS.

1. Clara radiante congerie qua dono imperatoris aeterni ob merita praesulis almi aula repletur Ecclesiae, virtutum lampade coruscante, etsi minus idonee digna possumus eloqui, tamen vel sermonem tenuem devotae plebis auribus tentamus inferre, maxime cum audientium sit fructus, virorum gesta fidelium revolvere calamo pro memoria populorum. Et licet nihil egeat mortalium justus littera, cujus nomen coelesti jam continetur in pagina, tamen fidei succrescunt augmenta, dum sanctorum recentia replicantur exempla, cum et cohorti Christicolae pastor [Col. 0574D] clausus paradiso terreno repraesentatur stylo, et grex exemplis accitus ad aethera tendat gressu, quatenus, juxta Danielis oraculum (Dan. XII, 3), et doctus patroni magisterio populus ut splendor [Col. 0575A] firmamenti rutilet, et doctor siderea sibi luce cumulata coruscet, praesertim cum ob sui declarationem meriti in orbe vasto Galliae inter virtutum crebram materiem insigni Christi munere ad sacrum illius corpus assidue fons olei [a 1Kb] redundet rore coelesti, et sic ignis juge capiat pabulum, ut infusione sancti Spiritus continuatum liquor sumat augmentum. Cui scilicet prudenti viro etsi naturae debito mors exstinxit corpusculum, fulgent tamen viventia miracula polyandro [b 1Kb] .



INCIPIT LIBER.

1. Beatus igitur Sulpicius ortus claris parentibus [c 1Kb] , civium pene primoribus castrisque regalibus altus, Bituricae fuit urbis egregius pastor, et nunc glorioso [Col. 0575B] excessu patronus est effectus. Qui in flore aetatis primaevae Christi militiam laqueis saeculi ruptis perseveranti definitione suscepit, et in tantum capessendae religionis proposito adhuc puerulus vir beatus exarserat, ut (ita dicam) si persecutionis tempus non defuisset, periculis se sponte praeceps ingereret. Hinc jam lectionibus coepit divinorum voluminum mancipari, et in eruditionibus fidei semetipsum insegniter exercere. Denique pro juvenilibus reprimendis cupiditatibus et sapientiae profectibus adipiscendis, orationibus se et abstinentiae frenis constringebat; et ita ei ab ipsis cunabulis ecclesiastica regula in observantia honorabilis fuit, ut multorum juvenum ac senum ad eum confluentium turbas de fidei nostrae religione sciscitantes, non solum ad fidem [Col. 0575C] converteret, verum etiam perfectae vitae institutionibus informaret.

3. Manifeste autem ei aderat divina gratia, per quam innumerabiles ad imitationem sui in fide Dei provocabat. Ante omnia, praecepta evangelica et vocem Salvatoris summo amore et studio implenda esse censebat. Nam etsi juvenilis quidem et minus perfecti sensus fortasse videretur, sed perfectissimae castitatis indicium continens, velut fundamentum quoddam primum in anima collocavit. Et ita demum reliquas super hoc perrexit aedificare virtutes, et secundum Evangeliorum scilicet fidem, qua voce Salvatoris depromitur exhortatio, quia sunt eunuchi qui se castraverunt pro regno Dei (Matth. XIX, 12), spreta conjugii copula, propositum obtinuit castitatis.

[Col. 0575D] 4. Certe quantum eorum relatione cognovimus, qui ei a pueritia usque in tempora nostra comites ministrive fuerunt, nihil aliud in saeculari adhuc positus habitu visus est agere, quam monasteria construere, basilicas extollere, opere novo ecclesias restaurare dirutas, miseris auxilium ferre, pauperibus egentibusque e suis opibus necessaria ministrare, profligatis non solum sermone et exhortatione perfectae et spiritualis doctrinae, verum suis officiis ac [Col. 0576A] ministeriis multos e vinculis, poenis et squaloribus, liberare.

5. Ecclesia erat quaedam a parentum haud longe posita domo, ut pote ab hostibus pene diruta, ubi clericorum et populorum nulla erat frequentia. Ibi cum beati viri crebra fierent orationum lucra, qui quidem jactantiae vitans attingere fomitem, silentia noctium profunda cum fierent, clam vestimentis indutus quibus moris est uti poenitentibus, armatus sacris orationibus, pernoctare pergebat, et labore sancto somnis spretis inertibus, dulci meditatione transacta, cum roseae lucis splendor mundum irradiaret, rursum saecularium tegminibus ornabatur, et ita sanctum elaborabat propositum occultare. Haec prima puerilia rudimenta, hic ludus ejus infantiae, [Col. 0576B] talis in eo coadolevit erga Dominum affectus.

6. Nocte quadam in Ecclesia de qua diximus, eo cum duobus pueris vigilante atque in oratione pronius incumbente, cum mentis in profundioribus tota dependeret delectatio, spiritus duo teterrimi immanes, Aethiopum vultui similes, apprehensos singuli pueros ab ecclesia violenter trahere nitebantur. Tandem vir Dei post tergum magnis clamoribus ejulantes reperit suos. Intuetur tetros, manum elevat contra adversarios, jamque pueros vi abstrahentes cum foras egressum praeriperent, Dei sacer vexillum depromit crucis. Illico tetris cruentisque elapsis, pueri sospites remanserunt. Ex eo igitur tempore ille totius bonitatis aemulus et veritatis inimicus, salutisque humanae hostis, omnia molimina contra Dei [Col. 0576C] militem versans, quem mente corrumpere non valuit, minis phantasticis nititur deterrere. De quo si quis exploratius discere vult, breviter post pauca in suis ostendemus locis.

7. Clarescere interea signis et virtutum coepit miraculis adornari. Nam et aegros in saeculari adhuc positus habitu oratione curabat, et daemones verbo fugabat totis viribus Christi athleta, desudans ut a sancto proposito nunquam discederet. Quod humanum favorem latere cupiebat, ne qua saeculi hujus aura favoris erumperet, et aures suas arrogantiae pollutione macularet. Igitur cum haec ab eodem gererentur, et per gestorum bonitatem tacita quadam praedicatione Dei nostri veritas nosceretur; cumque plerumque (ut assolet) alios pie credentes [Col. 0576D] splendor lucis accenderet, alios impie derogantes perfidiae nebulosae tetra caligo suffunderet, ita ut completum videretur quod scriptum est in Genesi, quia Aegyptiis erant tenebrae crassae et palpabiles, filiis autem Israel erat lux in omnibus suis (Exod. X, 20), pergit nihilominus Deus noster magnificari in sancto suo, et coeptae virtutis opus prosperioribus successibus propagare.

8. Cumque repente fama de eo longe lateque [Col. 0577A] respersa, et praecipue in partem quae sub axe ponitur Occidentis peragrans evolasset, poscente Austregisilo Bituricae urbis episcopo a Theoderico principe, ut sibi licentia daretur participationem docendi ei in ecclesia tradere, eo quod ad ipsum doctrinae gratia multitudines convolarent; nec mora, regia defertur auctoritas ut, decisa caesarie, clericatus susciperet onus. Et succedentibus gradibus, anno et eo amplius praepositus caeteris, Leviticae sortis indeptus officium, ecclesiae ministravit.

9. Interea magis magisque signorum gratia cingebatur; et cum a fidelibus Clotario principi fuisset suasum, illico ab episcopo poscit ut pro salute sua ac exercitus sui licentia daretur, ut vir beatus in suis castris abbatis officio fungeretur. Denique cum in [Col. 0577B] suis suorumque omnium sumptibus ministratio fieret triduana, sufficientia unius diei servata, reliqua indigentibus erogabat. Cumque sui metu necessitatis mussitarent: Oculos, inquit, mentis vestrae, o filii, in Domino figite Salvatore. Regnum ejus primum quaerite et justitiam ejus, et omnia apponentur vobis. Recordamini illud propheticum: Inquirentes autem Dominum non deficient omni bono (Psal. XXXIII. 11). Nimirum tanta ei subito a fidelibus ciborum opulentia mittebatur, ut non absurde illud centuplicarum fenus quod suis discipulis Retributor fidelis promiserat (Matth. XIX, 29) absque humana gloria se accepisse gauderet.

10. Tandem, evolutis diebus paucis, rex crudeli afficitur morbo, et virus diffusum [Pro diffuso] per [Col. 0577C] artus praeceps ad mortem festinat. Interea regina, repentino luctu percussa, monilia projicit, vestimenta dirupit, crines genasque dilacerat, et jam amissum quasi conjugem deflet. Turbatur domus, junguntur planctibus dominae lacrymae famularum. Ad beatissimum etenim virum concurrunt, genibus adhaerent, sanctis lacrymis pedes rigant, ut regia pro salute pius sacerdos orationem Domino funderet. Is autem, cujus spes in omnipotente Deo consistebat, irrigat fletibus vultum, ac, pectore tunso, aegra suspiria protrahit, vigilias jejuniaque continuat, jugiter fundit preces pro aegro. Peractis diebus quinque rex magis magisque proclivius ad mortem dilabitur. Tum a consodalibus sacerdos rogatur, ut nimiam ob temperandam [Col. 0577D] inediam ciborum capiat parcitatem. Non comedam, inquit, donec sospitatem principis obtinere queam a Christo Domino, cui servio. Hi vero cum eum principe jam spiritu deficiente et pene exanimi, longaeva inedia frustra corpus insons clamitarent affligere, ille cujus salus in Deo fortiter perdurabat, pollicetur, diebus septem expletis, principem, pristino recepto vigore, cum eodem caeterisque sodalibus cibum esse sumpturum. Itaque dies adest votis omnium exspectata: sacerdotis promissa complentur, principi velox medela tribuitur, omnium manibus glorioso triumpho sacerdos attollitur, et regali convivio magnis honoribus evocatur. Erat quippe per hoc charus omnibus et acceptus.

11. Et quoniam quae a majoribus nostris coaevis beati viri gesta didicimus ea fide ut ad nos pervenerunt, [Col. 0578A] stylo digessimus, nunc a nostri temporis parte quam inspeximus, parte vero a condiscipulis nostris nobis tradita sumamus exordium, et ad posteritatis memoriam relinquamus.

12. Cum igitur de virtutum ejus floribus et gratia signorum atque gemmis aula regis pulchro decore vernaret, et velut splendor quidam luminis mundo huic effulsisset et odoris sui fragrantiam longe lateque complesset, factum est ut episcopus sacer (cujus paulo superius fecimus mentionem) glorioso excessu migraret ad Dominum. Et cum universus Ecclesiae populus pro episcopo eligendo convenisset in unum, atque alius de alio ut fieri solet cum talibus [Al., in talibus], conclamaret, et pars quaedam insanionis vulgi clientis favore in quibusdam de primoribus [Col. 0578B] consensum praeberent, et per mortalem protervumque praefectum cum infinitis ponderibus auri argentique relationes intulissent regis ad consensum, ut, secundum illam sacrilegam infandi Simonis sectam, coelestem gratiam contra jus fasque praeriperent; nostri vero, quibus Salvator loquitur: Nolite timere, pusillus grex, quia complacuit Patri vestro dare vobis regnum (Luc. XII, 32) ab immortali Christo Deoque perfecto, beatum virum sibi poscerent sacerdotem fore; nihilominus tenuem cum paucis verbis legationis formulam mittunt et per unum de quibus dicitur: Beati pauperes spiritu, quoniam ipsum est regnum coelorum (Matth. V, 3), regis auribus patefaciunt. Cumque is (ut solet plerumque) humanae cupiditatis veneno infectus, ad copiosam [Col. 0578C] illatam pecuniam animum haberet inflexum, uxor ejus, amore succensa divino, virum suum monebat, dignum justumque clamitans fore, post talis tantique viri excessum hunc suae permittere sedi, qui pari merito ac miraculorum signis et virtutum gratia, esset decore simili fultus. Et illud mulier gloriosa ad viri memoriam revocabat, quo labore, oratione sua eum paulo ante de mortis traxerat praecipitio. Tandem coelesti indulgentia princeps altius ore traxit consilium, cupiditatisque represso veneno, spretis malorum suasionibus, sine dilatione jussit impleri quod divinae fuerat placitum providentiae. Et ita Domino procurante episcopalis apicis meruit primam Aquitaniae sedem. Dei enim fuit voluntatis, ut diversantes inter se populos et animos dissidentes ad [Col. 0578D] amorem pontificis velox conversio revocaret, et subito in uno consensu foederaret.

13. Decus igitur pontificale nactus B. Sulpicius, oneri succubuit non honori; factus est denique omnia omnibus, non quaerens quae sibi utilia essent, sed quae multis, ut salvi fierent. Et subito velut lampadem quamdam sacerdotem suum Dominus accendere properat. Integre etenim vir beatus tradidit semetipsum in abstinentia plurima, jejuniis indesinentibus, in vigiliis pene jugibus; ita ut si quando parum aliquid somni necessitas naturalis exigeret, hunc non supra strati mollitiem, qua nunquam uti consueverat, sed super solius matulae [Id est, storeae] ciliciique dependeret superficiem. Vir venerabilis et Deo dignus, cum esset in omnibus puritate [Col. 0579A] vitae et animae virtutibus clarus, non magnipendebat sermonis ornatum, scilicet quia in eo erat anima divinis ornata virtutibus, simul et signorum gratia, quae ei a Domino Jesu Christo fuerat concessa, augens quotidie praedicationem verbi Dei, et salutaria semina regni coelorum per omnem terram latius serens.

14. Mox quidem intantum ad emendandum populum Judaeorum vetustis infectum venenis profecit, ut quasi novellam lucem veritatis sibi aspicere viderentur. Et cum religionis doctor multa quidem verbis, plura tamen doceret exemplis, nec viderent ab eo discipulis imperari quod non prius ipse fecerit, nullum sine mora absque baptismi gratia in urbe sibi coelitus tradita Judaeum habitare permisit. Nam [Col. 0579B] cum pro eorum conversione Dominum jugiter precaretur, ac doceret eos per baptismum habere peccatorum remissionem, et non aliter eos posse intrare in regnum Dei; quasi veri solis in eorum corda resplenduissent radii, obstupescentes, ac revelata facie Dei gloriam contuentes, antiquos poenitentes errores, fideli cum confessione venientes, ab ipso pontifice baptizati sunt. Divino igitur munere bellator egregius praedam inimico abstraxit, Auctori restituit, de penetralibus cordis Christi amore infidelitatis maculam expulit. Nonnulli ex ipsis sub nostrae fidei religione hodie degunt.

15. Breve etenim post tempus tanta in eo virtutum gratia augebatur, ut non minus per eum signa quam dudum per apostolos fierent. Nam cum paulo superius [Col. 0579C] dixerimus quod daemones verbo fugaret et aegros oratione curaret, addidit Deus noster magnificari in sancto suo, ita ut in processu temporis caecis visum, surdis auditum, locutionem redderet mutis, vitam mortuis, mancis dexteras, claudis gressus restitueret, et alia quamplura, quae longum est narrare per singula, de quibus, si Dei favor adjuverit, optamus perstringere pauca. Eia age, sermo, quod spondes.

16. Gunthoaldus quidam filium suum annorum circiter decem, cujus gutturi ita adhaeserat lingua, ut sermo formatus nunquam de ore ejus fuisset prolatus, ante pedes beati viri exposuit, causam innotuit omnem. At ille, humano miseratus affectu, cum gemitu et suspiriis oculos ad coelum simul tetendit et palmas, Christum qui est super omnia Deus, tota [Col. 0579D] fide fusis lacrymis invocans, et, oratione praemissa, linguam pueri contrectavit, et signum ei crucis impressit. Illico lingua resolvitur, et variis sermonum responsis usque hodie mirabiliter loquitur. Praeclaris gloriosisque signis stupenda miracula succedunt.

17. Eo tempore quo mortifera fames, ut pote omnes provincias populata est, puer quidam fame praemortuus, genibus sancti spiritu tenui provolvitur, et ut sui misereretur, exorat. Cujus misertus vir [Col. 0580A] pietate plenus, respiciens ad eum qui praeerat domui: Hunc, inquit, summo studio sub testimonio Christi tibi commendo. Tum ille sicut praecipiebat adhibiturum se diligentiam pollicetur: et dum huc atque illuc occupationibus variis teneretur, paulo indiligentius habere inopem coepit. Qui frigore inediaque consumptus, in fornacem se balnearum injecit, et cum spiritu tenui membra jam fessa trahere nequivisset, tandem exanimatus interiit. Percunctatisque omnibus aliquando minister, cuncta penetrat, et nusquam indicia de puero reperit. Sed antistes beatus a ministro reposcit commendatum. At ille ejus genibus obvolutus, eum se perdidisse fatetur. Protinus vir beatus ingreditur cellulam, prosternitur terrae, fundit uberes fletus, geminat alta [Col. 0580B] suspiria, Dominum supplicat Jesum, ut suis obtutibus redderetur. Intantum enim dure acceperat quae audierat, talesque fletus cum vocibus emittebat, quasi proprium facinus lugens, ac si jam ante tribunal aeterni Judicis anima defuncti de ejus manibus requireretur. Interea is cujus officium erat, ad fornacem properat succendendam et reperto cadavere rigida membra retrahere nititur agnitoque exanimi beato pontifici nuntiat. Rursum ille terrae prostratus ingemuit, fundit preces, diu in suspiriis permanet, elevatoque capite super exanimis ossa, calidam jubet perfundi aquam. Interea Dei sacerdos sine intermissione pro eodem, tunso pectore, Dominum postulabat. Coeperunt defuncti membra se movere paulatim, et famulantia usibus in officium pristinum [Col. 0580C] ossa redire. Et licet tenuis, in oratione durante beato, post ad pedes ejus evolvitur, et tacto vestigio pristinum collegit robur. Sic a famis pernicie hodie creditur superesse: etenim tempore multo apud nos commoratus est deinceps.

18. Nondum temporibus multis emensis, memoratur etiam ab eo aliud divinitus gestum. Gurges quidam erat in Virisionensium [a 1Kb] situs agello, aqua rum mole copiosus, utpote daemonibus consecratus: et si aliquis causa qualibet ingrederetur eumdem, repente funibus daemonicis circumplexus amittebat crudeliter vitam. Sed Dei auxilium adfuit aliquando adventu B. Sulpicii. Tum indigenae loci genibus adhaerentes sanctis exorant, ut suis sacerdos subveniat, quia multos propinquos famulosque ibidem [Col. 0580D] se amisisse plangebant. At ille, ut semper, ita toto affectu miseratus, chrisma cum oleo et aqua commisceri modica [Al., modicum] jubet: et benedicens, discipulo tradidit, praecipiens, ut ad instar Elisaei prophetae diceret: Haec dicit Dominus: Sanavi aquas has, et non erit in eis ultra mors, neque sterilitas. (IV Reg. II, 21). Quod cum factum fuisset, subito pessimus hostis ita fugatus est, ut sub felicitate ex tunc universi transeant, et piscium copiam in littore trahant, et nemo periculum sentiat. Reddita est [Col. 0581A] igitur populo salus, ablata est infirmitas aquae.

19. Non longum post tempus sequitur longe clarior virtus. Cum unus ex rusticis ob mitigandum aestivum fervorem ultroneus se projecisset in flumen, illico Satanae laqueis vinctus, vitam violenter abrupit. Hic locus non longe a basilicae ponitur domo, ubi Dei sanctus in cujusdam exedrae loco refectionis gratia cum fratribus discumbebat. Interea anus quaedam eminus consistebat, et repente innuit manu ministris qui conspectu antistitis sistebant. At illi per unum ex conservis indicium rei percunctari nituntur, et dum ventum est ad locum, indicat mulier quemdam in ima demersum spiritu caruisse. Tum socios evocat, et pontifici nuntiat qui jubet abstractum corpus ad Nonam usque servari. Et refectis [Col. 0581B] omnibus, orationis adiit locum. Et quidem statim ut poposcerat, vivificationem ex animis elicuerat; sed ideo a Sexta tres credidit intercedere horas, ut nulli dubium esset vere fuisse defunctum. Tandem ab oratione surgit, et suo conspectui exanimem praecepit sisti, elevataque manu crucis impressit imaginem, resumptoque spiritu passim defuncti membra moventur: et sic ad vocem antistitis velociter surgit incolumis, et recepto vigore propriis remeat gressibus.

20. Quodam tempore quidam de optimatibus, nomine Theodegisilus, visendi gratia ad beatum venit antistitem. Dilectionem adhibet quam noverat omnibus impertiri; et cum esset hiems, nimia congeruntur pabula igni. Ministrorum mentes fortasse [Col. 0581C] detentae erant in aliud, de casu ignis nemo sollicitus fuit. Tandem flamma velociter devorat tecta, jamque ea respersa coeperunt quati universa, et minante ruina validas reperiunt flammas: copiosus ignis in pavorem reddiderat universos. Ob difficultatem nimiam cum nemo auderet ascendere tecta, praesidio desperati fugam arripiunt universi. Cum crucis vexillo manu sacerdos resistere nititur flammis, et mirantibus omnibus ita flammarum globi extemplo restincti sunt [a 1Kb] , antequam manum suam Dei servus retraheret, ac si aquarum magni fluminis impetu undique fuissent vallati.

21. Referamus huic simile gestum. Infra moenia urbis quaedam de illustribus femina spicis segetum horreum repleverat magnum. Intempesta nocte furtim [Col. 0581D] scelestus ingreditur, ignique conjecto mox flammae circumdant. Nec latere quivit, quod luctus omnium manifestat: tumultus increpuit, ubi vir beatus sopore deprimitur consueto. Tandem per discipulum causam reperit gesti, cursu praepeti pergens flammarum rogum cum canticis spiritualibus circuit. Miris modis cum baculo terminum defigit, igneus collis quem non transgredi queat. Omni ex parte vicinas [Col. 0582A] adhaerentes domos dum tangerent, ad se reversae restringuntur flammae in unum, chaos fugiunt quo non transgredi audent. Tripudians Pater ad ecclesiam remeat gaudens, matutinis horis debitas persolvere laudes.

22. Addamus tertium miraculorum simile gestum. Monasterium quoddam in eadem urbe vir Dei summo construxerat nisu, in quo Virginum ac continentium feminarum incluserat agmen [b 1Kb] : ubi structuram lapidum grandaevis extulit aedibus. Casu cujusdam de incautis, cum noctis silentia fierent, ab igne parieti praerepto paulatim crescens extenditur: mox domo praerupta vicinas attingere praeparat. Jamque moles flammarum in magnum excreverat montem. Tandem Dei sacerdos ovium suarum accitu occurrit ad [Col. 0582B] caulas; immensae altitudinis cum crucis signo flammis resistere parat Illico medio rogo auxilium apparet sanctum columbae in specie, in qua super Dominum Spiritus sanctus descenderat baptizatum. Subito flammae restrictae caeteras non audent contingere domos. Ereptas oves pastor salutaribus instruit monitis, per cujus doctrinam inter easdem hodie castitatis propositum fulget. Quae dum sapientiae studio semet gestiunt, non solum corpora, sed et animas virginitatis gratia consecrant, praeparantes vasa munda ad sapientiam, ex quibus Divini verbi concubitus sanctos et immortales expetunt, ex quibus posteritas relinquatur nequaquam corruptelae mortalitatis obnoxia; abstinentiae vero ac sobrietatis et honestatis gratia quanta inter easdem pulchro decore refulgeat, vires [Col. 0582C] edicere superant. Nunc ad narrationis nostrae redeamus sermonem.

23. Procul ab urbe, loco Anatra qui dicitur, securibus praecepit arborem succidi immanem; quo actu succisa corruit velox, unus ex pueris mente detentus in aliud attonitus sistens, mortem non refugit demens. Protinus sacerdos manum cum crucis elevat signo, arboremque vertit in alteram mirabiliter partem, puerumque abstraxit sospitem de mortis periculo.

24. Et jam refulgentibus quemadmodum clarissimorum siderum miraculis, vigente fide, qua ubique cuncti pariter in Dominum crediderant Salvatorem, ille totius bonitatis aemulus et humani generis deceptor antiquus, malignis quibusdam viris interno [Col. 0582D] bello Ecclesiam in pace quiescentem cum omni plebe nititur impugnare, et principem [c 1Kb] quemdam Galliarum provinciarum cupiditatis ardore flammat, et occultis persuasionibus urget, ut Bituricam plebem cum Ecclesiae sacerdotibus nefando censu conscribat: et velut quamdam bestiam bino ore sibilantem, binisque linguis diabolica venena vibrantem, ex suis factoribus unum, memoratam plebem quatere mittit. [Col. 0583A] Sed quia divina virtus et gratia in maximo certamine praecipue nunquam deserit suos, multitudinem Christianam permanentem a saeculis liberam cum nefandus minister sub crudelitate regia cogeret deservire; universi afflictionem impiam non ferentes, tanta multitudo ad pium confluxit pastorem, tantusque plangentium elevatis vocibus increpuit fragor, ut putaretur audientium terribile esse tonitruum. Hoc solum voces omnium conclamabant: Pie pastor, subveni gregi, quem usque nunc pastorali fovisti affectu. Age ne pereat grex tibi commissus a Deo: defende a lupo quem rabido lacerat dente. Unde ille nimia pietate permotus, universis indicto jejunio, assessorem [a 1Kb] alloquitur blande, ut impiam desinat prosequi jussionem. Sed ubi mens dura fastu non frangeretur, ac [Col. 0583B] spretis affatibus sacerdotis acrior magis magisque fervesceret, cellulam petit beatus, terrae prosternitur, sanctum tundit verbere pectus, petit a Domino quod a praeside nequiverat obtinere. Et sciens non minorem animi esse virtutem pro inimico exorare Dominum, quam procumbere pro Domino, conversionem inimicorum potius petiit quam perniciem. Et quidem illico si petisset, immoderati principis et saevissimi assessoris digna praecellens adfuerat poena; sed erat vir beatus contra suos adversarios mitis semper et pius.

25. Unum interea mittit e suis solitarium quemdam, Ebregisilum nomine (qui renuntians omnibus, id est, saeculo cum suis omnibus, vita et sermone ad exemplum beati viri erat praestantior caeteris), ut saevitiam [Col. 0583C] principis redargueret. Qui nisi melioris vitae emendatione mutasset, interitum repentinum ei imminere nuntiaret. Addebat etiam beati sequipeda, principem de commissis impietatibus scelerum monens, si forte posset commissi poenitudinem gerere, si posset flere pro scelere, et ultrices flammarum poenas lacrymarum ubertate restinguere; quia non vult tantum Deus mortem peccatorum, quantum ut convertantur et vivant. Quo rex audito, nimio deterretur metu, et tanto pavore concutitur, ut statim agnita culpa lugens delictum cum lacrymis, regali absque fastigio poenitudinem gerens, libenter impleret quae a tanto sacerdote per discipulum fuerant intimata. Velociter insuetus aboletur census, descriptio rescinditur impia, salus tribuitur populo; et velut [Col. 0583D] post nimiam tempestatem solis splendor redditus fuisset, pace Ecclesiae data, sacerdotum gaudia cumulantur. Mirabiliter quoque rex adjecit, ut generalis daretur auctoritas, ne imposterum impia exsecutio iteraretur in plebe. Assessorem vero atrocem, qui commendationi regis assensum non praebuit, digna perculit ultio [b 1Kb] , et vitam qua fruebatur indigne amisit illico cum dedecore. Nec enim poterat tanti piaculi minister impunitus evadere. O beatum per omnia virum! qui nunquam se de adversariorum furoribus manu defendebat aut telo, sed jejuniis, continuisque [Col. 0584A] vigiliis, sub altari positus, per obsecrationem defensorem sibi atque Ecclesiae suae Deum parabat. Et quis eum unquam suis machinis aut oppugnationibus quiverit deterrere, qui auxiliatrice dextra Christi semper tutus invictusque manebat?

26. Per idem vero tempus per omnia vir Dei simplicitatem apostolicam observans, nullo inferior, et in omnibus perfectus vere sacerdos et Hostia Dei, cum se ubique sollicitum circa alentiam pauperum dudum susceptum opus explere contenderet, et aetas jam perfecta ad senectutem decrepitam proclivis dependeret, cum se vidisset ad omnia non sufficere, vel in profundioribus vacare divinis, vel in sanctis orationibus sicut optabat jugiter permanere, vel in eorum qui quotidie fidei reddebantur instructionibus [Col. 0584B] adimplendis, ex quibus omnibus nec respirare quidem et unius horae saltem liberum tempus dabatur, dum semper in alia ex aliis vocaretur, ita ut a prima luce usque in profundam vesperam nunquam cessaret in variis occupationibus detineri; cum ergo se tanto onere vidisset gravari, utilius esse ratus est, ut uni ex fidelibus Christianis primoribus regionis, plene jam et optime instructo viro Wlfelento [Al., Vulfolendo] traderet participationem officii sui ac laboris, duntaxat divini verbi committeret ministerium: et ita conhibito clero, sacerdotii inibi jura suscepit.

27. Enarrare quis valeat qua humilitate, qua charitate circa suorum comitum et ministrorum ac praesidia pauperum deinceps se exhibere contentus [Col. 0584C] est? Qui semper evangelicum illud mundissimo ore ruminabat, et totis viribus implere opere contendebat: Qui vult esse vester primus, sit vester ultimus: et qui vult esse vester dominus, sit vester servus (Matth. XX, 26). Et quia oculum mentis suae totum habebat in Deo fixum, indeficienter considerabat Dominum nostrum Jesum Christum propter nos hominem factum, hoc nos docuisse; ut usque ad mortem obluctemur adversum peccatum. Siquidem et ipse non rapinam arbitratus est aequalem se esse Deo, sed semetipsum exinanivit formam servi accipiens, et habitu repertus ut homo: humiliavit semetipsum usque ad mortem. Quem Sulpicius Dei sanctus secutus, omnium profligationum labores et cruciatus carnis et mentis suscepit, ne propositum fidei conscientia macularet.

[Col. 0584D] 28. Quoniam quidem si volumus nunc beatissimi Sulpicii episcopi enarrare virtutes, et exponere robur constantiae, nec nobis copia tanti sermonis est, nec putamus aliis, nisi his solis qui oculis suis intuebantur videri credibilia; nunc ad illa quae prius coeperat sermo percurrat, ut de miraculorum gestis, quae sibi juncto participe deinceps coelitus egerit, pauca perplectere contendamus. Tempore quodam unus de sceleratis et ut pote indigentibus, in promptuarium beati viri se noctu violentus injecit; statim [Col. 0585A] diripere nititur quod atroci mente facinus furti conceperat; et dum abire festinat, nullus remeandi patet exitus, et munimine omni constructo quasi carcere septus, reus undique ligatur. Noctis ergo totius itinere incassum consumpto, facilis cui fuerat ingressus, nec tenuis patet regressus. Interea lucis splendor mundum irradiat, et vir Dei unum de custodibus evocat, mittens ad socium mandat, ut quem errore lassatum, et velut quibusdam arctatum vinculis ita innexum crimine in promptuario reperisset, attraheret.

29. Haud mora, minister socium properans adiit: quo vocato scelestum reperiunt intra; et ut attraherent protinus comprehendunt. Inter horum manus lubricus repente elabitur: et cum sese criminibus [Col. 0585B] cerneret circumseptum et undique a turbis vallatum, malens subire celerem mortem, quam longi facinoris trahere cruciatus, in puteum cubitorum fere octoginta, eminus qui aderat, interiturum se praeceps injecit. Nihilominus cum eum vorax terra [Forte, aqua] suscepisset, antistitis beati suffragia postulabat. Tum vir Dei occursu veloci adventans, jubet post elapsum quemdam de pueris descendere innexum, satis monens diligentia summa scelestum trahere circumplexum. Cumque omnes non posse jam vivere clamitarent quem tantae altitudinis terrae hiatus voraverat, sed potius ab omnibus jam interiisse crederetur, imperat puerum jussis obedire velociter. Ingreditur famulus, nec cunctatus signaculo viri sancti armatus, alacrem reperit quem omnes credebant [Col. 0585C] esse exanimem. Connexum funibus captivum ad patrium revocat solum. Constipantur moenia agminibus populorum: ad spectaculum tantae rei pene tota confluxerat civitas; complosis manibus voces omnium perstrepebant; mirantur sospitem quem tantae altitudinis mersum baratro jam putabant esse defunctum. Hactenus criminosus alto mentis stupore discussus, sanctis prostratus vestigiis postulat facinoris veniam. Illico vir pietate plenus indulget, et usibus tribuit necessaria, monens saepe ut potius petat quam rapiat; munere sibi optet conferri, non rapina. En quam in eo fuit perfecta humilitas, prompta misericordia, sancta simplicitas: quantae vero patientiae fuerit et longanimitatis, quis dicere valeat?

[Col. 0585D] 30. Cum unus ex discipulis de ordine levitarum repedandi ad propria licentiam postularet, ille dilectionis affectu, ne aliquid casu longaevi itineris accideret, libertatem ei abeundi non tribuit. Hic vero spiritu armatus superbiae, cum vix curarum oblivionem quies prima laxaverat, gradu concito cum vehiculo fugam facinore stimulante arripuit: qui ita digno caecitatis percutitur supplicio, ut huc atque illuc per totam noctem incertus vacuo labore discurreret. Reddito terris die, cursu incassum consumpto, in loco in quo festinus iter arripuit, se consistere cernit. Ad sacerdotem denique quem jam nihil puto lateret, veniam facinoris petit, genibus adhaeret sanctis, gesta per ordinem fatetur. Ignoscit mens pietate promptissima, illico tribuit veniam confitenti.

[Col. 0586A] 31. Etenim quanta quibusve contra eum pessimus daemon artibus cum universo exercitu suo intentione pugnaverit, atque super omnes caeteros qui per illud tempus pro Christi nomine colluctabantur, nova protulerit, atque adversus eum daemonici furoris arma commoverit, agnoscere cupientibus curavimus perstringere pauca. Et quia de ejus pernoctationibus crebris paulo ante jam diximus; cum in profundo cujusdam noctis silentio psalmorum canora in baptisterio peregisset, perrexit cum paucis ad B. Martini basilicam, ut reliquo noctis spatio usque ad Matutinas in divinis laudibus inibi epularetur. Cumque puero cum lucerna praeeunte jam fores basilicae contigisset, ingerens se funestus daemon forma valida et specie avis teterrimae et horribilis, primum lucem [Col. 0586B] quae praeibat nititur suffocare, deinde se in faciem oculosque beati viri cum magno impetu injecit, et huc atque illuc eminus circumvolitans, ridiculosis intentionibus, iterum atque iterum violentum infestumque reddebat. Ad haec vir Dei parvi gesta pendens: Scio, inquit, qui sis, antiqui serpentis minister, nec te latere permittis, cui persecutorem nequissimum pene jugiter te ostendis. Tandem manum elevante eo cum crucis signo, non solum se ultra miscere non ausus est, verum in ictu [Al., injectu] crucis impressae ita evanuit.

32. Ut erat impudens et delusio miserabilis, dein in injuria sancti viri plurimum furorem stimulis seditiosus hostis accendit. Cum itaque unum ex pueris mente et conversatione simplicem, Ansulfum nomine, [Col. 0586C] pro fratrum et pauperum victu necessario exhibendo locum ad quemdam ire praecepisset, haud mora, praeceptis obedit, jussa implet, ad propria remeare contendit. Cui saevissimus daemon cum suis apparitoribus se ei obvium intulit: quem de vehiculo ejecit, eumque male mulctatum flagris reliquit exanimem, semivivus scilicet a proximis defertur ad domum. Et cum ob injuriam S. Sulpicii, quae gesta fuerant nemo referret, ad eum tandem per spiritum quem Divinitatis gratia acceperat prophetiae, sensit ministrum, continuatis diebus decem mutum permanere et caecum, omnibus praemortuis membris, et ita obserato ore cum dentibus, ut nec aquae guttam aliquis posset interius fundere. Interea vir Dei id quod spiritu senserat, gestorum ordine fratribus indicat, afflictumque [Col. 0586D] dolens ex affectu, et lacrymas profundens ex pietate, pro se pius pastor ovem sustinuisse cruciatus lugebat. Illico tamen sancta terrae membra prosternit, et post orationem ab humo consurgens, panis buccellam cum vino exanimi jubet offerri: protinus in ore ejus reseratis cum ferro dentibus stillam vini, de quo [Al., quod] miserat, proximi perfuderunt. Mox jam magna ex parte praemortuo redduntur sensus amissi, et in vigorem pristinum famulantia redeunt membra. Haec quidem ab ipso qui pertulit et fidelium testimonio agnovimus confirmatum.

33. Nec multo post reddito terris occasu diei B. Sulpicius in ecclesiam cum paucis ingreditur pernoctare, et cum alta quies adesset, tenui sibilo serpentis astutia primum demulcet in aura. Dein quies [Col. 0587A] ubique cum esset, ecclesiae septa valido impetu, arcus, aras, lucernas caeteraque officia concutit, ita ut jam putarent discipuli ecclesiam funditus everti: et cum pavore nimio trementes, pallentesque, relictis canticis, exspectantes interitum, adhaerent pavimento. Sed Beatus, invictus per omnia, ita fortiter in divinis canticis persistebat, parvi pendens quae invidus perpetrabat, ut in prosperis nunquam constantior fuisset nec clarior. Tandem invidus anguis cum suo exercitu in una se mole conglomerat, et putans gravioribus ictibus sonituque intemeratam constantiam deterrere, immenso tumultu perstrepens ante faciem beati viri se pavimento injecit, ita ut putarent discipuli in frusta magistrum fuisse contritum. Ipsi quidem diu attoniti permanserunt: gloriosus vero sacerdos, divinis jaculis [Col. 0587B] adversarium vulnerans, in spiritualibus canticis perseverat. Sane discipulos arguit, cur, relictis canticis, minis phantasticis deterriti fuissent. Sed quid mirum, si hic humani generis hostis tanti sacerdotis necem expetiit, quippe qui dux et signifer erat in populo Dei; cum etiam nefaria et impura flagitia ad ipsam quoque Divinitatis quondam tetendit injuriam?

34. Et quia indesinenter contra bonitatem malitia pugnat, et sanctos Dei aemulatio insequitur adversarii; quanta pessimus hostis diversis illusionibus se manifestans, stimulis furoris sui adversus Christi catervam, quam ejus dextera per sacerdotem suum protegebat, exaggerasse dicatur, non sufficimus loqui. [Col. 0587C] Tamen unum de iis quae creduliter in quemdam de Christi famulis sub tantis testibus gesserit, brevi sermone tradamus. Cum unus ex turmis eorum quorum officium est jugiter in ecclesia Matre canere Deo, Legontius nomine, cursu debito pernoctare ad ecclesiam pergeret, humani generis hostem offendit sibimet bellatorem: et ira adversarius frendens, ab itinere boni operis coepto Dei servum nititur revocare, afflictumque caedibus multis semivivum reliquit pene et exanimem; et mane solo prostrato reperto a pluribus, omnes sensus officii amiserant famulatum. Tunc sanctus Dei procul ab urbe discesserat, et cum post triduum fuisset regressus, reperit eum semivivum, et flagris male mulctatum. Tum juxta membra fratris se prosternens ingemuit fortiter, vique dentibus reseratis, [Col. 0587D] sacrificium in ore ejus propriis manibus Dei sacerdos infudit. Et miro stupore spectantibus omnibus, ita repente, apprehensa manu ejus, in faciem sacerdotis surrexit incolumis, ac si nihil mali habuisse putaretur; et ubique saliens benedicebat Dominum.

35. Nec multum post tempus unus ex rusticis, arrepta manu securi, nefario polluit opere resurrectionis dominicae diem: illico manus arescit sacrilega, cute siccata cum nervis, securis adhaesa recluditur. Repente ad Dei properat sanctum, vestigiis obvolvitur Christi athletae: sacrilegii auctorem manus arida prodit, et lugentem ad ecclesiam potius reum monet [Col. 0588A] pervenire. Sacerdos orationes continuat sub altare, tandem ut possit a Christo facinoris quod commiserat veniam impetrare. Interea Dei sanctus ad consuetum recurrit praesidium: ingreditur cellulam conspersus cinere, in oratione fusis lacrymis pernoctavit; et cum ad ecclesiam facto mane debitis laudibus exsolvendis Dei sacerdos venisset, vulgi diversitate cum securi hominem intuente, in orationem vir Dei pronus incumbit: et ita repente reus, non sustinens cruciatus, magnis clamoribus perstrepebat, ut putaretur locus ille commotus. Nam et pavor immensus arripuit universos. Interea sacrilega manus in officio subito restituitur pristino, ossa, cutis, et nervi suis replentur humoribus, securis ex eadem manu in partem resiluit mirabiliter: fundit criminosus uberes [Col. 0588B] fletus, peccatum fatetur et absolvitur, domi remeat absolutus. Itaque divina providentia misericordia praecellens, animae morbos corporis afflictione componit, secundum illud: Visitabo in virga iniquitates eorum: misericordiam vero meam non auferam ab eis (Psal. LXXXVIII, 33).

36. Et quia dudum in terris positus Dominus et Salvator noster discipulis dixerat: Si credideritis in me, opera quae ego facio et vos facietis, et majora horum facietis (Joan. XIV, 12); intantum postremo ad fidei amorem virum beatum spiritualis flamma succenderat, ut si quispiam aquam distillantem e manibus suis dum lavaretur occulte praeriperet, et languentis cujusque corpus attingeret, plerisque infirmitatibus caruisset, sed praecipue a tertianis et quartanis [Col. 0588C] passionibus vexati, miro stupore reciperent pristinam sospitatem. Nam quanta aut quaeque per eum Dominus ad ultimum egerit signa, ac virtutum novis stupendisque miraculis declaraverit, non aliis nisi his solis qui oculis suis intuiti sunt putamus esse credibilia.

37. Et quoniam consortium vitae et actuum non cum caeteris mortalibus, sed cum angelis immortalibus habere crederetur, intantum fallaciam ac blandimenta respuit mundi, ut recte cum Apostolo diceret: Mihi vivere Christus est, et mori lucrum (Philipp. I, 21); et illud: Optabam dissolvi et esse cum Christo (Ibid. 23), nisi propter eos optaret vivere pro quibus et mori. Tanquam stercus denique pompam renuit saeculi, aurum sprevit, argentum reprobavit ut [Col. 0588D] lutum. Concilia celebrat [a 1Kb] , episcopos per synodos evocat, monet crebro ne divina praetermittantur mandata, prorsus replicans illud Salvatoris mandatum: Nolite possidere aurum neque argentum, etc. (Matth. X, 9). Sed secundum Apostolum, habentes, inquit, victum et vestitum, his contenti simus (I Tim. VI, 8), et ea quae sequuntur fugienda. Ipse vero totis viribus elaborabat, castigans corpus suum et servituti redigens, ne forte cum aliis praedicabat, ipse reprobus efficeretur. Multo etenim tempore B. Sulpicius argentea vasa non habuit, neque usus est, sed omnia in suis usibus erant lignea, fictilia, et marmorea. O intemerata constantia! quae vitia quibus pulsatur [Col. 0589A] humana fragilitas, patientiae virtute calcavit. Et quoniam secundum Salvatoris vocem (Matth. V, 9) ea docuit quae ipse prius per omnia fecerat, nulli dubium quod esset magnus in regno coelorum. Iste fuit sacerdos Dei pontificale petalum [a 8Kb] gestans, qui in semetipso crucifigendo corpus et persequendo vitia, adeptus est novum, non morte, sed carnis mortificatione martyrium.

38. Et cum jam satis abundeque ecclesias, monasteria cellasque construxerat, innumerabilium clericorum Pater ac monachorum effectus, renuntiantibus quamplurimis facultatibus suis, qui ad ejusmodi philosophiam dediti, bonis suis quibusque indigentibus erogatis, multasque sollicitudines etiam vitae procul abjicientes, et extra urbem in hortulis vel exiguis [Col. 0589B] quibusque agellis degentes; alii vero, sicuti in Actibus apostolorum hi qui primitus credebant, vitam duxisse memorantur, possessiones suas et praedia vendentes, et pretia ponentes ante pedes caeterorum, divisis unicuique prout opus erat; ut evangelico facile fungeretur officio, omnes quos optaverat in spiritualibus dogmatibus plenissime instructos, et ita in studiis philosophiae Christianae ad imitationem magistri deditos, ut nonnulli etiam post triduum non tam desideratum quam necessarium corpori indulgerent cibum; videlicet dum in profundiore intelligentia sacrorum voluminum plerique conversantes, tanquam copiosis dapibus inhiantes, expleri nequiverint, et contuendo acrius inflammarentur, et jugi certamine ita adversus carnem agonizarent, ut in nullo [Col. 0589C] voluptati ejus ac libidini concedentes; animam vero alendam sapientiae pastibus, et scientiae cibis in majus semper agentes. Exsultans Pater de tali studio filiorum, tandem fenus repositum properat ab aeterno exigere Patre. Et subito adest Dominus consolari ac munerari servum fidelem.

39. Et dum his virtutum fulgeret miraculis, beatae consummationis gloriosum tempus advenit. Sed cum fracta jam aevo membra deficerent, afflictum emortuumque corpus onus abstinentiae roborabat: et quod [Col. 0590A] natura neglexerat, meritum confirmabat. Itaque plenus dierum, aetatisque suae tempore consummato, meritorum splendore coruscans, terrena terris membra commendat [b 3Kb] , spiritus coelestis inter angelorum choros celsa coeli conscendit.

40. Igitur ex omni latere urbis innumerabilium populorum repente undique caterva confluxit: constipantur moenia, atria, omnesque plateae, intantum denique ut nisi auxilium adfuisset beati antistitis, pars maxima populi contrita sub pedibus, vi obrupto spiritu, constipatione tantorum necarentur. Erat omnium planctus immensus, moeror intolerabilis, tantoque gemitu lugentes erumpebant in voce, ut lapidea etiam pectora immensos profunderent fletus. Nescio an fuisset inibi quis tam crudelis et demens, [Col. 0590B] qui se a lacrymis revocare potuisset. Tantus etenim vocum increpuit fragor, ut locus ille quasi a magno tonitruo concuti putaretur. Et cum esset omnium infinitus animae moeror, clericorum prorsus interrupti singultus, acediosa lamentatio spirituales hymnos canere vix sinebat: ea tantummodo inter singultuum verba dolentium gemitus extorquebat: Heu, grex desolate, quid agis? en amisso pastore dispergeris, et quis unquam te a luporum rabidis dentibus quiverit liberare? In morte denique tua, o pastor bone, omnes nos interiisse quis ambigat?

41. Interea ventum est ad basilicam, ubi nunc Dei sacerdos glorioso triumpho resurrectionis tempus exspectans, miro decore jacet humatus, quam quidem dudum ipse summo construxerat nisu [c 2Kb] . Corpus [Col. 0590C] illatum sepulcro, plebs universa pastoris absentiam sustinere non valens, ultra humanum modum mugitum pavimento prostrati reddebant. Ita duntaxat, ut etiam nec ministris ecclesiae permitteretur libertas officii persolvendi. Lugebant quidem quasi absentem, quem non amiserant, sed praemiserant; nescientes plane quod legationem pro ipsis coelum penetrans divinis obtutibus fungi properat, ut ibi interpelleret pro plebe, quod hic poscenti redderet ac fideli; ibi funderet vota, quod hic responderet votis.

[Col. 0591A] 42. Nec mora a semet patitur esse absentem quem in terris positus labore foverat indesinenti, sed illico spiritu properat visitare quem corpore reliquerat non affectu. Et ita repente variis infirmitatibus salutem reddendo se prodidit esse praesentem, ut quasi coelitus lumen ostensum, aut radius quidam solis erumpens, totum orbem claritate superni luminis illustraret: ex quo per omnes civitates et vicos, immensae multitudines velut messium tempore ad areas triticum, ita ad ecclesias populi congregabantur. Et non solum de diversis miraculis sanitatum vicinas civitates, verumetiam universa regna terrarum, tanquam volatu pennifero fama clarissima refulsisset. Et nisi basilica ipsa magna ex parte ampliata fuisset [a 1Kb] , capacitate sua infirmantium multitudinem recipere [Col. 0591B] nequivisset. Et si Deum meruero ducem, adhuc de iis quae nunc triumphator egregius egerit, brevi sermone ostendere cupio. Digne etiam plane ab antiquis praecessoribus, ubi haec geruntur, NAVIS ob portum navigii vocitatur, qui quasi praesagio futurorum quodam hoc olim indicat nomen, quod nunc affectu manifestat divino. Ea scilicet Navis est, in qua qui adhaerent, hujus saeculi transeunt mare, et ad patriam longe positam, videlicet regni coelestis, perveniunt liberi. Ibi nempe ab imminentibus malorum procellis visibilium et invisibilium, confugii efficitur portus; ibi a saeculi fluctibus seu turbinum tempestatibus evadendi tribuitur gratia. Illic quotidie infundunt sal scientiae infirmis et ignaris; ibi per intercessionem [Col. 0592A] beati Patris nostri ab aeterno et invisibili medico, gratis medela tribuitur infirmantium: per eam prorsus naufragi atque exsules pristinam redeunt ad patriam.

43. Praetermissis igitur caeteris, in quibus post paululum, ut supra pollicitus sum, operam dabo; nunc de illa lucerna quae ante sepulcrum Beati suspenditur, breviter dicam. Fertur a ministris oleo semel fuisse impleta et exundante sancto liquore [b 1Kb] multitudinem desuper jugi effundere labe [Forte, lapsu], ex quo multi peruncti variis plerisque caruisse dicuntur infirmitatibus. Et hoc non sine admiratione fatendum, quod semel tempore vespertino sacerdotalis coetus, dum divinis canticis personaret, repente ictu fulmineo coelestis flamma lucernae fomentum [Col. 0592B] percutiens, cunctis intuentibus lumen praebuit mirabiliter, et nunquam deinceps fulgorem amiserit, quam divino ministerio usque hodie instinctum fovet pabulum.

44. His gestis clarissimi viri, etsi indignis quibus explicata sunt dictis, nunc tempore congruo terminum dare disponimus, ori manum imponimus, introrsus ad conscientiam redire festinamus. Et quidem quem imitari non possumus, patronum nobis fieri postulemus; ut suis meritis adjuvemur cujus natalitia celebramus, eo opitulante, qui cum Patre et Spiritu sancto vivit et regnat Deus per omnia saecula saeculorum. Amen.




[Col. 0591]
SANCTI SULPICII BITURICENSIS EPISCOPI EPISTOLAE TRES.
(Canis. Ant. Lectiones, tom. I.)



EPISTOLA PRIMA.
[Col. 0591D]

Domno semper proprio atque apostolica sede colendo domno Desiderio Cadurcae urbis Pontifici Sulpicius Bitoricae [F. Bituricae] urbis episcopus.

Excitavit animum parvitatis meae nimia dulcedo magnitudinis tuae, et pontificalem sacerdotii vestri laudem insignem, vel ex parte tenuem praesumam [Col. 0592D] disserere sermonem. Sed universa subito virtus defecit in verbis, quem exsuperavit tantae materia dictionis, ut rudimenta tantarum augustiarum [Ms., anagnusticorum] studia animo librante pensaram, ipsius magnitudinis mole, victus succubui. Unde meo saltem voto satisfeci, etsi [Ms., ac si] vestro implere suffragio non valui, libens tamen qui aliud nihil dominationi [Col. 0593A] vestrae prodesse appareo. Sed vos semper pietate consueta tanti habetis inquisitionem nos velle frequenter visitare. Unde imprimis incolumitatem vestram inquirentes, quod optamus potius tam motu [Ms., motum] corporis quam linguae mutuo sermone complere, dum regionum longinquitas non discrepat aspectum, nisi tantummodo fraudat interjectionis spatium, et ipsum tamen dilectio cernit intuitum cum figurat animos [F., animus] recordatum. Ergo nihil perdet absentiam, quod praesentaliter laboravit praesentiam. Semper in dirigendis apicibus beatitudo vestra solvit officium, ut plus debeat reddendum agminis famulatum, quam meritis consideret debitorem. Auctorem coeli praesumimus postulare, ut vestram jubeat praetendere vitam cursibus annorum [Col. 0593B] longaevam dignetur tempore longo, cujus nunc locuples servatur nomine [Ms., nomini] mundus. Et diu firmantur [Ms., firmatus] nutantia culmina rerum, vel dilapsa magis solidata resurgunt. Istud manu propria fecit a tuis temporibus. Vestrae gratiae servire merear, mihi peculiaris Domini.



EPISTOLA II.

Domino sancto et apostolica sede colendo fratri Vero Rutente [L., Rutenae] urbis episcopo Sulpicius peccator.

In quantum vobis vir apostolicus domnus Desiderius Cadurcae urbis episcopus per litteras suas innotuit, gravi injuria homines sui a Perricio diacono [Ms., diaconus] vestro in parrocia sua Aronnaco pertulerunt. Et audivimus quod Aprilis Kl [Forte, Kal.] [Col. 0594A] vobiscum exinde placidum [L., placitum] debeat habere. Propterea salutantes charitati vestrae rogamus, ut taliter adversus domno Desiderio ordinetis emendari, si cognoscitis, quod superius [a 1Kb] scripsit diaconus exinde negligens est, qualiter vestra est prudentia, et si hoc fortasse ipse dicat, obaudire distulerit, et taliter si non emendatur, qualiter domno Desiderio voluntas est, non aliter fiat, nisi in placito, quod vobis supra scriptus pontifex denuntiaverit [b 1Kb] memora . . . . diaconus vestro per fidejussores una cum indiculo vestro ante parvitatem nostram faciatis dirigere. Interim nos exemplar epistolae apud nos retenemus. Petimus vestrae dulcissimae sanctitati, ut in sanctis orationibus vestris nos memores esse dignetis.



EPISTOLA III
[Col. 0594B]

Domno semper suspiciendo, et cum omni honore venerabiliter nominando domno Desiderio papae Sulpicius peccator.

Singularibus mysteriis pastorale competenter implestis officium, eo quod ad nostram parvitatem sollicitudinis destinantes affectu, dum gaudium, quod nobis ipsius resurrectionis dominicae solemnitatis principale contulit, pastoralis visitatio geminavit, in qua utrinque partim [c 1Kb] et benedictio in oblationes, et affectio praefulsit in apices. Reddentes ergo munia sospitatis, optamus, ut multiplicatis annorum curriculis, vestris mereamur et eulogiis [d 1Kb] recipi, et affatibus benedici. Annis innumeris vobis serviam, et prosperis perseverantibus polle, beatissime papa.




ANNO DOMINI DCXL.
SANCTUS AUTBERTUS, CAMERACENSIS EPISCOPUS.




[Col. 0593]
NOTITIA HISTORICA IN SANCTUM AUTBERTUM.
(Gallia Christ., t. I.)

[Col. 0593D] De hoc sancto praesule et loco ipsi inter episcopos Cameracenses ac Atrebatenses assignando ita loquitur Alcuinus, cap. 5 Vitae sancti Vedasti ab ipso emendatae: Jacuit (sanctus Vedastus) in loco eodem usque ad tempus beati Autberti, qui septimus in sede pontificali successit episcopus. Eum Ableberto successisse [Col. 0594D] docet sanctus Fulbertus Carnotensis, qui Vitam sancti Autberti edidit: Contigit, inquit, Ablebertum Cameracensis sedis episcopum, deposito carnis onere, de hoc mundo transiisse; divina igitur operatione cuncta salubriter disponente, Autbertus vir conspicuus, et successor emeritus, proficiens de [Col. 0595A] virtute in virtutem, ejusdem sedis pontificalem sortitus est dignitatem. Ejus ordinatio facta legitur XII Kal. Aprilis, anno, secundum Carolum Cointium, 633. Fuit autem consecratus a Leudegiselo metropolitano Rhemensi, necnon ab Aichario Noviomensi, et Attila Laudunensi episcopis. Ob virtutum famam, a sui pontificatus exordio, Dagoberto regi fuit acceptissimus, a quo muneribus plurimis affectus fuit, vicissim ab ipso hospitio, exceptus, et spiritualibus praesertim epulis lautissime pastus; monita enim salutis principi dabat, quae audiebat lubentissime. Inter caetera quae Dagobertus Autberto seu Cameracensi potius ecclesiae dedit, sanctus Fulbertus recenset Onengiam et Quarubium inter Valentianas et Condatum.

Paulo post e sacro fonte suscepit Landelinum, ex [Col. 0595B] nobilissimo Francorum genere ortum, in villa quam Vallem vocant (Vaux), eumdemque postea sacris imbuit litteris. Hic plurima condidit monasteria, Laubacense, Alnense, Wasleriense, etc. Anno 654, sanctus Autbertus interfuit elevationi corporis sancti Fursei. Corpus etiam sancti Vedasti coelitus admonitus e terra levavit et transtulit ad monasterium Nobiliacense quod nunc sancti Vedasti nomine insignitur; ad quam solemnitatem invitavit sanctum Audomarum urbis Morinorum episcopum, qui cum caecus esset, tunc visum recepisse dicitur, ac paulo post majori miraculo pristinam caecitatem precibus impetrasse: id factum esse anno 658, litteris est consignatum; sed Mabillonius hanc translationem differt ad annum 666. Sane an. 658 Landerici Parisiensis [Col. 0595C] episc. privilegium san-Dionysianum subsignasse legitur, apud Mir. (Notit. Eccles. Belg., pag. 13).

Subscripsit privilegio quod supra laudatus Audomarus Morinorum episcopus concesserat novo monasterio Sithiuensi, an. 6 Clotarii regis; qua de re [Col. 0596A] consulendus Mabillonius ad an. 660, n. 2. Circa idem fere tempus, Emmo, Senonensis archiepiscopus, monasteria Senonensia sanctae Colombae et sancti Petri Vivi simili munivit privilegio, cui noster Autbertus nomen in consensus argumentum subscripsit; quod etiam praestitit erga Bertefridi Ambianensis episcopi privilegium pro Corbeia, datum an. 662, ex Cointio, et ad mentem Mabillonii 663, annoque 664, in sententia fratrum Sammarthanorum. Ei et aliis episcopis comprovincialibus inscribitur privilegium, quod sanctus Drausius episcopus Suessionensis concessit parthenoni sanctae Mariae VI Kalend. Julii anno 666. Idem Cellense monasterium a sancto Gisleno et Malbodiense a sancto Aldegunde constructum benedixit, nec non Marchianense in dioecesi Atrebatensi sanctum [Col. 0596B] Vincentium comitem coenobiorum Altimontensis et Sonogiensis conditorem, ejusque conjugem Waldetrudem apud montes Hannoniae fundatricem parthenonis, in quo nunc sunt nobiles canonicae ad strictioris vitae disciplinam erudivit. Ipsius hortatu Dagobertus rex clericis in Cameracensi ecclesia famulantibus, plura dominia inter Valentianas et Condatum largitus est. Ad superos evolavit anno 668, secundum Sammarthanos et Cointium, die 13 Decembris. Vitam ipsius scripsit Fulbertus Carnotensis episcopus, quam, ut aestimat Autbertus Miraeus in Notitia Ecclesiarum Belg., Surius ad diem sextam Februarii mutilam edidit, exstatque integra cameraci in abbatia quae patroni sacrum corpus servat. Martyrologii Romani tabulis die 13 Decembris, ascriptus [Col. 0596C] est Autbertus qui et commemoratur a Molano et in additionibus ad Martyrologium Usuardi. Vide Vitam sancti Waldetrudis saec. II Benedic., pag. 869, et Vitam sancti Landelini, abbatis Crispinii, ibid., pag. 873, cap. 1, 3 et 4.




[Col. 0595]
SANCTI AUTBERTI CAMERACENSIS EPISCOPI CHARTA DE MONASTERIO WALLARENSI, Qua S. Autbertus, praedium Wallare, a Dagoberto donatum Landelino ad exstruendum monasterium, in suam protectionem suscipit [a 1Kb] .
(Brequigny, Diplom. nov. ed. tom. II.)

[Col. 0595D] Autbertus, Dei gratia Cameracencis episcopus, universis Christi fidelibus salutem aeternam. Ad nostram curam et sollicitudinem pertinere non dubitamus, ut quod Ecclesiae sanctae fideles Christi pia largitione conferunt et dedicant, episcopali debeamus auctoritate consecrare et confirmare. Inde est quod praedium dictum Wallare, piissimi regis nostri Dagoberti, [Col. 0596D] cum omnibus appendiciis suis, quod idem rex servo Dei Landelino Mauroso donavit in eleemosynam, pro anima patris sui Lotharii inclyti regis, ad construendum ibidem monasterium, in nostra suscepimus tutela et defensione, cum omnibus villis, terris, silvis, pratis, agris, aquis aquarumque decursibus ibidem assignatis, in nostra dioecesi constitutis; [Col. 0597A] decimas omnes earumdem possessionum praedicto Landelino, et suis, Deo donante, successoribus in perpetuum concedentes, et potestatem eidem et cgratiam indulgentes construendi monasterium, et ecclesiam fabricandi, et personas instituendi, quae secundum quod Angelus testamenti sibi donarit, de facultatibus assignatis poterunt sustentari. Qualemcumque fecerit ibidem ordinationem, ipsam ratam habemus et inconvulsam, inhibentes auctoritate nostra, ne super omnibus illis possessionibus quas supradictus rex loco memorato Wallari donavit, ibidem [Col. 0597B] Deo militantibus molestiam aliquis inferat aut gravamen. [Col. 0598A] Quod si qua saecularis ecclesiasticave persona contra hoc venire praesumpserit et easdem possessiones occupaverit, ipsam anathematis aeterni gladio ferimus, nisi resipiscat et occupata curaverit restaurare. Ut autem ista praefata regis illustris eleemosyna duret in perpetuum et ecclesiastica libertate potiatur, paginae praesenti sigillum nostrum fecimus apponi. Actum Castriloco, anno dominicae Incarnationis DCXLII a, indictione XV, regni domini Dagoberti inclyti regis tertio decimo, Sigiberti filii ejusdem regis quarto.


[Col. 0597] Decesserat e vivis Dagobertus anno 638. Annus regni ejus 13 inceperat initio veris anni 634.




ANNO DOMINI DCXLII.
JOANNES IV, ROMANUS PONTIFEX.




[Col. 0597]
NOTITIA HISTORICA IN JOANNEM PAPAM IV.
(Lib. Pontific. ex var. Edd.)

[Col. 0597C] [a 5Kb] Joannes, natione Dalmata ex patre Venantio [Col. 0598C] scholastico, sedit annum unum, menses novem, [1 1Kb] dies [Col. 0599A] XVIII. [a 2Kb] Hic temporibus suis [b 1Kb] misit per omnem Dalmatiam, seu Istriam, multas pecunias per sanctissimum et fidelissimum Martinum abbatem, propter redemptionem captivorum, qui depraedati erant a gentibus. Eodem tempore fecit ecclesiam beatis martyribus Venantio, Anastasio, Mauro, et aliis multis martyribus. Quorum reliquias de Dalmatia et Istria adduci praeceperat, et recondidit eas in ecclesia suprascripta [Col. 0600A] juxta fontem Lateranensem, juxta oratorium beati Joannis [1 1Kb] Evangelistae, quam ornavit, et diversa dona obtulit. Fecit, ubi supra, arcus argenteos duos, qui pens. sing. l. XV, simul et alia vasa argentea multa. Fecit autem ordinationes duas per mensem Decembrem, presbyteros [2 1Kb] XVIII, diaconos quinque, episcopos per diversa loca numero XVIII. [c 6Kb] Hic [Col. 0601A] dimisit omni clero rogam integram. [a 1Kb] Qui etiam sepultus est ad beatum Petrum apostolum sub die IV [Col. 0602A] idus Octobris. Et cessavit episcopatus mensem unum, dies XIII.




[Col. 0601]
JOANNIS PAPAE IV, ROMANI PONTIFICIS EPISTOLAE.
(Mansi, Conc. Coll. tom. X.)
(C,S)*





EPISTOLA PRIMA. JOANNIS PAPAE IV ET CLERI ROMANI, AD EPISCOPOS ET PRESBYTEROS SCOTIAE. De Paschate more catholico celebrando, et reviviscente Pelagiana haeresi diligenter cavenda.
[Col. 0601B]

Dilectissimis et sanctissimis Thomiano, Columbano, Chromano, Dimano et Bathano episcopis, Chromano Hermannoque, Laustrano, Stellano et Segiano presbyteris, Sarano caeterisque doctoribus seu abbatibus Scotis, Hilarius archipresbyter, et servans locum sanctae sedis apostolicae, Joannes diaconus et in Dei nomine electus, item Joannes primicerius et servans locum sanctae sedis apostolicae, et Joannes servus Dei, consiliarius ejusdem apostolicae sedis.

Scripta quae perlatores ad sanctae memoriae Severinum [Col. 0601C] papam adduxerunt, eo de hac luce migrante, reciproca responsa ad ea quae postulata fuerant siluerunt. Quibus reseratis, ne diu tantae quaestionis caligo indiscussa remaneret, reperimus quosdam provinciae vestrae contra orthodoxam fidem novam ex veteri haeresim renovare conantes, Pascha nostrum in quo immolatus est Christus nebulosa caligine refutantes, et quarta decima luna cum Hebraeis celebrare nitentes. Quo epistolae principio manifeste declaratur, et nuperrime temporibus illis hanc apud eos haeresim exortam, et non totam eorum gentem, sed quosdam ex eis hac fuisse implicitos. Exposita autem ratione paschalis observantiae, ita de Pelagianis in eadem epistola subdunt; et hoc quoque cognovimus quod virus Pelagianae haereseos apud vos denuo [Col. 0602B] reviviscit, quod omnino hortamur ut a vestris mentibus hujusmodi venenatum superstitionis facinus auferatur. Nam qualiter ipsa quoque exsecranda haeresis damnata est, latere vos non debet: quia non solum per istos ducentos annos abolita est, sed et quotidie a nobis perpetuo anathemate sepulta damnatur: et hortamur ne quorum arma combusta sunt, apud vos eorum cineres suscitentur. Nam quis non exsecretur superbum eorum conamen et impium, dicentium posse sine peccato hominem existere ex propria voluntate, et non ex gratia Dei? Et primum quidem blasphemia et stultiloquium est dicere esse hominem sine peccato, quod omnino non potest, nisi unus mediator Dei et hominum homo Christus Jesus, qui sine peccato est conceptus et [Col. 0602C] partus. Nam caeteri homines cum peccato originali nascentes, testimonium praevaricationis Adae (etiam sine peccato actuali existentes) portare noscuntur, secundum prophetam dicentem: Ecce enim in iniquitatibus conceptus sum, et in peccatis concepit me mater mea (Psal. L).



EPISTOLA II. JOANNIS PAPAE IV AD CONSTANTINUM IMPERATOREM, FILIUM HERACLII. [a 2Kb] Apologia pro Honorio papa, propter unam in Christo voluntatem, cujus aiunt eum calumniatores mentionem fecisse.

Dominus, qui dixit de tenebris lucem splendescere, qui eripuit nos de potestate tenebrarum in admirabile lumen suum, lumen veritatis, et veritas luminis, [Col. 0603A] in quo complacuit omnem plenitudinem divinitatis habitare, et per eum reconciliare omnia, in ipso pacificans per sanguinem crucis ejus, sive quae in coelis sunt, sive quae in terris, propter eminentem magnitudinem divitiarum bonitatis suae in faciem Ecclesiae suae respiciens, vestram praecognitam sibi et praedestinatam benignitatem ad fidei nunc integritatem vocare dignatus est: ita ut omni fallaci caligine procul amota, per vos victricem faciat veritatem. Quantum enim ex diversis suggestionibus quae ad nos catervatim venerunt, quinimo et ex ipso quoque auditu didicimus, omnes Occidentales partes scandalizatae turbantur, fratre nostro Pyrrho patriarcha per litteras suas huc atque illuc transmissas nova quaedam et praeter regulam fidei praedicante, et ad proprium [Col. 0603B] sensum quasi sanctae memoriae Honorium papam decessorem nostrum attrahere festinante, quod a mente catholici Patris erat penitus alienum. Igitur ut vestra benignitas causam totam rei discere possit, subtilissima veritate quae ante brevis intercapedinem temporis gesta sunt enarrabo. Sergius reverendae memoriae patriarcha praedicto sanctae recordationis Romanae urbis pontifici significavit quod quidam in Redemptore nostro domino Jesu Christo duas contrarias dicerent voluntates; quo praefatus papa comperto, rescripsit ei quia Salvator noster sicut esset monadicus unus, ita et valde mirabiliter super omne genus hominum conceptus et natus esset. Et sancta quoque ipsius incarnata dispensatione docebat quia Redemptor noster sicut esset Deus perfectus, ita esset et homo perfectus: [Col. 0603C] ut quam primus homo per praevaricationem amisit, sine aliquo peccato natus primae imaginis nobilem originem renovaret. Natus ergo est secundus Adam nullum habens nascendo vel cum hominibus conversando peccatum; etenim Verbum caro factum in similitudine carnis peccati, omnia nostra suscepit, nullum reatus vitium ferens ex traduce praevaricationis exortum. Similitudinem ergo intelligimus, non carnis ejus, sed peccati. Etenim carnem Dominus veram suscepit ex intemerata et beata Virgine Dei genitrice, consubstantialis nobis effectus. Ergo similitudinem carnis peccati sanctus dicit apostolus, quam similem nobis peccatoribus sine peccato cum anima rationali suscepit; et idcirco unam voluntatem secundum primam formationem Adae naturalem humanitatis [Col. 0603D] suae Dominus noster Jesus Christus habere dignatus est, non duas contrarias, quemadmodum nunc nos habere dignoscimur qui de peccato sumus Adae geniti: quoniam corruptibilis per transgressionem primus homo effectus, et Creatori suo subdi contemnens, sensit carnem, quae prius erat sibi subjecta, nihilominus repugnantem, et peccato suo totum [Col. 0604A] genus humanum fecit obnoxium, sicut dicit Apostolus: Regnavit mors ab Adam usque ad Moysem, etiam in eos qui non peccaverunt in similitudinem praevaricationis Adae (Rom. V). Quapropter et nos qui per praevaricationem et peccatum illius nascimur, duas contrarias habere voluntates dignoscimur: duas autem dico, mentis et carnis invicem reluctantes, sicut idem beatus docet apostolus: Caro concupiscit adversus spiritum, et spiritus adversus carnem. Haec autem invicem adversantur, ut non quaecunque vultis, illa faciatis (Galat. V). Et hoc omne humanum patitur genus sub peccato constitutum, quoniam nemo est mundus, ab hoc peccato praevaricationis, nec infans, sicut scriptum est, cujus est unius diei vita super terram. Et quemadmodum Spiritus sanctus per David ait: [Col. 0604B] Ecce enim in iniquitatibus conceptus sum, et in delictis peperit me mater mea (Psal. L). Sicut enim in Adam omnes peccaverunt (I Cor. XV), secundum Apostolum, ita in Christo omnes justificabuntur. Et sicut per unum hominem peccatores constituti sunt multi, ita et per unum hominem justi constituentur multi (Rom. V). Ergo unus et solus est sine peccato mediator Dei et hominum homo Christus Jesus, qui in mortuis liber conceptus et natus est. In dispensatione itaque sanctae carnis suae duas nunquam habuit contrarias voluntates, nec repugnavit voluntati mentis ejus voluntas carnis ipsius: neque enim habuit quodcunque peccatum qui venit dimittere peccatum mundi, quemadmodum et ipse dixit: Quis ex vobis arguet me de peccato (Joan. VIII)? et alias taliter ait: Venit princeps [Col. 0604C] mundi hujus, et in me invenit nihil (Joan. XIV). Unde scientes quod nullum in eo cum nasceretur et conversaretur esset omnino peccatum, decenter dicimus, et veraciter confitemur, unam voluntatem in sanctae ipsius dispensationis humanitate, et non duas contrarias mentis et carnis praedicamus, secundum quod quidam haeretici velut in puro homine delirare noscuntur.

Secundum hunc igitur modum jam dictus decessor noster praenominato Sergio patriarchae percontanti scripsisse dignoscitur, quia in Salvatore nostro duae voluntates contrariae, id est, in membris ipsius, penitus non consistunt, quoniam nihil vitii traxit ex praevaricatione primi hominis. In nobis enim, non in eo, coaptatur quod scriptum est: Scio enim quia non habitat in me, id est in carne mea, bonum (Rom. I). Et [Col. 0604D] iterum: Non quod volo bonum hoc ago, sed quod nolo malum hoc facio. Si autem quod nolo malum illud facio, non jam ego operor illud, sed quod habitat in me peccatum (Ibid.): et post haec: Video enim aliam legem in membris meis repugnantem legi mentis meae, et captivantem me in lege peccati, quae est in membris meis. (Ibid.) Hinc ergo hae duae contrariae voluntates [Col. 0605A] mentis et carnis, quas Apostolus docet, in nostro nequaquam Salvatore fuerunt, eo quod hic luctaminis stimulus ex praevaricatione protoplasti sumpsit initium; quoniam a Redemptore nostro natura suscepta est, non criminis culpa. Sed ne quis nonnunquam minus intelligens reprehendat quamobrem de humana tantum natura et non etiam de divina natura docere sciatur: etenim Christus in duabus naturis in una persona unitis cognoscitur, adoratur, et colitur Deus et homo perfectus: debet qui super hoc ambigit scire quoniam ad hoc facta est responsio ad jam dicti patriarchae interrogationem. Praeterea et hoc fieri solet ut scilicet ubi est vulnus, ibi medicinale occurrat auxilium. Eam et beatus apostolus hoc saepe fecisse dignoscitur, se secundum auditorum consuetudinem [Col. 0605B] praeparans: et aliquando quidem de suprema natura docens, de humana penitus tacet, aliquando vero de humana dispensatione disputans, mysterium divinitatis ejus non tangit. Etenim ipse hic quidem de divina natura ait: Christus Dei virtus, et Dei sapientia (I Cor. I): alibi autem de incarnatione ejus ita dixit: Quod stultum est Dei, sapientius est hominibus, et quod infirmum est Dei, fortius est hominibus (Ibid.): Sapientia autem et stultitia, virtus et infirmitas, contrariae ad invicem absque dubietate ponuntur. Ergo de contraria sibimet docet beatus apostolus? absit: sed audientibus semet configurat sapienter, secundum tempus docens, ut provida nutrix parvulis quidem lac praebens, perfectis autem solidum tribuens cibum. Quid ergo est quod [Col. 0605C] ait: Quod infirmum est Dei, fortius est hominibus; et quod stultum est Dei, sapientius est hominibus. Hoc totum capitulum de dispensatione Christi, non de superna natura illius docere videtur: volens ostendere, quia Deus homo factus animam habuit et corpus humanum, quod stultum asserit et infirmum. Sapientia enim humana divinae collata stultitia est: fortitudo vero carnis cum Dei virtute comparata, infirmitas est. Quia profecto condita humana sapientia cum conditrice sapientia comparata, stultitia est. Igitur connectentes utraque, et Christum Dei virtutem et Dei sapientiam secundum divinitatem, naturam divinitatis ejus confitemur: et secundum ejus sanctae carnis dispensationem, quod stultum et quod infirmum est Dei, naturam humanitatis veraciter praedicamus, [Col. 0605D] quoniam hoc infirmum et stultum, fortius et sapientius est omnibus hominibus. Omnes enim homines, sicut etiam superius dictum est, sub peccato praevaricationis nascuntur: Dominus autem noster Jesus Christus absque peccato existens, et nullum secum vitium ferens vetustatis, non solum fortior, sed et sapientior est omnibus hominibus, quamvis infirmum nostrum et stultum sola misericordia suscipere sit dignatus. Qui vero ex peccato primi hominis nati sunt, filii irae ac tenebrarum a sanctae Scripturae magisterio nominantur. At vero Christus, cum lux vera sit, sedentes in tenebris et umbra mortis illuminare dignatus est. Quid enim doceat apostolus scribens ad Ephesios, audiamus: Et vos, inquit, cum mortui essetis delictis et peccatis vestris, [Col. 0606A] in quibus aliquando ambulastis secundum saeculum mundi hujus, secundum principem potestatis aeris spiritus, qui nunc operatur in filios diffidentiae, in quibus et nos quando conversati sumus in desideriis carnis, facientes voluntates carnis et cogitationum, et eramus natura filii irae, sicut et caeteri (Ephes. II). Ecce istae sunt du e voluntates contrariae, mentis scilicet et carnis, quae in Salvatore nostro modis omnibus non fuere. Nos has ex peccato progenitoris Adae, qui et se et omne humanum genus obnoxium fecit, habere dignoscimur, ut aliquando quidem carnis aculeus menti resistere appareat, aliquando vero voluntas mentis voluntati carnis contradicere satagat; ut taliter cum Apostolo gementes confiteamur: Mente quidem servio legi Dei, carne vero legi peccati (Rom. VII). [Col. 0606B] Dominus autem noster unam voluntatem humanitatis naturalem suscipere dignatus est, quam in propria carne potestative ut omnium Dominus circumferebat, eo quod omnia serviant Deo: nullum profecto habens vel afferens ex praevaricatione peccatum, quoniam solus sine peccato et crimine praevaricationis est natus.

Praedictus ergo decessor meus docens de mysterio incarnationis Christi dicebat, non fuisse in eo, sicut in nobis peccatoribus, mentis, et carnis contrarias voluntates: quod quidam ad proprium sensum convertentes, divinitatis ejus et humanitatis unam eum voluntatem docuisse suspicati sunt; quod veritati omnimodis est contrarium. Verumtamen vellem, ut interrogati responderent, secundum quam naturam [Col. 0606C] dicant Christi Dei unam voluntatem. Si secundum divinam tantum, de humanitate ipsius quid respondebunt? quoniam et homo perfectus est, ut non cum Manichaeo condemnetur. Porro si secundum humanitatem Christi dixerint, quod haec voluntas Deus esset perfectus, observent ne forte cum Photino et Ebione judicentur. Jam vero si ex utraque natura unam voluntatem esse dixerint, non solum naturales voluntates, sed et ipsas naturas confundent; ut nec hoc, nec illud, id est divina et humana, intelligi possit. Sicut enim utrasque naturas in adunatione unius Christi, ut impius Nestorius, non partimur; ita differentiam naturarum penitus non negamus, sed neque confundimus, quoniam utrasque naturas cum adunatione unius personae Christi Dei inenarrabili [Col. 0606D] consonantia confitemur. Quia enim unam voluntatem dicunt divinitatis Christi et humanitatis, et unam simul operationem; quid aliud, nisi quia et unam naturam Christi Dei secundum Eutychianam et Severianam divisionem operari noscuntur? Denique orthodoxi Patres, qui in toto mundo claruerunt, sicut utrasque naturas, ita et voluntates ac operationes Christi docere concordi praedicatione monstrantur. Comperimus autem, quod charta quaedam mandata sit, in qua sacerdotes subscribere coacti sunt contra tomum beatae memoriae papae Leonis et Chalcedonensium synodum: in qua charta quaedam sint per novitatem composita, quae dogma ecclesiasticum refutare omnino dignoscitur. Inspiret ergo divina clementia Christianissimae pietati vestrae, et cum sitis [Col. 0607A] custodes immaculatae fidei nostrae, vos ad compunctionem incitet, quo eos, qui novis sunt adinventibus corrumpendi, imperatoriis sanctionibus arceatis, et praedictam chartam, quae in scandalum properat fidei, et locis publicis est suspensa, praecipiatis depositam scindi: omnes enim qui in Occidentalibus partibus hoc audierunt, sed et populi qui sunt regiae vestrae urbis, cognita praedictae chartae concinnatione, corde perculsi sunt. Erit enim per auctoritatem vestram et apostolicam perfectionem praedicta charta, quae contra Chalcedonensem synodum est composita, nunc et in omni tempore otiosa, et cunctis virtutibus irrita. Perfectio vero fidei quemadmodum usque in praesens refulsit, oramus, ut et per vos, sicut etiam per piae memoriae Constantinum, divino auxilio in robore suo [Col. 0607B] permaneat. Propter quod, Christianissimi, et Christi fidei custodes, donate hoc munus in primordiis vestris Ecclesiae matri vestrae, cujus estis post Deum opitulatores, ut fidem sponsi ejus serpentina calliditas non audeat violare. Hoc in primordiis salutare sacrificium afferte Domino Deo nostro, et ab ejus Ecclesia omnis novitatis nebulam radio pietatis vestrae dispergite, quatenus Dominus Deus noster vicaria ope omnes, quae contra vos sunt, conterat nationes, quaeque pacem et inexpugnabilem Deum repellunt. Quatenus vobis ea quae sunt Dei curantibus, Deus quae vestra sunt benignus dignetur perficere. Propter quod etiam mentis inclinato genu tota mecum Ecclesia supplicat, ut ab integritate immaculatae fidei nostrae, quam sancti apostoli nobis tradiderunt, et sanctissimi [Col. 0607C] Patres doctrinis luculentissimis consignavere, novae confusionis turbinem amovere dignetur. Quatenus Deus et Dominus noster, cujus fides immaculata custoditur, misericordias suas merito vobis et copiosissime largiatur, qui est omnipotens et dominus sempiternus. Creator omnium ad vestrum benigne respiciat imperium, et gentes, quae in sua veritate confidunt, inexpugnabili suo potentatu prosternat.



EPISTOLA III. JOANNIS PAPAE IV BULCREDO REGI SAXONUM. (Fragmentum Ivone, p. VII, cap. 130.)

Quoniam sicut audivimus, fornicationis in vobis peccatum maxime regnat: eo quod sanctimoniales, et Deo jam devotas feminas, atque de propria consanguinitate [Col. 0607D] homines regni vestri ultra sancti Gregorii statutum novello tunc populo necessario mandatum, uxores ducere praesumant: quod nimirum scelus graveque delictum, his apostolatus nostri litteris, omnes qui sub jure vestro existunt, tam laicos, quam clericos, amodo, et deinceps cavere, ac propriam de factis poenitentiam dignam peragere, et ultra talia nunquam committere monemus, hortamur, atque praecipimus. Quod si vobis hoc impium emendare fortasse grave videtur, pro quo talia sustinetis adversa, nostrae paternitati vestris innotescite litteris, ut apostolicae sedis eos, qui tali nefando operi enerviter [Col. 0608A] subjacent, corripiamus, et modis omnibus aggravemus decretis.



EPISTOLA IV. JOANNIS PAPAE IV AD ISAAC SYRACUSANUM EPISCOPUM. Ut monachis suarum Ecclesiarum sacerdotes instituere liceat.

Joannes papa Isaac Syracusano episcopo.

Visis litteris charitatis vestrae, quibus satis perpenditur quanto studio huic sanctae sedi reverentiam exhibetis, non modice gavisi sumus. Nunc itaque super ea quae consuluistis, ut charissimo fratri, benigne consilium damus. Delegavit enim nobis pia mansuetudo vestra, utrum ecclesiae pro quiete monachorum a sanctis catholicisque episcopis eis traditae per sacerdotes ab eis ordinatos et investitos [Col. 0608B] debeant institui. Addidit quoque fraternitas tua litem et seditionem inter clericos et monachos ex hac causa non modicam esse ortam, quod instigatione versuti hostis esse factum nemo ambigat, habet enim mille nocendi modos, nec ignoramus astutias ejus. Conatur namque a principio ruinae suae unitatem Ecclesiae rescindere, charitatem vulnerare, sanctorum operum dulcedinem felle invidiae inficere. Dolet enim satis et erubescit, charitatem, quam in coelo nequivit habere, homines constantes ex lutea materia in terra tenere. Unde oportet, quantum fragilitati nostrae conceditur, ut omnes aditus nocendi ejus versutiae diligentissime muniamus, ne mors ingrediatur portas nostras. Consilio itaque multorum fratrum diligentissime exquisito decrevimus, [Col. 0608C] ut amodo ecclesiae monachis traditae per suos sacerdotes instituantur. Divinae enim leges habent et saeculares, ut cujus est possessio, ejus fiat institutio. Et si in dando quod majus est, facilis fuit charitas, sit facilior in concedendo, quod minus est, sancta largitas. Majus enim fuit possessionem dare, quam sit vestituram concedere. Quomodo autem possessoris jura cognoscentnr, et suorum sibi tributa reddentur ubi quod suum est per alterum datur et cum voluerit aufertur? Humani moris est illum vereri, cujus judicio et voluntate nunc erigitur, nunc deprimitur. Unde fit ut qui in parte sunt episcopis ad serviendum proclivior sacerdos fiat; et sic episcopus qui sancte et religiose dederat, quadam simulata auctoritate ad se retrahat. Sic itaque privatur mercede [Col. 0608D] quam consecuturus fuerat: tum quia ficta charitate aufert quod dederat, tum quia pravorum sacerdotum discordias et scissuras amantium, lites et dissensiones inter episcopos seminantium verbis nimis factus credulus quod prius fucate moliebatur lucrari, post detecta fraude conatur quadam usurpatione ex toto auferre. Quorum advertentes calliditatem et hostis versuti suasiones, deinceps omnino licentiam monachis damus suarum ecclesiarum investitores fieri: ita tamen ut judicio synodi, si contra sacerdotium agere praesumpserint, mulctentur, et felici mucrone episcopi sacerdotum piacula resecentur.




ANNO DOMINI DCXLIV
MAXIMUS CAESARAUGUSTANUS EPISCOPUS.




[Col. 0609]
NOTITIA HISTORICA IN S. MAXIMUM.
(Nic. Antonio, Bibliotheca Hisp. vet. t. I.)

[Col. 0609A] Ad Maximum Caesaraugustanum praesulem deventum est, cui praeparamus quamdam prolixiorem lucubrationem, unde praecipienda sunt nobis aliqua pro rei necessitate, ut producto in medium vero Maximo, abjiciamus caetera quae ei superinducta sunt, confictitia omnino et fabrefacta in eorum cerebro qui vera aut falsa sive adulatoria dicere ac scribere, sinceritate lectorum abutetes, pariter habent.

Verus ergo Maximus ille est quem commendavit posteris S. Isidorus in fine libelli sui de Scriptoribus ecclesiasticis adhuc superstitem. Maximus (ait) Caesaraugustanae civitatis episcopus, multa versu prosaque componere dicitur. Scripsit et brevi stylo historiam de his quae temporibus Gothorum in Hispaniis acta sunt, historico et composito sermone. Sed et [Col. 0609B] multa alia scribere dicitur quae nondum legi. Haec Isidorus. Habentur Maximi subscriptiones in conciliis Barcinonensi anno 599, Toletano Gundemari anno 610, Egarensi 614 celebratis. Nec diu postea vixit; nam Joannes ejus successor duodecim annis eidem Ecclesiae praefuit Sisebuti ac Svinthilae regum tempore, qui Sisebutus anno 612 regnare coepit. Braulio autem Joannis frater et successor anno 633 concilio Toletano IV interfuit episcopus.

Periit omne id quod versu prosaque scribere Maximum docuit nos Isidorus, et, quod aliis desiderandum magis esset, Historia Gothorum ab eo conscripta: nisi quod fragmento Chronici, Dextro (uti cum de eo ageretur monuimus) in Codice Adami Centurionis Estepani marchionis ascripto, integrum [Col. 0609C] ac nulla ex parte mutilum, idemque Maximo Caesaraugustano tributum, aliud Chronicon sive continuatio prioris subjicitur. Quod quidem ab anno Christi 430, sive aera 468 usque ad annum 606, hoc est aeram 644, annuatim historiam omnem duorum fere saeculorum prosequitur. Priora autem ejus usque ad annum 456 ex Prosperi Tironis Chronico, paucissimis exceptis, desumpta sunt.

Id tamen quale est, quode nos alibi, fundus utique sive area est, cui Pseudo-Dextri vulgaris Chronici formator, eodem temeritatis ac petulantiae filo in manus sumpto, vulgare etiam nomine Maximi signatum Chronicon superstruxit. Oculis subjectum opus quod in fragmento nostro legitur in calce hujus voluminis, et cum vulgari collatum, ipsum se cuicunque [Col. 0610A] prodet quamvis pertinacissime reluctanti, embryon esse olim conceptum, quod additis seu mutatis faciei ac totius corporis lineamentis, abortivum adhuc vereque monstrosum enixa est tandem audacissima fallendi ac de rebus etiam sacris ludendi cupiditas. Non tamen hic est locus singula quaeque mendaciorum capita coarguendi, aut quatenus alterum alteri contrarium sive ab illo diversum sit exponendi. Id enim majoris molis opus tempore alio indiget ad sui absolutionem [(a) 1Kb] . Nec tamen generalia quaedam capita refutationis, quod velut specimen et fundus integrae ac solidae sit, a lectoribus desiderari hunc in locum venientibus permittemus.

Tria vero in primis circa Maximum ipsum, hujus argumenti quod Bibliotheca tractat prorsus germana, [Col. 0610B] necessario admonenda sunt, ne hic desiderentur. Primum est, Maximum Caesaraugustanum episcopum Benedictinum non fuisse monachum, qualis Pseudo-Maximus Toletanus saeculo nostro apparuit. Secundum, neque appellatum fuisse Marcum Maximum. Tertium, diversum consequenter ab nostro esse Marcum, S. Benedicti discipulum, qui carmine quodam virtutes almi parentis exposuit

In primis non fuisse monachum satis innuit S. Isidorus de monachatu tacens, quod in caeteris quos laudat monachis nunquam commisisse legitur, ut videre est in Martino Dumiensi, Leandro fratre, Joanne Biclarensi, Eutropioque. Quod quidem S. Ildephonsus exemplum secutus, idem de Donato, [Col. 0610C] Joanne Caesaraugustano Maximi fratre ac decessore, Helladio, Justo, duobusque Eugeniis Toletanis, Nonnitoque Gerundensi, episcopis, adnotare non omisit. Praeterea Joannes Trithemius, qui libris IV de Viris illustribus ordinis S. Benedicti, eorumque secundo de doctoribus et scriptoribus egit; et Arnoldus Uvion qui Ligno vitae suo eumdem lapidem volvit; et Antonius de Iepes, qui in chronico Benedictini ordinis locupletissimo Hispana lingua scripto Benedictinorum omnium virorum illustrium res gestas et commendatione dignas diligenter collegit nullam hujus fecere mentionem. Quamvis enim alicubi Trithemius fateatur, se non omnes laudasse propter ingentem eorum multitudinem: vix tamen praetermittere eum potuisse dicas, quem in celeberrimo [Col. 0611A] Isidoriano Scriptorum catalogo non potuit non sub oculis habere.

Ad haec qui laudant omnes, antequam fermentum Toletanum massam totam corrumperet, episcopatus dignitatem, nullus autem ei monachi professionem attribuit [(a) 1Kb] . Quibus omnibus eum seipsum [Leg. omnibus ipsum] Hieronymum Romanum de la Higuera Toletanum, quem multiplicis ac multicipitis hujus fabulae auctorem vulgaris fama fert, jure optimo praeferimus. Hic enim primus inventor Chronicorum Dextri et Maximi, cum in eo se jactat et Maximi meminit, altum de monachatu silet. Exstat quippe ejus Historia adhuc inedita Toletanae urbis et regni vernaculo sermone concepta, ac pluribus voluminibus comprehensa, de qua dum illustraremus Dextri res [Col. 0611B] notitiam dedimus: unde nobis in rei testimonium verba quaedam huc transferre non parvum operae pretium duximus, quibus de concilio III Toletano agens, eos omnes qui post episcoporum ordinem ei interfuerunt, memoriae advertit. Interfuerunt quoque (ait) concilio rex et regina, atque ii qui subjiciuntur abbates: Eutropius Servitanus ordinis, ut jam dictum fuit, Augustiniani, Exsuperius Agaliensis, Aurasius SS. Cosmae et Damiani, sive (ut alii legunt) S. Crucis: qui duo abbates postea exstiterunt praesules Toletani, MAXIMUS abbas Caesaraugustanus sanctarum Massarum, Emila S. Eulaliae Barcinonensis postea ejusdem urbis episcopus, Theochristus abbas S. Eulaliae Toleti. Omnes hi abbates erant Benedictini. Artuagus cognomento Gothus, prior Cistae Toleti, ordinis S. Augustini, [Col. 0611C] qui valde opus hoc juvit suis sermonibus. Fulgentius item, et MAXIMUS is qui Chronicon scripsit, archidiaconus Caesaraugustanus, Eugenius diaconus Ecclesiae Toletanae, Isidorus diaconus Ecclesiae Hispalensis, Joannes monachus Benedictinus monasterii Agaliensis, postea abbas Biclarensis.

Haec totidem Hispanis verbis (quae vernacula e regione dedimus) Historiae Toletanae auctor, qui Chronicon istud primus e Germania accepit et inter nos publicavit. Quibus disertissimam fecit distinctionem inter duos Maximos, alterum Caesaraugustae abbatem sanctarum Massarum ordinis Benedictini, alterumque archidiaconum ejusdem Ecclesiae Caesaraugustanae, qui Chronicon scripsit. Unde autem hanc inter utrumque differentiam integramque concilii relationem auctor [Col. 0611D] didicit, scire aves? Non aliunde nisi a Maximi Chronico, quem et Joannem Biclarensem paulo post laudat his verbis: Totum hoc debetur diligentiae qua usi sunt in scribendo Biclarensis et Maximus Caesaraugustanus. Quisnam autem Maximus? Non ille quidem vulgaris quem viritim terit publicus usus; sed ille quem reservavit nobis Codex Estepani marchionis, vix dixerim germanus, aut sincerus, propriave loquens verba, sed tamen is quo Higuera tunc temporis uti vero Maximo utebatur. Utriusque nos producemus hic testimonium, ut statim dignoscatur cuinam duorum Toletanae Historiae auctor notitiam Toletani concilii Patrum acceptam referat; quinamque [Col. 0612A] duorum eum instruxerit, aut ab eo instructus sit.


MAXIMUS. Ex codice Estepano.

Item interfuerunt rex Reccaredus, et regina Badda, et abbates Eutropius Servitanus, Exsuperantius [Exsuperius] Agaliensis, Aurantius [Aurasius] sancti Cosmae et Damiani, qui postea fuerunt episcopi Toletani, MAXIMUS abbas Caesaraugustanus sanctarum Massatum, Emila S. Eulaliae Barcinonensis qui postea fuit ejusdem urbis episcopus, Elias abbas S. Leocadiae Toleti, postea episcopus Salmanticensis, Terechristus abbas S. Eulaliae Toleti. Omnes isti ex ordine S. Benedicti. Item Fulgentius presbyter, MAXIMUS Caesaraugustanus archidiaconus, Eugenius diaconus Toletanus, Isidorus diaconus Hispalensis, Joannes monachus Agaliensis, [Col. 0612B] postea Biclarensis. Ex Palatinis vero Helladius, etc.


Ex vulgari editione.

Item interfuerunt eidem gloriosus Reccaredus rex, et Badda gloriosa regina, et abbates, videlicet Eutropius Servitanus, Exsuperius Agaliensis, Aurasius SS. Cosmae et Damiani, M. MAXIMUS abbas prius Benedictinus sanctarum Massarum Caesaraugustae, nunc archidiaconus Caesaraugustanus, Stephanus abbas Reatensis, Emila S. Eulaliae Barcinonensis, qui fuit postea ejusdem civitatis episcopus. Omnes isti ex ordine S. Benedicti. Elias abbas S. Leocadiae Toletanae. Item Fulgentius presbyter, Eugenius diaconus Toletanus, Isidorus diaconus Hispalensis, Joannes monachus Agaliensis, abbas postea Biclarensis et episcopus.

Jam vides, lector, incorporationem duorum in [Col. 0612C] unicum archidiaconum, eumdemque abbatem, Maximum; prioremque, auctorem Chronici ab Higuera existimatum, repente factum Benedictinum monachum. Inde natum oportuit discrimen inter epistolam Luitprandi Estepani Codicis, fragmenti sui sive continuationis ad Maximi Chronicon praeambulam, atque eam quae edita fuit. In hac enim laudatur Maximus monachus Benedictinus postea episcopus Caesaraugustanus; in illa vero antiquioris creationis Maximus tantum episcopus Caesaraugustanus. Pariter ad annum 596, Estepanus Codex habet: Simplicio Caesaraugustano successit qui hoc Chronicon scripsit. Quod quidem testimonium de anno consecrationis Maximi in editis deest.

Nec dicas Luitprandum hunc Ticinensem in continuatione hujusmet Maximi Chronici, quae habetur in [Col. 0612D] fragmento paulo ante dicto nostro, sive Estepano Codice, ad annum 624 haec habere: Maximus ex monacho Caesaraugustanus episcopus habetur clarus; et ad annum 624: Maximus episcopus Caesaraugustanus moritur, haec enim hujus caeterorumque ficulneorum auctorum, quos eadem gallina eduxit, enuntiata retorquemus optimo jure nos ad redarguenda in gemellis eorum vitia et convincenda mendacia; non autem eos in veritatis auctoramentum admittere sane possumus. Imo ex eodem hoc de Maximi obitu testimonio iterum apparebit prioris et ejus qui e nova futura posterius prodiit diversitas. In Codice enim seu fragmento nostro divisa est, ut vidimus, memoria vitae seu celebritatis [Col. 0613A] mortisque Maximi inter duos annos. At vero in vulgato Luitprando semel haec nec parum diverse concepta verba, aliud prorsus valdeque diversum opus clamant. Ad annum nempe 622, Marcus Maximus (ait) monachus prius Benedictinus, et post episcopus Caesaraugustanus, celebris post mortem habetur: ille ipse nimirum, qui alterius Luitprandi fide post biennium, nec antea, obiit.

Aeque falsum est appellatum fuisse Marcum. Quod iisdem argumentis persuademus iis qui praejudicio occupati ad partes non abierint. Maximus in primis, nec aliter audit in conciliis subscriptus laudatusve ab Isidoro, Ildephonso, et Honorio caeterisque supra adductis incorruptae adhuc historiae, etiam Benedictinae, scriptoribus, atque aliis innumeris. Hieronymus [Col. 0613B] item Higuera in Toletana Historia non alio passim quam hoc unico Maximi appellat nomine, ut e verbis ejus antea relatis, consultoque opere ipso, ab iis quibus copia ejus ab exemplorum possessoribus facta erit, omnibus fere paginis constare poterit. Consonat Estepanus Codex in Chronici nempe ipsa nuncupatione, quae ita habet: Epistola Maximi Caesaraugustani episcopi ad Argebatum episcopum Portugalensem pro suo Chronico. Sancto et venerabili fratri episcopo Argebato Maximus. Chronicon Maximi episcopi Caesaraugustani ab anno 630. Nec aliter ipse vocat utrumque Maximum in mentione eorum qui Toletanis Patribus adfuerunt, sicuti nec Luitprandus in additamenti seu continuationis paulo ante laudatis testimoniis. Tandem nusquam dictum auditumve fuit [Col. 0613C] hominis hoc nomen, seu praenomen potius, usque dum Toletano-Fuldensis nomenclator auribus id recentiorum insufflavit.

Cuinam autem, dices, antiquitatis monumento innixus Marcum sic repente apparere fecit eum qui nudo tantum Maximi nomine, ex quo floruit aevo ad nos usque signatus venit? Incredibili equidem atque insana temeritate imposuit emissariis suis, ut Marcum quemdam S. Benedicti discipulum, qui brevi poematio almi parentis laudes paulo post ejus obitum comprehendit, Maximumque Caesaraugustanum episcopum, Chronici de quo loquimur auctorem in unum eumdemque hominem a se coagmentatum bonis ac doli securis aevi sui mortalibus ostentarent, a quibus ad eorum posteros infelix eadem securitas propagaretur. [Col. 0613D] Quod tertium fuit nostrae oppositionis caput. Interrogabuntur hic sigillatim testes ab impostore subornati pro re hacce historiae albo ascribenda. Pseudo-Maximus ipse in epistola nuncupatoria ad Argebatum: Vitam S. Patris nostri Benedicti versibus heroicis expolitam primo quoque ad beatitudinem tuam (ait) transmittam. Et ad annum 612, num. 15; Euphemium ego quoque monachus Benedictinus, et in mea pueritia S. P. Benedicto charus, archiepiscopum Toletanum de facie novi. Nihil horum in fragmento nostro.

Braulioni etiam, qui et ipse fuit Caesaraugustanus praesul, tributum carmen de eodem Maximo. [(a) 1Kb] .

[Col. 0614A] Maximus hic situs est, dictus cognomine Marcus,
   Nobilis historicus, praeco, poeta, vigil.
Qui Benedictinae soboles clarissima gentis,
   Caesaris hic fulgens praesul in urbe fuit.
Ambitione procul, meritis et grandibus auctus,
   Suscipit invitus pontificale decus.
Vita gravis, mores nivei, praestantia vultus
   Dignum fecerunt praesulis officio.
Larga manus, doctrina decens, et lingua diserta
   Ingenium praestans, eloquiumque grave.
Confectus senio superas revocatur ad arces,
   Cujus membra tenet dicta Columna domus.
In qua pontificis praeclari munere functus,
   Judicii extrema luce resurget ovans

HIC REQUIESCIT IN PACE FAMULUS DEI M. MAXIMVS CAESARAUG. EPISCOPUS, OBIIT XIV KAL. OCTOB. [Col. 0614B] AERA DCLIV, ANNO V GLORIOSIS. SISEBUTI REGIS. VIXIT ANNIS CIRCITER LXXII.

Alterum quoque, Helecae ejusdem sedis episcopo ascriptum, pro sepulcro ejusdem Maximi, quae ex Joannis Tamaii Hispani martyrologi [(b) 1Kb] similium frequenti mercatu fallax et adulterina merx est prodens ipsa sui auctoris stribiliginem.

In tumulo jaces hoc, Marce, sed Maxime vatum
   Hesperiae nostrae nomine et epitheto.
Caesaris Augustae qui natus, lumen eremi
   Occidui quaeris, munia sancta capis.
Tu Benedicti patris . . . . . charus, ejus ab ore
   Suxisti regulam quam das et ipse tuis.
Tu monachus, diacon, abbas, et praesul, ubique
   Carmine prosaque notus, in astra cluis.
Heleca te rogat antistes successor ut urbem
   Nostram protegere, nec sine fine sinas.

[Col. 0614C] Auxiliares huic tuendo mendacio subrogavere copias Luitprandus et Julianus ejusdem farinae historici. Prior in epistola ad Tractamentum Pseudo-Chronici sui nuncupatoria (non tamen Codicis Estepani) qui ait: Ut quaeram tibi Chronicon Dextri, quod M. Maximus monachus Benedictinus postea episcopus Caesaraugustanus, prosecutus est. Idemque ad annum 616 in Chronico ipso: M. Maximus Caesaraugustanus epicopus ex monacho S. Benedicti, scriptor Chronicorum, eximius concionator, vir pius et doctus, qui vitam S. Benedicti scripsit carmine, et multa prosa et versu, sancte moritur. Idem Advers. 33, alias 32, Marcum Maximum vocat Benedictum monachum, sapientissimum poetam, et episcopum Caesaraugustanum. Posterior Julianus, in Chronico, num. 304 et 306, quibus locis Marci nomen [Col. 0614D] bis tribuit Maximo, gemelli omnes in id intenti ut semel sibi ipsis dictam a parente eorum communi fallendi legem observarent, Maximumque transformandi propositum enixe prosequerentur. Sed, bone Deus, quod simul umbrae unico veritatis lumine ictae cadent et in tenebras suas propellentur!

Marci monachi Casinensis S. Benedicti discipuli omnes fere qui de sancti Patris rebus gestis olim in litteras aliquid retulere, mentionem faciunt, carmen ab eo conscriptum laudantes, quo Gregorianae ejusdem sancti Patriarchae historiae quaedam adjunxit. Idque carmen jam saepius typis vulgatum fuit [(c) 1Kb] . [Col. 0615A] Nullus tamen eorum agnomen Maximi, aut Caesaraugustana abbatis, archidiaconi episcopive munera, usquam unquam ei ascripsit. Consulantur Paulus diaconus, lib. I, De gestis Longobardorum, cap. 26, cujus verbis Adrevaldus utitur lib. I De miraculis S. Benedicti, cap. 4; [(a) 1Kb] Petrus diaconus libello De viris illust. Casinensibus, cap. 3; [(b) 1Kb] Leo Marsicanus sive Ostiensis, lib. III Hist. Casinensis, cap. 21 [(c) 1Kb] . Qui quidem utpote ejusdem monasterii alumni, multoque magis hic postremus Ostiensis, viris ejus illustribus laudandis addictus, ignorare haud potuere, nec dissimulare debuere, hunc tam charum parenti discipulum atque ejus encomiasten celeb rrimum, in Hispaniam se contulisse ibique tam praeclaris fuisse honoribus parem existimatum: cum vere, si ita res [Col. 0615B] contigisset, primus agnoscendus esset e Benedictina familia desumptus episcopus, quod in laudem hominis et ordinis oppido illustrem cederet.

Adjunge similiter, de Marco Casinensi tantum monacho loquentes Aimoinum Floriacensem in sermone quodam de S. Benedicto [(d) 1Kb] cui carmen ejus intexuit, et in prooemio lib. II de Miraculis ejusdem sancti Patris Benedicti [(e) 1Kb] ; S. Petrum Damianum, serm. 8, de S. Benedicto; Sigebertum Gemblacensem de Script. Eccles., cap. 33; recentiorumque saeculorum Joannem Trithemium, qui quidem in opere de Scriptoribus Ecclesiasticis, Marci monachi et Maximi Caesaraugustani episcopi seorsum meminit, in altero autem opere de Viris illustribus ordinis sancti Benedicti, nec Marci, nec Maximi: prioris quidem forsan quod paucorum [Col. 0615C] versuum poeta vix annumerari dignus ei visus inter scriptores fuerit quos in librum secundum conjecit; nec inter episcopos, quorum catalogum quartus continet, potuit eum laudare, cujus episcopatum Caesaraugustanum cum omnibus aliis familiae suae ac superiorum temporum scriptoribus ignorabat; posterioris vero Maximi, quia nondum ex ficulnea lege dictum fuerat, ut qui nusquam talis auditus fuisset, Maximus Caesaraugustanus episcopus, monachus esset. Arnoldus item Uvion [(f) 1Kb] Benedictinos monachos, Lilius Gyraldus poetas laudans, Baronius cardinalis [(g) 1Kb] , Joannes Gerardus Vossius [(h) 1Kb] , Antonius Possevinus [(i) 1Kb] (et quis non?) aut de uno Marco, aut de utroque distincte loquuntur.

Anne ergo tot saeculorum, non silentio solum sed [Col. 0615D] et clarissimae significationi denegabimus fidem, ut paucis heri et nudiustertius Toleti natis pseudonymis scriptoribus, qui omnes eadem arant vitula et ex uno disci omnes possunt viliter mancipemus? Tacent veteres, ais, non negant. Imo negant dum tacent. Ea enim vis est silentii cum debuit res non sileri, ut infectam [Col. 0616A] jure dicamus. Quid enim si scriptor Vitae aut encomiastes SS. Gregorii Magni, Athanasii, Basilii, Leandri, aliorum, laudatis eorum tirociniis contentus, gesta ab iis praetermisisset munera Ecclesiae maxima? Quid si sodalis sodalem ejusdem fere temporis ob paucorum versuum confectionem posteris commendaret, de aliis autem taceret virtutibus quarum is merito nixus ad illustre quoddam dignitatis fastigium ascendisset? Siccine hominis, cujus carmen aureis litteris in vestibulo Casinensis maximae domus attestante Leone Ostiensi fuit inscriptum, decoxit statim apud Casinenses ipsos memoria, ut non de eo aliter quam de uno ex monachis eo loco demortuis sint locuti? quem ita conspicuum, ita celebrem longissimae aetatis beneficio, gestis honoribus, praesentia in conciliis, [Col. 0616B] lucubrationibus historicis, magnisque virtutibus, historiae nostrae lucumones depinxere? Insani simus si ita nos ludificari ac duci tanquam bubalos, fune naso inserta, permittimus.

Omnino et argumentis uti affirmantibus possumus. Marcus post S. Gregorium de S. Benedicti rebus scripsit. Ita nos censere debemus, si antiquioribus credimus. Sigebertus ait [(j) 1Kb] Vitam a Gregorio descriptam eum deflorasse heroico breviloquio, et pauca superaddidisse. Aimoinus itidem aperte docet principem hujus argumenti Gregorium fuisse, et post eum aliqua exarasse versibus Marcum et Paulum Casinenses. Sanctus autem Gregorius Vitam S. Benedicti, hoc est secundum Dialogorum librum qui eam continet, jam pontifex scribebat, circa annum sui [Col. 0616C] muneris quartum, Christi 593, quod ex libri 4 cap. 36, 47 et 55 liquidum est. Scripsit ergo et Marcus, si Maximus fuit, de Benedicto carmen non adhuc Casini, sed cum ex monacho et abbate archidiaconus Caesaraugustanae Ecclesiae, forsanque jam episcopus, in conspectu esset universae Hispaniae. Namque anno 599, hoc est sex annis post scriptam a S. Gregorio papa S. Benedicti Vitam, erat jam praesul Caesaraugustae Maximus: quod ex concilii Barcinonensis prius laudata subscriptione constat. Quod quam male convenit cum celebrato a Casinensibus tam sicce jejuneque Marco monacho auctore carminis, omnes vident.

Praeterea Marcus levita S. Benedicti aud tab eodem Aimoino, diaconus scilicet: qualem eumdem fuisse [Col. 0616D] Benedictum parentem clarissimis documentis demum ostendit vir in paucis doctus ac prudens, mihique semper colendus, dominus Angelus de Nuce, ex Casinensi abbate Rosanensis hodie archiepiscopus, in eruditissimis suis ad historiam Leonis Ostiensis Casinensem notis [(k) 1Kb] . Verba Aimoini [(l) 1Kb] : Dehinc Marcus [Col. 0617A] quidam poeta ad eumdem venerabilem Benedictum veniens, ejusque magisterio se committens, aliqua in ejus laude, levita ipsius, versibus exaravit. Levitae autem munus maxime distat ab episcopali dignitate Maximi. Tandem id faciunt Hispanarum rerum hi buccinatores, Marcum confundentes cum Maximo, ut de natalibus hujus Hispanis dubitari possit. Qui enim disciplinae se dedit almi parentis Casinum habitantis et in ea domo mansit, Italus credendus est potiori jure quam nostras. Benedictinis scilicet monachis talium cupidis (viros semper excipio hujus familiae, quos continuo creat, subacto atque purgato judicio utentes) objecit quidem mendacissimae historiae architectus hanc, ut cum Virgilio parum loquar mutato,

Melle soporatam et medicatis fraudibus offam
[Col. 0617B] Caesaraugustani praesulis Maximi, tum Marci, tum monachi hujusce ordinis; ne virorum intra claustra ejus degentium passim doctissimorum ea, quae obtrudendo aliorum palpo simul dicta sunt, palato non saperent.

Qui autem de re plura, commentarium adire duplex ac forsan triplex poterit amici olim dum ante paucos annos viveret nostri D. Josephi Pellizerii Jacobaei equitis, regii chronographi, De duobus inter se diversis Marco et Maximo [(a) 1Kb] : ex quo pauca haec decerpsisse fas et aequum fuit, ex vernaculis nempe latina ut vulgaria magis fierent, satisque nos proposito faceremus nostro. Adversus quem nescio quis larvatus olim insurrexit [(b) 1Kb] , eorum secutus morem, [Col. 0617C] qui, ut Seneca eleganter ait, personam quam faciem malunt, scriptoque libello sannarum magis quam rationum [Col. 0618A] pleno, arguti atque dicacis potius quam docti hominis laudem aliquam reportavit. Eruditi enim opusculi ante alia propositum naso suspendens, quasi huic tantum distinctioni Marci atque Maximi stabiliendae accinctus araverit littus arenarum cultor, ut ait Ausonius [(c) 1Kb] , hoc est rem inutilem vanamque sit sectatus, risui se totum derisuique omnium dedit. Haec nempe latenti, seque prodere erubescenti Aristarcho res inutilis et vana est occursu primo conficere monstrum falsitatis; et ementiti quod praefert nominis redargutione, dicta ejus omnia et fidem evertere, qui pro vero maximo sese venditans novam quasi, non solum profanarum, sed et sacrarum quoque Hispaniae totius rerum historiam, ipsamque mendaciis scaturientem, nobis nuper ingessit. Operam et oleum [Col. 0618B] Pellizerius ludit, gigantem hunc uno et altero ictu lapidis prosternens; magnum autem operae pretium facit is, qui fabulosarum quarumdam originum detectarum invidia ferox, lapidem quo ictus fuit veluti canis mordet.

Huic deinde suo Maximo attribuit Pseudo-Juliani ore ficulneus transformator, quod auctor fuerit Officii S. Jacobi Apostoli. In Collectione scilicet variorum carminum ita habet [(d) 1Kb] : Officium S. Jacobi apostoli est compositum a Maximo Caesaraugustano episcopo. Praefatio est S. Isidori et hymnus. Quam hic inculcari dignum est mendacem memorem esse oportere! Idem enim ipse auctor in Chronico, num. 17, missam S. Jacobi a B. Isidoro ait expurgatam, a Melantio editam, et a Serrano Asturio episcopis Toletanis auctam fuisse. [Col. 0618C] Sed jam nos ad alia. Hic aliis capitibus examinandus est Maximus.



MAXIMI CAESARAUGUSTANI EPISCOPI SCRIPTA QUAE EXSTANT OMNIA.




[Col. 0617]
EPISTOLA MAXIMI CAESARAUGUSTANI EPISCOPI AD ARGEBATUM EPISCOPUM PORTUGALENSEM. PRO SUO CHRONICO. [1Kb] (C,G,S)*

[Col. 0617D] Sancto et venerabili fratri episcopo Argebato Maximus.

Cum essemus in urbe regia ad concilium vocati a domino nostro gloriosissimo rege Gundemaro saepe [Col. 0618D] inter nos convenimus, cum et sermo multus esset de historiis regum Gothorum, quas non multo ante in lucem edideram, efflagitasti a me satis verecunde ut tibi continuarem Chronicon illud quod nomine [Col. 0619A] Dextri Barchinonensis circumfertur. Et cum tu pro tua in me benevolentia, et mea in te observantia, jubere potuisses, maluit sanctitas tua a me precibus contendere quod quasi pro jure suo bene poterat jubere vel exigere. Feci quod jussisti, connectens seriem temporum more nostro per aeras et annos Christi, praetermisique computandi rationem quam per annos Urbis et Augustorum Dexter sequitur. [Col. 0620A] Utinam tam diligenter fec rim imperata tua, beatissime Pater, quam conatus sum facere libenter! Perduxi namque rerum narrationem ab aera 469 (hoc est post annum Christi 431) ubi finem facit Dexter, produxitque ad aeram 644, hoc est usque ad mortem regis Gundemari. Tu me, Pater, in orationibus tuis Christo commenda. Vale.




[Col. 0619]
CHRONICON MAXIMI CAESARAUGUSTANI EPISCOPI AB ANNO CDXXX. (C,G,S)*
[Table: 47Kb]

Finis Chronici Maximi Caesaraugustani.




[Col. 0633]
CHRONICON EUTRANDI TICINENSIS DIACONI ET SUBDIACONI TOLETANI.

[Col. 0633A] Sancto Patri Regimundo episcopo Eliberitano Eutrandus inutilis servus servorum.

Gratum mihi fuit, beatissime Pater, ac domine multum venerande, quod Antapodasis nostra, in qua carmine, nunc prosa, ludo, tandem ad manus tuas pervenerit. Nec minus jucundum est quod modo jubes, ut in Fuldensis monasterii bibliotheca, ubi nunc exsul commoror, quaererem tibi Chronicon Dextri, quod Maximus Caesaraugustanus episcopus rogatu Argebati episcopi [a 1Kb] , et, si vacaret, ad nostra tempora producerem. Nam dicis laborare vos maxima quorumdam librorum penuria; inter barbaros enim et inhumanos Saracenos non suppetit copia rerum ad vitam necessariarum, nedum ut habeatis bonorum librorum copiam. Dolui quidem vicem tuam, quod [Col. 0633B] ita duriter vitam exigas. Sed solatur te in tantis angustiis constitutum, qui [b 1Kb] sicut bonus pastor ovibus tuis es solatio et auxilio, qui quotidie mortem subis omnium causa. Chronicon quod petis in hac bibliotheca reperi in vestusta membrana descriptum, adjecique, ut jussus sum, annorum seriem ad haec usque tempora (id est usque ad aeram 960), et gratulor mihi quod cum Toleto, ubi sub sanctissimo praesule Toletano Bonito subdiaconus fui, in Italiam proficiscerer, aliquos historiae libros mecum asportavi, in quibus ordine erat series collecta multorum Hispaniae episcoporum (quos in hac bibliotheca jussu, uti credo, sancti Caroli Magni imperatoris ex Hispania allatis, quos, ut aiunt, illi obtulerat sanctissimus Elipandus archiepiscopus Toletanus, [Col. 0633C] postquam illum erroris sui de adoptione Christi serio poenituit). Feci quod jussisti, beatissime Pater; an voto conatus responderit, tu videbis, qui jussisti. Vale, et servum hunc exsul exsulem Deo commenda.

[c 1Kb] Verius dicetur hoc fragmentum, quandoquidem promittens superventurum esse ad annum Domini 922, pervenit ad annum solummodo 630. Desunt CCXCII anni et tantum reperiuntur in hoc fragmento Chronici XXV anni. Ab anno scilicet 606 ad annum 630. Hic auctor corrupte et hic etiam, et a Trithemio, dicitur Eutrandus. Dici debet Luitprandus. Venit Toletum ex Italia, et ibi fuit subdiaconus. Profectus vero ad Italiam factus est diaconus, de quo scribit Trithemius.
[Table: 4Kb]



ANNO DOMINI DCXLVI.
VICTOR CARTHAGINENSIS EPISCOPUS.




[Col. 0635]
NOTITIA HISTORICA IN VICTOREM.
(Baron. Annal. ad ann. 646.)

[Col. 0635B] Fortunato sive defuncto, sive e gradu deposito haeresis causa, subrogatus est in locum ejus hoc anno, mense Julio, Victor, qui simul ac creatus est Carthaginensis episcopus, nihil antiquius habuit quam se esse catholicum suis litteris indicare, sicque more majorum fidei suae [(a) 1Kb] professionem scribens, misit eam ad Theodorum pontificem, decernens ad eum dignam legationem, delegans Mellosum Gippensem, sive Gisippensem episcopum, Redemptum diaconum Carthaginensem, et Cresciturum notarium ejusdem Ecclesiae: his itaque ad eumdem Theodorum pontificem litteras dedit, quibus de sua creatione eumdem reddidit certiorem, simulque se fidei catholicae esse professorem significavit. Exstant ipsae Victoris litterae in Actis Romani concilii sub Martino pontifice, [Col. 0635C] ex quo hic suo loco et tempore quo scriptae sunt tibi exhibendas esse putavimus.

Et post Victoris epistolam datam, naec addit Baronius: Huc usque epistola Victoris ad Theodorum Romanum pontificem. Quod vero postremo loco habet de episcopis Africanis in suspicionem seditionis quorumdam relatione adductis apud imperatorem, cujus rei gratia haud liberum fuerit legationem mittere Constantinopolim; plane significat motus illos Gregorianos, de quibus diximus, hoc anno (ut habent Annales Graecorum) [(b) 1Kb] coeptos in Africa, rebellante Gregorio praeside adversus imperatorem. Ingestum plane fuerat auribus Constantis imperatoris Africanos episcopos cum Gregorio conspirare, ob idque eidem [Col. 0636B] infensi penitus redditi fuere. Sed de Gregoriana rebellione pluribus sequenti anno dicendum.

Quod rursus ad ipsius Victoris epistolam spectat, commendata ea reperitur praeconio Martini papae successoris Theodori in Lateranensi concilio verbis istis [(c) 1Kb]  Per synodicam epistolam suam dudum nobis relectam Victor venerabilis Carthaginensis episcopus tam ferventissimum zelum suum declaravit, quamque Deo amabilem humilitatem rationabiliter certus est ostendisse. Et zelum quidem per hoc quod introductam novitatem nimis accusare nostrae apostolicae sedi dignoscitur, et enarrare in scripto ei acclamationes pene omnium Christianorum, nec non gemitus reverendissimorum episcoporum, non leviter (sicut ille scripsit) perturbatorum propter fictiones et commenta quae adversus [Col. 0636C] veram confirmavit fidem Paulus episcopus Constantinopolitanus; humilitatem autem competenter, minime praesumens abrogatum eumdem Paulum habere, sed consacerdotem appellans, donec judicium de eo nostrae apostolicae auctoritatis, hoc est principis apostolorum Petri cognoscat, ut pote quoniam solus et prae omnibus creditus est atque accipere meruit a Rege regum Christo Deo claves regni coelorum ad aperiendum recte credentibus in eumdem Dominum nostrum, et claudendum infidelibus haereticis. Nimirum cujus sit communionem catholicam iis qui foris stant aperiendo Ecclesiam impartire, vel declarando haereticos, claudere. Plura alia addit in commendationem ejus epistolae, sed ista satis pro instituto.




[Col. 0637]
VICTORIS CARTHAGINENSIS EPISCOPI EPISTOLA AD THEODORUM PAPAM.
(Mansi, Conc. Coll., nov. ed. tom. XII.)
(C,S)

[Col. 0637A] Domino beatissimo et honorabili sancto fratri Theodoro papae Victor.

Vestrae beatissimae paternitatis apud Deum acceptabilis opera et conversatio gloriosa pene mundo toti sunt manifesta. Praedicationibus igitur apostolicis et doctrinis dum verae fidei cultura universa repleta sit terra, per divinorum tamen eruditionem eloquiorum, vestra instruente admonitione exhortatoria, superaedificatur orthodoxa Christi Ecclesia, apostolica institutione fundata, et a fidelibus Patribus firmissime roborata. Ad quam omnes beatissimi apostoli, pari honoris et potestatis consortio praediti, populorum agmina convertentes, pie et sancte de tenebris ad lumen, de lapsu ad veram fidem, de morte ad vitam homines divinae praedestinationis gratia praescitos, salutaribus [Col. 0637B] praeceptis ac monitis perduxerunt. Quorum sanctorum apostolorum vestra fraternitas honoranda sequens plenius merita, et perfectius implens exempla, Ecclesiam Dei morum probitate et actuum sanctitate condecorat, et fide sacra vel Christianis moribus vigens, quae fieri Deo placita praecepit, studiis pontificalibus indesinenter operatur et perficit, servans legis divinae mandata: Quia non legis auditores justi sunt apud Deum, sicut narrat Apostolus, sed factores legis justificabuntur (Rom. I). In qua lege divina vestra sancta et veneranda sinceritas, sicut scriptum est, meditatur die ac nocte (Psalm. I): quae meditatio non lectione per figuram litterarum tantum conspecta, sed uberante in vobis Christi gratia, in vestra cognoscitur conscientia immobiliter [Col. 0637C] insita, nullatenus de vestro corde recedente lege Christi Dei Domini sacrosancta, sicut in Psalmis dicit propheta: Os justi meditabitur sapientiam, et lingua ejus loquetur judicium (Psalm. XXXVI). Lex Dei ejus in corde ipsius: non atramento, sed spiritu Dei vivi vestra in areana conscripta; neque in tabulis lapideis, sed in tabulis cordis carnalibus (II Cor. III), sicut beatissimi apostoli Pauli ad Corinthios missa nos docet epistola. Quibus praemissis, significamus Deo placitae fraternitati vestrae, die decimo septimo Kalendarum Augustarum indictionis quartae, nostram humilitatem divina gratia, suo ut praecepit munere praeveniente, ut vestris sanctis ac Deo dignis precibus, in sancta Carthaginensis civitatis ecclesia pontificalis honoris accepisse consecrationem et stolam. In quo dignitatis fastigio, ut a Deo omnipotente regamur [Col. 0638A] ab altissimo, et a malis actibus liberati, sacerdotale non nomen tantum, sed Christi Domini Dei nostri protegente auxilio, et meritum habeamus, vestris sanctis ac Deo acceptabilibus nos commendantes orationibus, poscimus, quatenus et vestris deprecationibus pro nobis ad Deum effusis muniti, et eruditionibus bonis instructi, digni efficiamur cum omnibus nobis populo Christiano commisso illaesi protegi velamento divino. Ad salutationem ergo vestrae sanctae et honorandae fraternitatis, vice nostra Mellosum humilem vestrum fratrem, nostrum episcopum, et Redemptum diaconum, vel [a 4Kb] Cresciturum notarium sanctae nostrae sedis, vestros famulos destinavimus, quos postulamus celerius nobis a vestra beatitudine persolvi, quo possint ad proprias [Col. 0638B] ecclesias ante hiemem Deo propitio remeare. Prae omnibus autem fateor, in ipso nostrae provectionis exordio cor nostrum non leviter vulneratum fuisse, ut propheticum illud praeceptum exoptarem, dicens: Quis dabit capiti meo aquam, aut oculis meis fontem lacrymarum, et sedens plorabo die ac nocte (Jer. IX)? Ecce enim ecclesiae Dei non leviter perturbantur, Christianissimorum voces ac gemitus episcoporum non supportamus, querentium et clamantium novitates et concinnationum figmenta, a Paulo venerabili consacerdote nostro, ut dicitur, contra fidem veracissimam approbata debere repelli. Nos autem temperamentum causis innectentes, expedire putavimus, praedictorum beatissimorum consacerdotum nostrorum licet justissimos questus [Col. 0638C] aequanimiter supportare, et ad auditus venerandos fraternitatis vestrae hoc ipsum pervigili cura deducere. Inquiunt enim, quaedam vice epigrammatum, chartarum volumina in sacris aedibus apud regiam civitatem nuper esse suspensa, religioni catholicae et ipsi verae fidei ac Patrum traditionibus omnino contraria. Quis enim vecors sacrilega voce audeat praedicare in Domino nostro Jesu Christo aut unam tantummodo voluntatem, aut unam operationem existere, dum manifestissimis Patrum definitionibus liquidius clareat id Domino nostro Jesu Christo duas naturas, et earum duas voluntates, duasque operationes vel proprietates naturales modis omnibus inveniri? Et possumus multiplicibus Patrum documentis nostrae parvitatis intentionem firmare, nisi vestram sanctissimam fraternitatem in omnibus [Col. 0639A] corde ea retinere firmissime teneamus. Ut autem ipsius sedis apostolicae decretis per omnia confirmemur, Leonis beatissimi praedecessoris vestri apostolicae memoriae definitionem inseri pervidimus, et continet (Epist. X). Agit enim utraque natura [a 1Kb] cum alterius communione quod proprium est. Nos itaque Patrum in omnibus decreta sequentes, in Christo Domino nostro duas naturas, earumque duas voluntates, duasque operationes firmissime praedicamus, Deum verum atque hominem verum absque delictis humanis veraciter confitemur, repudiantes cunctarum haeresum subsannationes, vanitates et insanias mendaces. Vestrum est itaque, frater sanctissime, canonica discretione solite contrariis catholicae fidei obviare, nec permittere noviter dici quod Patrum [Col. 0639B] venerabilium auctoritas omnino non censuit. Nos enim humiles corde, quae recta sunt adjutore Domino sapientes, uno vinculo charitatis vobiscum sumus constricti, veram fidem ac religionem catholicam in omnibus fortiter defensantes. Studiosius itaque a catholicis improbis posse resistere, imminendum est, ne torpore desidiae oppressi, culpae taciturnitatis teneamur obnoxii, et quasi favorem impendentes judicemur, dum adversa catholicae fidei propulsare [Col. 0640A] negligimus. A beato namque Felice apostolo [b 1Kb] vestrae sanctitatis praedecessore dictum est: Negligere quippe, cum possis, deturbare perversos, nihil est aliud quam fovere; nec caret scrupulo societatis occultae, qui manifesto facinori desinit obviare [c 1Kb] . Liquet, doctor sanctissime, venenosa serpentum sine simplicitate astutia, manifesta est dolosa haereticorum fallacia. Quid est enim naturarum in Christo Domino nostro proprietates auferre, nisi earumdem naturarum confusionem inducere? quod catholicae Ecclesiae, id est, statutis quam maxime Patrum sancti Chalcedonensis concilii exstat contrarium, ex quo amplius et fundamentum fidei et perfectio indubitate consistit. [d 1Kb] Possemus vero etiam eidem fratri et coepiscopo nostro Paulo beatissimo regiae civitatis antistiti similia nostris [Col. 0640B] scriptis dirigere, nisi malorum cognosceremus falsis locutionibus dictum fuisse nostram quasi Africanam provinciam posse aliqua, quae in vero non consistunt, mala peragere. Sed et hoc nostrae postulationi subjungimus, ut ea quae epistolariter a coepiscopis nostris sancti concilii nostri ad beatissimum Paulum patriarcham scripta sunt, per vestrae beatitudinis responsarios eidem fratri nostro Paulo dirigere jubeatis.




ANNO DOMINI DCXLVI
SANCTUS BRAULIO CAESARAUGUSTANUS EPISCOPUS.




[Col. 0639]
NOTITIA HISTORICA IN SANCTUM BRAULIONEM.
(Nic. Ant. Bibl. vet. Hisp. t. I, p. 374.)

[Col. 0639C] Laudatur apud sanctissimum scriptorum historicum Ildephonsum Braulio, frater Joannis supra laudati, cujus in Caesaraugusta decedentis, Ildephonsus ait (Cap. 12), adeptus est locum, vir, sicut germanitate conjunctus, ita non minimum ingenio memoratus. Clarus et iste habitus canonibus et quibusdam opusculis. Scripsit Vitam Aemiliani cujusdam monachi, qui et memoriam hujus, et virtutem illius sancti viri suo tenore commendat pariter et illustrat. Habuit sacerdotium fere viginti annis, quibus expletis clausit diem vitae praesentis. Duravit in regimine temporibus Sisenandi, Cinthilae, Tulganis, et Cindasvinthi. Subscriptio ejus legitur in conciliis omnibus hujus quo vixisse refertur temporis, Toletanis IV, V et VI. In VII sub Cindasvintho, anno 646, deest Caesaraugustani episcopi [Col. 0639D] nomen. In VIII sub Reccesvintho, anno 653, Taio episcopus Caesaraugustanus jam apparet. Quantum [Col. 0640C] ejus de Ecclesia meritum in iis fuerit coetibus Isidorus Pacensis episcopus satis docet, qui de quarto loquens [(a) 1Kb] , quem Sisenandus coegerat: Huic sanctae, inquit, synodo inter caeteros Braulio Caesaraugustanus episcopus claruit: cujus eloquentiam Roma urbium mater et domina postmodum per epistolare alloquium satis mirata est. Et paulo inferius de concilio Toletano VI, sub Chintilane: Huic synodo Braulio Caesaraugustanus episcopus prae caeteris illustris excellit, atque piam doctrinam Christianis montibus decenter infundit, cujus et opus nunc usque Ecclesia relegit. Quae duo testimonia in unum redegit ea exscribens Rodericus archiepiscopus Toletanus, lib. II, cap. 19 Huic synodo (sextae, juxta nostrarum editionum ordinem, quam ipse tamen quintam vocat) Braulio Caesaraugustanus [Col. 0640D] episcopus prae caeteris illustris, ait, effulsit, atque piam doctrinam Christianis mentibus [Col. 0641A] decenter infudit: cujus et opuscula nunc usque Ecclesia veneratur. Hujus eloquentiam Roma, urbium mater et domina, per epistolare alloquium est mirata.

Nihil vero aliud infusione illa doctrinae significatum nobis existimo, quam quod sextae hujus synodi canones Braulionis stylo sint formati. Fuit enim, ut ex aliis ejus apparet notatque Andreas Resendius ad Quevedum scribens [(a) 1Kb] , non paulo castigatioris ac limatioris aevi illius aliis styli. Et fatetur ipse versus finem praefationis sancti Aemiliani Vitae de qua statim agemus, disciplinarum saecularium studium ex parte se attigisse [(b) 19Kb] . Archidiaconus hic erat, cum sanctus Isidorus litteras ei direxit quae inter Isidorianas leguntur, Caesaraugustanae urbis, ut credimus, et Joannis germanus frater, ut contra (Thomam) Truxillum [Col. 0641B] nostrum censuit is qui in magno opere De actis sanctorum, die XVIII Martii Synopsin de Braulione historicam formavit: cujus et conjecturam de quibusdam in errore cubantibus sancti Isidori hujus epistolae ad Braulionem directae verbis, fere est ut probemus, Postulavi te, ait Isidorus, ut mihi decadem sextam sancti Augustini transmitteres; et statim subjungit: Posco ut quoquo modo me cognitum ei facias.

Quae cum nequeant de sancto Augustino ante duo saecula vita functo intelligi, necessarium videtur ut ita corrigantur: Posco ut quoquo modo mihi cognitam eam facias. Attamen libentius ea intacta relinquerem, cum cognoscendi sive incogniti verbum idem Isidorus ita usurpare amet. De Justo enim Urgellitano ait cap. 21: Hujus quoque fratres Nebridius et Elpidius [Col. 0641C] quaedam scripsisse feruntur, e quibus (malim de quibus) quia incogniti sumus, magis reticenda fatemur. Sicut enim incognitum hoc loco pro nondum docto sese dixit, ita et cognitum se sancti Augustini sextae decadi ut faciat Braulionem rogavit. Nisi hoc eodem sensu levior ista alia mutatio placeat: Quibus quia [Col. 0642A] incogniti sumus in Justi elogio, aut me cognitum de ea facias, in ad Braulionem epistola. Cum esset ergo jam episcopus Caesaraugustanus scripsit:

S. Aemiliani presbyteri Vitam (qui anno 564 centenario major ad superos abiisse dicitur) cum epistola dedicatoria ad Fruminianum presbyterum, quem dominum suum et germanum appellat [(c) 1Kb] . Unde Bivarius recte collegit [(d) 1Kb] , non solum Joannem decessorem in episcopatu, sed et hunc Fruminianum fratres Braulionem habuisse. Quod significasse in principio ejusdem Vitae is videtur, Joannem germanum majorem natu communem [(e) 1Kb] , hoc est, suum et Fruminiani appellans [(f) 1Kb] . Edita haec primum Vita fuit, ut credimus, a Prudentio Sandovalio Benedictino, Tudensi ac Pampilonensi postea episcopo, regio [Col. 0642B] chronographo in libro [(g) 1Kb] Fundationum Benedictini ordinis in Hispania sub Gothorum imperio, sive Originum Hispaniae Benedictinarum, cum de monasterio S. Aemiliani Cucullati (vulgo de la Cogulla) ageret. Quem hac Braulionis historia descriptum communis Castellanorum persuasio est [(h) 1Kb] ; quanquam Aragonenses [(i) 1Kb] non hunc Aemilianum cujus corpus in monasterio dicto asservatur eique monasterio nomen dedit; sed alierum Aragoniae regni eremitam, cujus sacra pignora in oppido Torre-la-Paja dioecesis Turiasonensis exstant, Aemilianum Braulionis esse contendant.

Quam utique magnis animis decertatam hucusque controversiam non est instituti nostri ut propriam faciam, aut cum Pseudo-Maximi gladio nodum solvam; [Col. 0642C] qui post ortam controversiam ab inventore suo formatus aut deformatus, ut morem utrique parti gereret, alterum et alterum Aemilianum laudasse ad annum 562 et ad annum 578 non contentus, haec addidit postremo isto loco, ubi de Aemiliano Aragonensi agit, quae novitatem suam apertissime produnt: [Col. 0643A] Fuit alius antiquior etiam presbyter et abbas sancti Benedicti (Maximumne ita locutum credis?), de quo supra dictum est. In fragmento sane nostro, seu Estepano, ita semel, fit Aemiliani mentio ad annum 553: S. Aemilianus monachus et presbyter in Cantabria moritur. Supposititium Helecanem pariter habeo, qui hinc etiam dispellendae quaestioni intentus, Vercellensem episcopum eum esse garrit qui apud Aragonenses colitur, vel a Bivario [(a) 1Kb] ipso male acceptus.

De Aemiliano agunt quidem ac de ejus Vita a Braulione conscripta Usuardi et Romanum martyrologia. Prodiit secundo in commentario Francisci Bivarii ad Maximi Chronicon (Ad an. 562): tertio in Martyrologii Hispani Joannis Tamaii de Salazar sexto [Col. 0643B] volumine (Pag. 3), die XII Novembris, tandemque in Actis sanctorum ordinis S. Benedicti Lucae d'Acherii et Joannis Mabillonii opera collectis et evulgatis volumine seu saeculo 1. Hymnum quoque in ejusdem sancti viri laudem composuit iambico senario metro, ut in hujus vitae nuncupatoriae epistolae fine auctor ait. Transivit hymnus, hic ut creditur, ad Isidorianum Breviarium festumque hujus sancti viri Aemiliani, ubi et nunc legitur. Incipit:

O magne rerum, Christe, rector inclyte,
Parens Olympi, perpetim cui sidera, etc.
Editus exstat in Bivarii ad Maximum commentario post Aemiliani Vitam praedictam.

Vitam SS. MM. Vincentii, Sabinae, et Christetidis. Huic enim ea tribuitur, quae alias absque auctoris [Col. 0643C] nomine circumfertur, in Codice quodam Toletanae Ecclesiae quem Smaragdinum appellant; de quo Bartholomaeus Quevedo ejusdem canonicus, vir plane doctus, Andream Resendium olim monuit, ut ex Resendii ad eum responsoria constat epistola tali viro dignissima, cujus paulo ante meminimus. Resendii verba: Age, Braulio sanctus Caesaraugustae pontifex, ut ais, horum trium martyrum historiam posteritati mandavit, et Braulionis nomen liber Toletanae Ecclesiae, Smaragdinus appellatus, ostentat. De auctore certi nihil habebam, nec Ecclesiae nostrae Eborensis Lectionarius, sane ante annos trecentos viginti scriptus, nomen auctoris praefert. Credo tamen libro isti Smaragdino oppido non invitus.

[Col. 0644A] In bibliotheca monasterii S. Aemiliani Cucullati servatur ingens Codex ms. Vitae Patrum inscriptus, cujus fini haec nota affixa legitur: Explicitus est liber iste a Braulione episcopo Caesaraugustano aera sexcentesima septuagesima quarta. Hic est annus 636. Quamplures veterum Patrum tam Graecorum quam Latinorum Vitas continet, quorum major pars in Rosweidi hujus argumenti syntagmate jam publicata fuit.

Inter alia est libellus De adventu SS. apostolorum Jacobi, Petri et Pauli in Hispanias. Item De Vita vel mirabilibus sancti ac beatissimi Aemiliani presbyteri et confessoris, qui obiit Vergegii pridie Idus Novembris.

Sequitur aliud opusculum, seu carmen, De vana [Col. 0644B] saeculi sapientia, ejusdem forsan auctoris [(b) 1Kb] . Imo omnia in eo Codice contenta, paucis exceptis quae suis quaeque auctoribus diserte ascribuntur, Braulionis esse existimabat is qui de Codice isto Aemilianensi monuit olim nos oculatus testis D. Antonius Zapata et Aragon, vir antiquis litteris exercitatus, plurisque habendus si obtinuisset a se e manu sua non emittere quaedam Chronica uti in schedis reperta, quorum fides apud eruditos nulla omnino est.

Passionem sanctorum innumerabilium Caesaraugustanorum martyrum, qui passi sunt sub Diocletiano et Maximiano imperatoribus die III Kalendas Novembris, ante paucos annos una cum commentario ad leg. 12 Cod. De religiosis et sumptibus funerum Caesaraugustae [Col. 0644C] edidit Joannes Ludovicus Lopez jurisconsultus Caesaraugustanus exculti judicii doctrinaeque quam habuit ab amico nostro D. Joanne Luca Cortesio ex Codice ejus membranaceo quingentorum et amplius ut videtur annorum, Gothicis litteris scripto. Hanc septimi saeculi redolere stylum affirmate, et Braulionis nostri sibi videri, ex conjectura existimat laudatus D. Joannes Lucas: cui consentit Joannes Ludovicus Passionis editor, in praeludio secundo, et in notis quibus erudite hoc opusculum germanamque antiquitatis gemmam illustravit. Id quod vel tantorum virorum praejudicio nobis arridet. Plane Joannes Tamaius Acta haec innumerabilium MM. die III Novembris, prorsus tamen diversa, deprompsit [(c) 3Kb] .

[Col. 0645A] De epistolis Braulionis ad Isidorum et Isidori ad Braulionem, aliqua diximus cum in Isidoro versaremur. Exstat quidem inter Isidorianas Braulionis una et altera ad eum scripta, quae varia continent; et in his praecipue urgentissimam expostulationem, urbanis tamen verbis conceptam, ut Etymologiarum librum, jam ut fama sparserat absolutum, ad se mitteret; cessaretque post sex annos, quibus exspectaverat opus hoc cujus promotor fuerat, ultra se frustrari. Inter epistolas et ea venit laudanda quae ad summum ejus temporis pontificem, Isidoro Pacensi et Roderico Toletano testibus, scripsisse dicitur; quamque, illorum verbis jam adductis, Roma urbium mater et domina satis mirata est [(a) 1Kb] . Qui quidem pontifex necessario erit Honorius, qui ab anno 626 [Col. 0645B] usque ad annum 638 Romanam rexit Ecclesiam, si de rebus in concilio IV Toletano, quod anno 633 celebratum fuit, peractis concepta fuit epistola, ut subindicare Pacensis videtur; sive aliquis ex tribus Honorii successoribus, Severinus puta, Joannes Theodorusve, qui aequales inde Braulioni vixere. Ejusdem aliam ad Fructuosum Bracarensem presbyterum datam se vidisse in archivo S. Justae Toletanae finxit more suo Pseudo-Julianus Advers. 488.

De labore hujus magni praesulis in Etymologiarum S. Isidori magistri ejus opere exantlato, diximus jam in Isidoro. Etymologiarum, ait, Codicem nimia magnitudine distinctum ab eo titulis, non libris; quem quia rogatu meo fecit, quamvis imperfectum ipse reliquerit, ego in viginti libros divisi, in praefatione [Col. 0645C] ad sancti pontificis Opera. Praeter haec reliquisse Braulionem et alia opuscula, non solum Ildephonsus, sed et Isidorus Pacensis ex eoque Rodericus Toletanus referunt [(b) 2Kb] .

Circumfertur etiam Braulionis nomine inter ficulneas merces Toletani Chronicorum pseudonymorum auctoris, ad calcem illius quod Marci Maximi titulo insignitur, appendix quaedam veluti additionum potius quam historiae continuationis, additionibus [Col. 0646A] aliis similibus quae Helecanem seu Helecam ejusdem Caesaraugustanae urbis nono saeculo episcopum praeseferunt auctorem, ita commistarum, ut Bivarius ipse fateatur in Maximi editione difficile admodum sibi fuisse de uniuscujusque auctore dijudicare. Plane non haec torsit difficultas editores Cesaraugustanum et Hispalensem: quibus praeter segmenta seu Adversaria sex priora quae Braulioni, caetera usque ad finem omnia Helecani ascribuntur. Mire autem variat Matritensis Bivariana a duabus istis prioribus in collocatione Adversariorum, ut videantur plane non ex uno fonte exempla fuisse omnia derivata, sed ab eodem auctore, seu inventore, ad diversos, eo ordine qui sibi placuisset distributa, promanasse.

[Col. 0646B] Conficta haec omnia sunt ab eo qui cogitationes suas plerumque temerarias, sive potius insanas, ne frustra venales proponeret, eis titulum affixit veteris alicujus nominis quod pretium his conciliaret, curiososque abstrusarum rerum provocaret. Evangelicorum nempe hominum genealogias, propinquitates, peregrinationes, ordines, dies mortis, formasque, quasi memorata ab aliis, quae somniavit ipse, falso et absurde prodit. Aliorum sanctorum virorum historias ad arbitrium suum fingit. Ut natas de aliis, hinc inde urgentibus documentis, quaestiones resecandi sibi palmam arroget, ex uno duos homines compingit. Denique is, gemellus Dextri atque Maximi, omnes eorum artes fallendi atque mentiendi gnavus exercet. Cujus experimentum rei unicum [Col. 0646C] hic exstare velim, interim dum copia non datur hos veritatis hostes styli clava conficiendi. Helecanis vere ad segmenta hoc pertinet quod nunc exagitare intendimus; sed in Helecane Braulionem, qui cum eo coagmentatus est et commistus, sive unus et idem cum eo est, urgemus.

Agitatur apud nos et Gallos jam diu quaestio de S. Vincentii levitae ac martyris Hispani, Valentiae prius tumulati, hodierno sepulcro. Lusitani Ulyssippone [Col. 0647A] se id habere, Galli se in Castrensi Aquitanorum oppido jactant. Qua super re, ne sim prolixus, Andream Resendium adeas, lector, in epistola doctissima ad Quevedum data, cujus non ita pridem mentionem fecimus. Utrobique cum sacra colantur pignora, Vincentio martyri cognominum aliorum celeberrimo ascripta: credidit sibi laudi futurum Pseudo-Braulio hic, de quo agimus, si unius et alterius Vincentii, Valentiae olim terrae conditi et asservati, indeque prioris ad promontorium sacrum Lusitaniae; posterioris ad Gallias translati, composita ad historiae similitudinem fabula, partes dudum sine missione invicem adversantes in concordiam redigendi sibi consilium succederet. Eo tendunt ea quae num. 7 Bivarianae editionis de duobus Vincentiis referuntur, [Col. 0647B] altero Oscensi ex Hispania, Agennensi altero ex Gallia, sub eodem Valerio Caesaraugustano praesule archidiaconis, utroque autem post martyrium in Valentia Hispaniae nostrae sepulto. Quibus adjungit: Hispanus prius allatus est ad promontorium sacrum; hic vero (Gallus) ad Gallias ad monasterium Castrense anno circiter 850, Hispanus 757, obsidente Valentiam Abderegmane. Annum audis quo ex Valentia urbe Vincentius Agennensis ad Castrense oppidum fuit exportatus. Et tamen hujus translationis mentionem Juliano archiepiscopo Toletano, qui ante ducentos annos fere vixerat, paulo post attribuit. Toleti fuit a Gundemaro aedificatum (templum) in laudem S. Vincentii Hispani levitae; et a Juliano archiepiscopo Toletano alterum in honorem S. Vincentii Agennensis in [Col. 0647C] edita parte urbis regiae; cujus devotissimus fuit et fecit illi hoc carmen:

Vincenti, pateris constans qui martyr Agenni,
   Et levita sacer sanguine ad astra volas,
Mucro tibi caput eripuit funestus; at illo
   Laurea sacra tibi non moritura datur.
Gallia te genuit, docuitque Augusta ministrum
   Caesarea, et Valeri sub pietate viges.
Gallia teque iterum recipit sacra verba docentem;
   Maximianus inops mentis et ense necat.
Post cineres te praesul amans quoque Murila vectat.
   Ipse Valentinus ad sua tecta vigil.
Tandem te ad patrios revocat volventibus annis
   Andualdus ovans, jussus et ipse, lares.
Ora pro nobis, Vincenti, etc.

Haec illa translatio est ad Castrense oppidum ex Valentia, sive ex Caesaraugusta, quam fecit Audaldus monachus Gallus monasterii Conkittas, alias Okatas [Col. 0647D] nuncupati, post annum 855, regnante in Galliis Carolo Calvo; cujus translationis historiam ab Aimoino [Col. 0648A] monacho [(a) 1Kb] qui hoc ipso tempore vixit, et ab ore ipsius Audaldi quae retulit se accepisse ait scriptam: Jacobus Breulius monachus S. Germani a Pratis primus publicavit, exstatque iterum edita in magno de Actis sanctorum Opere XXII Januarii. Idem Aimoinus eamdem historiam carmine composuit, in cujus initio annum sic expressit:

Bis quadringentis decies quinisque volutis,
Quatuor inque super cyclis a praesule Christo,
Virgineo semperque sacro de germine nato,
Audaldus fuerat tali de nonime notus
In Castro monachus [(b) 2Kb] .

Cessasne adhuc, lector, impostorem pessime in fingendo cautum, et anachronismo duorum saeculorum risui sese dantem, naso suspendere? Julianus Toletanus episcopus Quirici successor, qui Prognosticum [Col. 0648B] futuri saeculi ac De sextae aetatis comprobatione librum aliaque scripsit, anno III Egicanis Gothorum regis, florente adhuc in Hispaniis eorum imperio, aera 728 (hoc est anno Christi 690) diem vitae clausit extremum: quod Felix, ejus in eadem Ecclesia Toletana successor, prodidit [(c) 1Kb] . Et hic, si ficulneis Braulioni aut Helecani bibulas commodamus aures, de translatione S. Vincentii reliquiarum ab Audaldo carmen fecerit, quam anno 855, uti Aimoinus, aut circiter annum 850, ut hic ipse rei absurdus et incautus enarrator agnoscit, contigisse compertum est. Reliqua hujus appendicis additionum, sive Braulionis sive Helecanis praeseferant nomen, hoc pede, lector, moduloque metiri debebis, faterique non injuria dictum ab auctore Synopsis historicae ex Actis sanctorum [Col. 0648C] jam laudatae: Multo autem magis indubitanter audemus asserere illas decem annorum (ab aera 342 ad aeram 352) additiones, fictitio, quod sub Maximi Caesaraugustani nomine prodiit, Chronico subtextas, ab eadem prodiisse officina, unde et Pseudo-Dexter, et alia similis figmenti portenta prodiere. Nos ad alia. Dies S. Braulionis festus agitur XVIII Martii in Caesaraugustana Ecclesia, uti nos docent Aragonenses ipsi [(d) 1Kb] , non XXVI ejusdem mensis, ut per errorem primus scriptum reliquit Thomas Truxillus qui et errare fecit Baronium, hic autem Pseudo-Luitprandum, Pseudo Luitprandusque demum Joannem Tamaium, ut notatur in Synopsi historica jam laudata, n. 20. Plura addunt nostri historici de regio Braulionis [Col. 0648D] sanguine, miraculis in electione et obitu; sed quae vetustatis fundamento deficiuntur.




[Col. 0649]
SANCTI BRAULIONIS CAESARAUGUSTANI EPISCOPI EPISTOLAE.
(Flores., Espaa Sagr. tom. XXX.)
(C)*





EPISTOLA PRIMA. ISIDORI EPISCOPI HISPALENSIS AD BRAULIONEM ARCHIDIACONUM. (C)
[Col. 0649A]

In nomine Domini. In Christo charissimo et dilectissimo fratri Braulioni archidiacono, Isidorus.

Quia non valeo te perfrui oculis carnis, perfruar saltem eloquiis: ut ipsa mihi sit consolatio, incolumem litteris cognoscere quem cupio videre. Utrumque bonum esset si liceret, sed quia nunc non licet, vel mente de te reficiar, si corporali obtutu non valeo. Dum pariter essemus, postulavi te, ut mihi decadem sextam [a 1Kb] sancti Augustini transmitteres. Posco, ut quoquo modo me cognitum ei facias [b 1Kb] . Mittimus vobis Synonymorum libellum, non quod alicujus utilitatis sit, sed quia eum volueris. Commendo [Col. 0649B] autem hunc puerum, commendo et memetipsum, ut ores pro me misero, quia valde langueo et infirmitatibus carnis et culpa mentis. In utraque tuum praesidium posco, quia per me nihil mereor. De caetero peto ut dum vita comite portitori ad nos regredi fuerit opportunitas, vestris nobis jubeatis laetificari eloquiis.





EPISTOLA II. EJUSDEM ISIDORI AD BRAULIONEM ARCHIDIACONUM. (C)

In Christo charissimo et dilectissimo filio Braulioni archidiacono, Isidorus.

Dum amici litteras, charissime fili, suscipis, eas pro amico amplecti non moreris. Ipsa est enim secunda inter absentes consolatio, ut si non est praesens qui diligitur, pro eo litterae amplexentur. Direximus [Col. 0649C] tibi annulum propter nostrum animum, et pallium pro amicitiarum nostrarum amictu, unde antiquitas hoc traxit vocabulum. Ora igitur pro me. Inspiret tibi Dominus ut merear adhuc in vita videre te; et quem moestificasti abeundo, aliquando iterum laetifices te praesentando. Quaternionem regularum [Col. 0650A] per Maurentionem primiclerium [c 1Kb] direximus. De caetero autem opto tuam semper cognoscere salutem, dilectissime mi domine, et charissime fili.



EPISTOLA III BRAULIONIS EPISCOPI CAESARAUGUSTANI AD ISIDORUM.

Domino meo et vere domino Christique electo Isidoro episcoporum summo, Braulio servus inutilis sanctorum Dei.

O pie domine et virorum praestantissime, sera est inquisitio, et tarde data mihi scribendi optio, quia peccatis meis ingruentibus non modo sterilitatis vel inopiae malo, verum etiam luis et hostilitatis, quominus inquirerem, horribili sum praepeditus incursu. Nunc autem et si mille necessitatibus, mille curis attritus, post longum miseriae tempus, veluti ab improbi [Col. 0650B] soporis, ut ita dixerim, gravedine suscitatus, istius meae suggestionis affatibus dependere praesumo salutis obsequium, et cordis et corporis humilitate prostratus, imprecans excellentissimam tuae beatitudinis potestatem, ut peculiarem famulum, quem pio illo sacrae dignationis intuitu semper habuisti susceptum, usque in finem habere jubeas commendatum. Nam et ego (Christus novit) gravi dolore discrucior, quod emenso tempore tam prolixo, vel nunc vestrum non mereor videre conspectum: sed spero in illum qui non obliviscitur misereri, nec repellit in finem, quia exaudiet precem pauperis, et vestro me miserum repraesentabit aspectui. Suggero sane et omnimoda supplicatione deposco, ut librum Etymologiarum, quem jam, favente Domino, audivimus consummatum, [Col. 0650C] promissionis vestrae memores servo vestro dirigere jubeatis: quia, ut mihi sum conscius, magna ibi ex parte servi tui postulatione sudasti. Et ideo in me primum existe munificus, sic in sanctorum coetibus et felix habearis et primus. Gesta etiam synodi in qua Sintharius examinis vestri igni (etsi [Col. 0651A] non purificatus, invenitur tamen decoctus) quaeso, ut vestro instinctu a filio vestro Domino rege nobis dirigantur cito. Nam et nostra ejus sic flagitavit gloriam suggestio, quia multum in concilio pro investiganda opus est veritate. De caetero Creatoris altissimi pietatem efflagito, ut coronam beatitudinis vestrae pro integritate fidei et statu Ecclesiae suae longo tempore praecipiat conservare, meque inter oblatrantia praesentis mundi varia et innumerabilia discrimina munitum reddat tuae intercessionis gratia, ac reconditum in gremium memoriae tuae, tutum ab omni tempestate peccati oratu vestro efficiat Trinitas sacratissima: Et manu sua: Ego servus Domini Braulio Isidoro: in Domino fruar te, lucerna ardens, et non marcescens.





EPISTOLA IV. ISIDORI AD BRAULIONEM EPISCOPUM. (C)
[Col. 0651B]

Domino meo et Dei servo, Braulioni episcopo, Isidorus.

Quia te incolumem cognovi, gratias Christo egi; et utinam cujus cognovi salutem in hoc corpore aspicerem et visionem! Quid autem mihi evenit pro peccatis meis, manifestabo: quia non fui dignus tua perlegere eloquia, quia statim ut accepi pittacium tuum, puer regius ad me venit, dedi cubiculario meo illud pittacium [a 1Kb] , et confestim ambulavi ad principem, ut postea perlegerem, et rescriberem. Reversus e palatio regis, non solum scripta tua non inveni, sed etiam quidquid aliud in chartis fuit, periit. Et idcirco, scit Dominus, luxi meritum meum, [Col. 0651C] quia non perlegi eloquium tuum, sed rogo ut quaecunque occasio venerit, rescribas mihi. Et gratiam verbi tui non auferas, ut quod ex meo delicto perdidi iterum gratia tua recipiam. Et manu sua. Ora pro nobis, beatissime domine.



EPISTOLA V. BRAULIONIS AD ISIDORUM

Domino meo et vere domino Christique electo Isidoro episcoporum summo Braulio servus inutilis sanctorum Dei.

Solet repleri laetitia homo interior ac spiritualis, cum inquisitione fungitur amantis: ob id velle meum est, mi domine reverentissime, nisi culparum maceria mearum obsistat, et benigne te inquisitionem [Col. 0651D] meam amplecti, et querelarum calumniam patienter accipere. Utrumque enim ago, et officium inquisitionis persolvo, et tibi contra te causarum mearum necessitates dirigo, quod ut benignissime tuo auditui admittas, in ingressu hujus dictationis portuque prostratus peto a culmine vestri apostolatus: et quanquam vacillet calumniae objectio, ubi lacrymarum est intercessio, cum lacrymae non sint signa calumniae, tamen sint opto et lacrymabiles calumniae, et calumniabiles lacrymae. Sed utrumque pro licentiosa amoris praesumptione, non autem pro arrogantiae temeritate. Sed jam causam exordiar. Septimum, ni fallor, annum tempora gyrant ex quo me memini libros a te [Col. 0652A] conditos Originum postulasse, et vario diversoque modo praesentem vos me frustratum esse, et absenti nihil inde vos rescripsisse, sed subtili dilatione modo necdum esse perfectos, modo necdum scriptos, modo meas litteras intercidisse, aliaque multa opponentes ad hanc usque diem pervenimus, et sine petitionis effectu manemus. Ob hoc et ego vertam preces in querelam: ut, quod supplicatione nequivi, vel calumnia lacessendo valeam adipisci. Saepe namque solet mendico prodesse vociferatio. Quocirca cur, quaeso te, mi domine, non tribuas quod rogaris? Unum scias, non dimittam, quasi fingens me nolle negata. Sed quaeram, et instanter quaeram, quousque aut accipiam, aut eliciam, piissimo Redemptore jubente: Quaerite et invenietis: et adjiciente: Pulsate et aperietur vobis. [Col. 0652B] Quaesivi, et quaero, etiam pulso. Unde et clamito ut aperias. Nam hujus argumenti me consolatur inventio; quia qui contempsisti postulantem, exaudies forte calumniantem. Hinc et ego scienti tua ingero; nec jactatione: novi aliquid suggerere insipiens profecto praesumo; nec tamen erubesco imperitus disertissimo loqui apostolici memor praecepti, quo praeciperis libenter sufferre insipientem. Quamobrem accipe clamores calumniae. Cur rogo talentorum distributionem, et cibariorum dispensationem tibi creditam hucusque retentas? Jam solve manum, impertire familiis, ne inopia pereant famis. Nosti quid creditor veniens reposcat a te. Non minuetur tibi quidquid dederis nobis. Memor esto parvis panibus multitudinem satiatam, et superasse reliquias fragmentorum [Col. 0652C] magnitudine panum. An putas donum tibi collatum pro te solummodo esse datum? Et vestrum est, et nostrum; commune est, non privatum. Et quis dicere vel insanus praesumat, ut privato tuo gaudeas, qui de communi tantum inculpabiliter gaudere scias? Nam cum Deus tibi oeconomiam sui thesauri et divitiarum, salutis, sapientiae et scientiae tenere concesserit, cur larga manu non effundis quod dando non minues? An cum in membris superni capitis unusquisque quod non accepit sic in altero possideat ut alteri quod habet possidendum sciat, tu forsitan ideo nobis parcus existis, quia quod mutuo a nobis resumas non invenis? Sed si habenti das, tantillae mercedis fructum reportas. Sin vero non habenti [Col. 0652D] tribuis, praeceptis evangelicis satisfacis, ut reddatur tibi in retributione justorum. Proinde et ego remordeor conscientia, eo quod in me communicabile nihil boni sentiam, quoniam jubemur per charitatem servire invicem, et unusquisque quam accepit gratiam in alterutrum illam administrare, sicut boni dispensatores multiformis gratiae Dei; atque unicuique sicut divisit Deus mensuram fidei in unam compagem membrorum, debet eam caeteris partibus communicare; quia haec omnia operatur unus atque idem Spiritus dividens singulis prout vult. Sed ad unum ac peculiarem subsidium, quod praemisi, recurro, ad importunitatem scilicet amicam amicitia [Col. 0653A] destitutis, ac nulla membrorum honestorum gratia decoratis. Idcirco audi vocem meam tot interjacentibus terris. Redde, redde, quos debes. Nam servus es Christi et Christianorum, ut illic sis major omnium nostrum, et quia nostri causa tibi collatam persentis gratiam, sitientibus animis scientiaeque fame cruciatis impertiri non dedigneris. Non sum saltem pes, qui ad injuncta discurrens possim alvo Ecclesiae, membrorum scilicet judici, obedientiae discursu parere, nec principatui capitis imperanti obsequendo placere? Quin et si de inhonestioribus membris me esse sciam, sufficiat quia quae te constat a capite percepisse per me est dignum egerere, nec te, me non egerere, quamvis minimum, Christi tamen sanguine redemptum. Nam nec dicit caput pedibus: Non estis [Col. 0653B] mihi necessarii, quoniam quae videntur membra corporis infirmiora esse necessariora sunt, et quae putantur ignobiliora esse, his honorem abundantiorem circumdamus, et quae inhonestiora sunt nostra, majorem honestatem habent. Sic itaque Creator noster ac dispensator cuncta dispensat, ut cum in altero alteri dona divina quae in se non percipit possidenda tribuuntur, charitas cumuletur. Denique tunc bene multiformis gratia dispensatur, quando acceptum donum et eis qui hoc non habent creditur, quando propter eum cui impenditur datum putatur. Hoc Apostoli capitulum a nobis in parte praemissum, optime novit prudentia charitatis vestrae huic rei congruere totum, et quidquid summatim tetigi, te procul dubio nosse melius latet nullum. Itaque hoc [Col. 0653C] solum superest, quod et magnopere peto, ut praestes postulata, et si non pro me, saltem pro ipsa charitate divinitus impertita. Pro qua jubemur et nosse et praestare omnia, et sine qua nihil sunt omnia. Sed et si qua superflua, si qua negligenter, si qua minus humiliter aut inutiliter potius effudi quam dixi: cuncta, quaeso, benigne suscipias, cuncta ignoscas, cuncta ores, ut Deus ignoscat. Ergo et hoc notesco, libros Etymologiarum, quos a te domino meo posco etsi detruncatos corrososque jam a multis haberi sciam: inde rogo ut eos mihi transcriptos, integros, emendatos, et bene coaptatos digneris mittere, ne raptus aviditate in perversum cogar vitia pro virtutibus ab aliis sumere. Ego autem opto, quamvis nullius egeas, et ultroneae dicuntur putere [Col. 0653D] merces, et dignatio vestrae benignitatis imperet nobis in id quod possumus et valemus, tantum ut obsequio nostro utaris, imo charitate, quae Deus est, perfruaris. His igitur expletis, erunt mihi quaestiones de sacris divinisque paginis, quarum mihi expositionem cordis vestri lumen aperiret, si tamen et nobis jubes resplendere, et divinae legis obscura reserare. Nec si ista quae peto percepero, de illis silebo, sed viam reseras capiendae fiduciae, cum in hac prima fronte non me confoderis, stimulis verecundiae, et ignaviae meae locum dederis veniae, quod quem diligebas, quamlibet immeritum, non jusseris reprobare, quia ignominiosum valde videtur ac vile, si necdum satiatus quis charitate, ab eo quem amabat [Col. 0654A] invenitur secedere. Obsequio autem meae servitutis dependo jura salutis, et quaeso pietatem sanctissimae vestrae potestatis, ut pro me orare digneris: quatenus quotidie fluctuantem animam in malis tuo intercessu lucreris, et ad portum tranquillitatis aeternae deducas erutam a miseriis et a scandalis. Dulce mihi fuit diu ad te loqui, quasi coram positus vultum viderem tuae faciei, ideo nec verbositatem cavi et temeritatem fortassis incurri. Sed aut hoc aut aliud agere debui, tantum ut quod noluisti per humilitatem, saltem tribuas per tumultuantem improbitatem. Ecce quantum audaciae dedit mihi gratia vestrae benevolentiae. Et ideo si quid in hoc displicuerit, sibi imputet quae tantum amat, ut timorem tollat. Nam perfecta charitas foras mittit timorem. Speciali quoque [Col. 0654B] gratia fretus speciali domino, in quo vires sanctae Ecclesiae consistunt, suggero ut quia Eusebius noster metropolitanus decessit, habeas misericordiae curam. Et hoc filio tuo, nostro domino suggeras ut utilem illi loco praeficiat, cujus doctrina et sanctitas caeteris sit vitae forma. Hunc autem filium praesentem beatissimae potestati vestrae per omnia commendo, ut tam de his quae hic suggessimus, quam etiam de his quae supra questi sumus, eloquio vestro per eum illustrari mereamur.





EPISTOLA VI. ISIDORI AD BRAULIONEM. (C)

Domino meo et Dei servo Braulioni episcopo, Isidorus.

Tuae sanctitatis epistolae me in urbe Toletana invenerunt. Nam permotus fueram causa concilii. Sed [Col. 0654C] quamvis jussio principis in itinere positum remeare me admonuisset, ego tamen quia propinquior eram praesentiae ipsius quam regressioni, malui potius cursum itineris non intercludere. Veni ad praesentiam principis, inveni praesentem diaconum tuum: per eum eloquia tua suscipiens, amplexus sum et legi, et de salute tua Deo gratias egi, desiderio omni desiderans, quamvis debilis atque fessus, fiduciam tamen habens per Christum in hac vita videndi te; quia spes non confunditur per charitatem, quae diffusa est in cordibus nostris. Codicem Etymologiarum cum aliis Codicibus de itinere transmisi, et licet inemendatum prae invaletudine, tamen tibi modo ad emendandum statueram offerre, si ad destinatum concilii locum pervenissem. De constituendo autem [Col. 0654D] episcopo Tarraconensi, non eam quam petisti sensi sententiam Regis, sed tamen et ipse adhuc, ubi certius convertat animum, illi manet incertum. Peto autem, ut pro meis peccatis apud Dominum existere digneris intercessor, ut impetratu tuo deleantur delicta mea, et remittantur facinora. Item manu sua. Ora pro nobis, beatissime domine et egregie frater.





EPISTOLA VII. EJUSDEM ISIDORI AD BRAULIONEM (C)

Domino meo et Dei servo Braulioni episcopo, Isidorus.

En tibi, sicut pollicitus sum, misi opus de Origine quarumdam rerum, ex veteris lectionis recordatione collectum, atque ita in quibusdam locis adnotatum, sicut exstat conscriptum stylo majorum.





EPISTOLA VIII. EJUSDEM ISIDORI AD BRAULIONEM. (C)
[Col. 0655A]

Domino meo et Dei servo Braulioni episcopo, Isidorus.

Omni desiderio desideravi nunc videre faciem tuam, et utinam aliquando impleret Deus votum meum, antequam moriar. Ad praesens autem deprecor, ut commendes me Deo orationibus tuis, et ut in hac vita spem meam impleat, et in futura beatitudinis tuae consortium mihi concedat. Et manu sua. Ora pro nobis, beatissime domine et frater.



[a 1Kb] EPISTOLA IX. BRAULIONIS EPISCOPI AD JACTATUM PRESBYTERUM.

Domno meo Jactato presbytero, Braulio.

Exigere a me, frater beatissime, velle te persentio [Col. 0655B] verbi pastum divini, quod ultra vires meas esse intelligo; devotionem enim tuam eo quam maxime approbo, quo etiam importunitatem tuam nec ibi cohibes ad sancti studii exercitationem ampliandam, ubi manet tibi scientia parum posse invenire quaesita: nam cum quotidie in lege Domini mediteris, et beatissimorum Patrum peritissimorumque revolvas paginas virorum, quid in nobis, aut quantulum est, quod aut ipse velis addiscere, aut de quibus contingat tibi sacrum desiderium alere? Sufficit, et valde sufficit, ut amicum tuum legas sanctum Augustinum, ut Hieronymum, ut Hilarium, ut caeteros doctissimos viros, quos et mihi commemorare longum est et te usui habere dubium non est. Eorum te sermo pascat, eorum sententiae instruant, imo isti [Col. 0655C] cuncta quae quaeris perdoceant, eisque contentus nostram paupertatulam nec in propatulo trahas, nec invidentium oculis nudam videndamque exponas. Unum quod aptum mihi, etsi non efficaciter sentio, efficere tamen cupio, ut postulem communis Domini Redemptoris singularem et inexhaustam pietatem, ut tibi nobisque vitam socia felicitate largiatur, et commoditatem visendi nos tribuere dignetur, quatenus os ad os loquentes et mutuo sermone pascamur, et in Domino optata tranquillitate fruamur. Quod ut tam cito fiat quam volo, te quoque vicissim orare pro me quaeso, sed ut puto facile hoc foret, si sanctitas tua, quando Tirassona succedit, ad nos venire delectaretur. De reliquiis vero reverendorum apostolorum, quas a nobis flagitastis vobis debere [Col. 0655D] mitti, fideliter narro, nullius martyrum me ita habere, ut quae cujus sint possim scire. Praecessorum et dominorum meorum sententia fuit, ut quia passim, aut furtim, aut etiam inviti ipsi et coacti multorum charitate ex his quae habebant aut dare, aut carere cogebantur, cunctorum notitiae ne ullius pateret indicium tituli tollerentur, et sub uno conclavi mitterentur. Reservatae sunt tamen admodum septuaginta, quae in usu habentur, inter quas eae quas quaeritiis minime reperiuntur. Ad summam autem constat, te oppido salutare, et intentissima mente iterum iterumque precari ut pro nobis jubeas [Col. 0656A] orare. Citatim, ut occurrit, dictavi; vacet negligentia si aliquid praeterivi.



EPISTOLA X EJUSDEM BRAULIONIS AD JACTATUM PRESBYTERUM.

Sanctissimo et venerabili in Christo fratri Jactato presbytero.

Abstrusum penitus me et prorsus remotum manibus curarum tuae litterae in memetipsum reportarunt: affectu enim obruto sollicitudinibus mundi et tempestatibus procellarum, quae loco quo praesidemus quotidie naufragia obtentant, non sinimur id esse quod esse aut dicimur, aut debemus; sed cum tua me permovit epistola, dorso postposui omnia, et te meque contemplatus nihil medium nisi ipsam dilectionem, quae est utrorumque creator, sum contuitus, [Col. 0656B] ad quem conversus persolvere grates gestiens nihil dignum potui; tantum reminiscor quia volui, tanto enim tantillus nequit persolvere munus. Ipse enim tuam excitavit conscientiam, ut in me se praeberet sollicita, quocirca, si debitae illi inexplicabiles sunt gratiae in te eas convertens, quaeso, ut expleant officia et redhibitionis et devotionis.

Nam quibus te questus es angustiis coarctari, idem ipsis et quasi e vestigio porrectis fateor me angi, et mecummet causari cur tanto distent intervallo, quorum est una dilectio, et habeant quibus carere cupiant, et careant quos habere cupiant; sed rursus video non hic esse patriam piorum, et ideo esse discretos in regione mortalium, ut sint concreti in terra vivorum; nam sufficiat peregrinis indisruptum [Col. 0656C] habere vinculum charitatis, ac per hoc consolari in eo, et mente servire legi illius qui vere charitas est, carne autem a charis abjungi, ut sit carentibus charis ipsa charitas dulcis per quam absentium memoria dulcescit. Tu autem si vehementer amares, moras rumperes, iter arriperes, ad me venires, et non obsisteret longitudo, non quaelibet necessitatis occasio. Sed quasi quibusdam calcaribus promove te, stimulisque confodi animum, et suscita in eo vim amoris ignemque dilectionis, ut ardeat, et aqua multa exstingui non queat. Quorsum ista locutus? Videlicet quia venisti Tirasonam; et pene saepe moraris, et nos videre contemnis. Agnosce culpam, si vis ut tibi ignoscam, et indagine studioso da opportunitatem, [Col. 0656D] qua debeas prima post Pascha te nobis exhibere.

Ego vero saluto in Domino Jesu Christo multimodo affectu, et multiplici veneratione, multifarieque et oppido petens, ut me Creatori meo promptissima oratione tua commendes. Christi autem Dei nostri omnipotentia in te augeat, et auctam perficiat, et perfectam conservet suam gratiam.

Direxisti nobis quod in sacramento offertur corporis Christi; remisimus vobis quod in ejusdem Domini mysterio sanguinem praefigurat, vini metra videlicet duo: direximus et metrum olei, et modium olivae in gemino charitatis praecepto; aliud nimirum quo Dei, et aliud quo proximi dilectio signatur. Damascinae [Col. 0657A] modium unum, de quo non invenio quod dicam, nisi forsitan id quod nato Domino virtus civitatis illius, unde hoc genus pomi ortum est, offerenda promittitur. Hoc est aurum quod a magis oblatum sanctum refert Evangelium.



EPISTOLA XI. EJUSDEM BRAULIONIS AD TAJUM PRESBYTERUM

Domino meo Tajo presbytero Braulio.

Salo mentis quateris, et procellosis tempestatibus impatientiae jactaris, ita ut aequum sit dicere: Modicae patientiae, quare turbaris? Atque utinam ita movereris ut ad humilitatem confugeres, et non ad convicia et ad contumelias te converteres. Nam crede pro certo, coram Deo enim loquor, me causa joci et non tui vituperii, quod etiam ipsa facetiositate facile est [Col. 0657B] posse videre, de illo asino in litteris meis conscripsisse in quo te ascendere hortavi. Tu e contra velut graculus Aesopius superbia tumidus in camelo me jussisti ascendere, et caput cavere ne in fores ecclesiae impingerem, minus quidem prudenter, sed nec satis eleganter ista profudisti, deterius quidem caeteris praemissis nesciens, quia caput nostrum, quod est Christus, non impingit in fores Ecclesiae, forte in Synagoga Satanae; et ideo non nobis videtur contumelia in verbo, sed in sensu, nec nescientiam usquequaque culpamus, sed animum tuum humiliorem esse volumus, nam virum humilem patientia ostendit injuriae, quae quanta in te sit hac didici occasione. Nam quid dicam de caeteris quae scripsisti, [Col. 0657C] cum dum niteris objecta purgare, non cessas purgata sordidare, quae si velim, ut sunt reprehensione digna, redarguere, nec difficultas officiebat, nec labor contradicebat, cum nil aliud esset objecta destruere quam e regione per antitheta ea ipsa opponere; sed ne faciat longas fabula nostra moras, domnum Leonem habeo in testem qua tibi scripserim mente, sed et te ipsum, etsi ingratum et invitum, dum et dicis te sermone nostro laesum, et tamen pertinere tibi confiteris hoc ipsum ad profectum.

Sed ne in multiloquio offendamus amicum, breviter apud te habeas fixum me posse remordere si velim, posse genuinum laesus infigere: quia et nos juxta Flaccum didicimus litterulas, et saepe manum ferulae subtraximus, et de nobis dici potest: Fenum [Col. 0657D] habet in cornu, longe fuge; imo illud Virgilianum [a 1Kb] :

Et nos tela, pater, ferrumque haud debile dextra
Spargimus, et nostro sequitur de vulnere sanguis.
Nam paradigma tuum illud in armatura compositum quam mihi erat pervium et pede, ut aiunt, conterere, excepto illud pace Gregorii quod peculatum imo corruptum vidi. Sed dum studemus et charitati servire, et te non amittere, omittimus cuncta, nec aliquod risu dignum inserimus, ne habeat ingratos fabula nostra jocos, secundum Ovidium, ac secundum Appium caninam videamur exercere facundiam: [Col. 0658A] sed ut dixi, spretis his, officii nostri functionem exsequentes, et Magistri Domini Christi humilitatem tenentes, magis volumus sequi eum qui ait: Dorsum meum posui ad flagella, et maxillas meas ad palmas. Qui cum malediceretur, non remaledicebat; cum pateretur, non comminabatur: quocirca et nos, dilectissime, spernamus illa, et haec tam dulcia sequamur exempla: abjiciamus rancores, qui veniunt per diversas suspiciones, nam scit Dominus aliqua quae litteris tuis mihi scripsisti me nec suspicasse, nec eo sensu dictasse quo te video illa intellexisse; aliqua autem data venia, non satis video tibi patuisse, nam alia te mihi non illa respondisse. Sed quia seu error, seu suspicio ab inimico nobis ingeritur, communiter eum rejicientes simus in Christo, et in unanimitate dilectionis [Col. 0658B] permanentes, hoc est, quod magis magisque opto. Caeterum si Deo meo placuerit ibi ibo, et quaecunque non secus quam volvi dixi, puto me a te cito veniam consequi. Interim tu sprevisti charitatem in tantum, ut indignatione motus petitioni tuae effectum ipse tribueres. Ego autem non solum injuriis tuis non moveor, sed blande quae scripsisti recipio, et tibi, si quod offendi, veniam peto, ac ut me magis magisque diligas, opto, memor quia Christiani sumus, et dispendia animarum nostrarum pertimescere non amare debemus. Ecce si ante tibi fuit motus, modo sit modus: et cui potius placent vina quam verba, caveat vina, ne eum offendant verba. En dum urceum fingere volo, ut ait Terentius, amphoram finxit manus. Nam brevem schedulam scribere cogitaveram, [Col. 0658C] sed pene prolixa evasit epistola; tu vero pro epistola testamentum direxisti, quod forte nisi post mortem tuam firmetur, nam modo legitime reseratum non est. Vale, dilectissime, et mihi a charitate diligende, et da veniam quia dum de amore tuo praesumo, etiam superflue tibi scribo.



EPISTOLA XII. EJUSDEM BRAULIONIS AD FLORIDIUM ARCHIDIACONUM.

Domino meo Floridio archidiacono, Braulio servus inutilis sanctorum Dei.

Fideliter fateor, dilecte fili, me tuas litteras inter anxietatum curas et occupationes detentum varias ita suscepisse, ut libuerit quidem tuam cognoscere salutem, non tamen ad ea quae petisti celeriter respondere; [Col. 0658D] ne aut tumultuario sermone quae petebas effunderem, non scribentis maturitate, sed dictationis temeritate, aut certe non cuncta explerem quae de his rebus necessaria sunt exponere, quae si minus quam decet dicantur, non in doctrinam sed in casum vertuntur. Incidit enim tempus difficillimum, quando mihi tacere melius quam loqui fuit, [b 1Kb] ita ut studiosorum studia cessarent, quanto magis pigritantium, dum nobis potius impendat salutis necessitatem vitae compendia cogitare, quam juxta Appium caninam facundiam exercere.

[Col. 0659A] Itaque quanquam res sensui tuo aptas a me petieris tibi dirigendas, tamen, quia impeditum me diversarum causarum tempus invenit, ut praemisi, melius fuit veniam a te petere quam voluntati non plene satisfacere. Quapropter petens veniam rogo, ut pro nobis orationem ante Dominum fundas, quatenus intercessu tuo sit venia peccato meo. Porro si me Deus fecerit te videre, melius os ad os quae petis tradam, quam absens scribam.

Denique nisi quispiam prius numeros illos in Graecitate scierit, facile hoc intelligere non poterit duntaxat, cum aliter sint in Graeco, atque aliter in Latino, et prolixitas tanti operis pene libri magnitudinem, non epistolam flagitet, ut et clarius dici possit, et nihil debeat praetermitti: sed, ut dixi, praesens praesenti facilius [Col. 0659B] tradi potest; nam habet nescio quid latentis energiae viva vox, et in aure transfusa fortius sonat, dum et is qui audit, ubi non ita sentit, aperit, et qui ostendit, ubi enucleatius immoretur, scit; siquidem mallem pro angustia temporis, secundum Apostolum qui ait: Quoniam tempus breve est; charitati potius operam dare, quae aedificat, quam scientiae, quae difficile est ut non aut inflet, aut non pateat invidiae. Verumtamen quoniam te sentio ardenter velle exercere ingenium, morigerabor tibi, et formabo hanc epistolam ne informem dimittam. Jam tuum erit acutia qua vales, ingenio quo polles, aut ista scienter adire, aut exponendum me exspectare

De caetero salutem impensissime persolvo, et profusissime flagito ut nactis opportunitatibus me reficias [Col. 0659C] affatibus.



EPISTOLA XIII EJUSDEM BRAULIONIS AD FRUNIMIANUM PRESBYTERUM ET ABBATEM.

Domino meo Frunimiano presbytero et abbati, Braulio servus inutilis sanctorum Dei.

Non dissimili contritione afficior, dum vestram tristitiam tentationibus imminentibus esse cognosco, sed quid in talibus actionibus agendum sit, melius vestra prudentia novit quam sermo noster suggerere possit. Optime nosti, domine, vitam monasticam non egere poenitentia, dum ita sit humilitati et quotidianis tristitiis apta, ut in omni cursu vitae illius poenitudine non habeatur aliena, sed et melius prospicis, [Col. 0659D] si mercedem tanto tempore conquisitam pro tua quiete non amittis, ne dum augere meritum vis, profligatum disperdere videaris. Grave est etenim, ut curam fratrum spernas, imo charitatem delectantium praeesse te vilipendas. Nam de eo quod ortum est, ego suadeo et suggero ut tu temporibus tuis illa agas unde scandalum non habeas, et tranquillitatem tanto tempore conquisitam perturbari non sinas. Quapropter expedit ut in vita tua, unde tibi ratio ante Deum constabit, curam fratrum non abjicias, et non illis praeponas quem nolunt, ut scandalum caveas, ut sit in diebus tuis pax, et fructus doctrinae atque operis. Postea autem quid sit futurum ne cogitaveris, cum Rector universitatis, prout disposuerit, congregationem illam gubernabit.

[Col. 0660A] Nam fateor, mi domine, non parum stupere in tantum scandalorum quacunque occasione nascentium adversitate ita turbari, ut ab actione senioratus tui optes discedere, et malle in silentio vitam degere quam in his quae tibi commissa sunt permanere; et unde erit beata perseverantia, si defuerit patientia? Nam memor es Apostoli dicentis: Quoniam tribulatio patientiam operatur. Sed et illud: Omnes qui pie volunt vivere in Christo Jesu, persecutionem patientur; quae non in eo tantum est quod in confessione nominis christiani ferro aut ignibus, aut diverso genere poenarum peragitur, sed et dissimilitudines morum et contumaciae inobedientium, et malignarum tela linguarum, et diversae tentationes in hoc genere continentur persecutionum, nam nulla [Col. 0660B] negotia sine periculis exstant. Sed quis inter fluctus navem dirigit, si gubernator abscedit? Quis a lupis oves custodiet, si pastor non vigilet? vel quis latronem expellet, si speculatorem a conspectu explorationis quies abducit? Permanendum est in opere credito, et in labore suscepto; tenenda est justitia, et praestanda clementia: odio habenda sunt peccata, non homines; tolerentur infirmi, corrigantur tumidi; etsi ultra quam possumus ingruerit tribulatio, non expavescamus quasi propriis viribus resistendo, sed oremus cum Apostolo, ut faciat Deus cum tentatione proventum, ut sustinere possimus, cum et fortitudo nostra et consilium sit Christus, sine quo nihil possumus, et cum quo cuncta possumus. Ecce verbosus sum, dum ad interroganda [Col. 0660C] respondere cupio; sed ut et de eo quod praemisi aliqua dicam, melius ipse, domine, nosti, invitis neminem debere praeponi, ne aut contemnatur, aut odiatur, et fiant minus religiosi subditi, dum student vacare contentioni. Quia qui suscipiunt quem nolunt, non ei ut debent obediunt, et oritur per inobedientiam scandalum, et amittitur propositum; sed haec omnia temperare est prudentiae vestrae, et illis dulcedinem charitatis afferre, et futura in spe Dei ponere, et ipsi ut placet debite [Ms., debeat] ordinare qualiter et vos quietam vitam peragere, et illi possint temporibus vestris devotissime Deo servire: nam non possunt habere obedientiam, si fuerint provocati ad contumaciam, et erit calamitas detestanda [Col. 0660D] si, cum futuris providere volumus, in praesentibus subjectionis ordinem perturbemus.

Ea vero quae mihi direxistis omnia suscepi, pro omnibus gratias egi et adhuc agere non cessavi, sed Christum Deum deprecor, qui vitam et culmen beatitudinis vestrae, pro meo remedio et intercessione, apud Dominum sua et conservet et perornet clementia.

Quia me ego imparem sentio respondere meritum ad tanta beneficia, interea precor ut ores pro me tuo servo, nam nec  nobis vacant tentationes, et diversis affligimur malis: unde quaeso ut orationis tuae ope me fulcias, ne naufragio collisum condoleas.



EPISTOLA XIV. EJUSDEM BRAULIONIS AD FRUNIMIANUM PRESBYTERUM ET ABBATEM.
[Col. 0661A]

Domino meo Frunimiano presbytero et abbati, Braulio.

Membrana nec nobis sufficiunt, et ideo ad dirigendum vobis deficiunt, sed pretium direximus unde, si jusseritis, comparare possitis. Istum Apostoli commentarium, quem direximus, diligenter legite prius, et in ordine constituite, et quia diversorum opiniones etiam ad aurem habet conscriptas, unumquodque ut fidei catholicae congruum esse perspicitis, et ordo se afferet, in corpore contexite, et ita diligenter conscribite, ut per singula capita commenta sequantur, et non per paginas divisum ipsum opus habeatur [Col. 0661B] sicut istud est, ut iterum nos de vobis debeamus nobis retro scribere. Tu autem, domine, more tuo ea quae optime nosti a nobis petis scire, et dum humilitatem tuam insinuas, nostram nescientiam probas.

Sed quaeso ut si quid in hoc negligenter dixero, ad te respiciat causa, quia ultra jubes quaerere quam dedisti, et magis vis exigere quam informasti.

Consulis enim, utrum sexta feria Paschae per lectiones singulas Amen responderi debeat, vel consueto modo decantari Gloria, quod neque apud nos fit, neque ubicunque fieri vidimus, nec apud praestantissimae memoriae dominum meum Isidorum, denique nec Toleto quidem, vel Gerunda. Romae autem, [Col. 0661C] ut aiunt, nullum eo die celebratur officium: credo equidem quod non alia causa, nisi ut passionis Domini semper innovetur memoria, et tristitia vera animae in corpore ejus ipsius temporis significatione monstretur; aut forte, ut Apostolorum perturbatio eadem die deserto officio ostendatur; imo quia forte Ecclesia ab ea die in Petro sumens exordium a moerore initium cepit, ut gaudium in resurrectione metat.

An quia omnis Christianus ad instar Christi pie in hac vita degens per vias pervenit ad regnum Dei tribulationes, ideo haec admonitio tristitiarum rediviva anni conversione in Christo nobis significatur, ut Christus procul dubio imitetur?

Sed et ob hoc mihi videtur illius noctis instituta [Col. 0661D] moestitia, et ut ab Ecclesia, quae adhuc in hoc mundo visibilis est, ea quae corporaliter in Christo gesta sunt visibiliter impleantur; nam sicut resurrectio Domini simpla in laetitia, ita nostra dupla, et in praesenti, scilicet, et in futuro saeculo, significatur in Pascha, et ideo necesse est, ut illa die praemittatur moeror, quasi praesentis vitae forma, et sumatur gaudium in Redemptoris nostri resurrectione gloriosa.

Ecce quae sensi, citatim, ut occurrit, quanta potui brevitate, suggessi. Vestrum est inde si quid melius probaveritis eligere, atque si qua offenderint, vestro judicio aut corrigere, aut amputare.

De vestiendo autem altari, seu vela mittenda hoc [Col. 0662A] usus habet Ecclesiarum, ut jam declinante in vesperam die ornetur ecclesia, et lumen verum ab inferis resurgens cum apparatu suscipiatur, quia et illae virgines quae lampades suas coaptaverunt, in resurrectionis claritate sponsi praestolarunt adventum; unde ipsa nocte eo usque celebrantur festa, quoadusque nox transeat media, qua hora et nos credimus resurrecturos, et Dominum vivos et mortuos judicaturum, hoc enim sequetur in membris quod praecessit in capite.

De caetero obsequia servitutis meae devotus dependo, et me in vitae hujus tempestate fluctuantem salvandum tui orationibus committo, si forte respiciat Dominus de coelis, et mihi ignoscat, et his quibus indigni praesidemus misericordiam concedat.



EPISTOLA XV. EJUSDEM BRAULIONIS AD BASILLAM GERMANAM SUAM.
[Col. 0662B]

Dominae meae et dilectissimae in Christo filiae Basillae, Braulio servus inutilis sanctorum Dei.

Inter horribilis nuntii procellas vexatus cogor tuis litteris respondere inquisitus, et quid primum debeam assumere, satagit animus; utrum moerores meos indicare, an tibi consolationem adhibere; vel si commodum sit praesentem salutem intimare, si tamen salus dicenda est vita moeroribus afflicta. Nam ecce quotidie migrant ab Ecclesia boni, et augentur quotidie mali, quorum non minus nos illorum defectus quam istorum contristat successus: et quidem prohibemur ab Apostolo mortuos nostros lugere, sed quis non luget quando bono caret praesenti? Nam [Col. 0662C] ipse Vas electionis gaudet quod Epaphras sibi fuerit restitutus de viciniis mortis: in quo utique sicut gaudium de restitutione, ita procul dubio habere debuit moestitiam de ejus decessione. Spe enim erigimur, dum fidelibus vitam in melius mutari non dubitamus, et apud Deum fortiores intercessores illos habemus quorum hic ad praesens desolatione destituimur; sed nescio quomodo, inter praecepta consolationum et spem resurrectionis, quamvis credulam mentem desiderii frangit affectus. Sed ubi non reperitur quo evadatur alius portus, hunc ipsum amplectere debemus totis viribus. Quoniam in illo qui justificat impios, et resuscitat mortuos, spes non confundit, quia credimus nos cum his qui jam dormierunt [Col. 0662D] in regione beata [a 1Kb] futuros.

Non est siquidem optimus consolator quem proprii vincunt gemitus, et quem a verbis lacrymae aut singultus excludunt. Nam ecce moerentem moerens ipse consolari dum cupio, volvuntur per ora lacrymae, et obfirmato animo non queo dissimulare quod patior: sed quid agimus, quoniam haec sors post peccatum mortalitatis nostrae una est una sententia. Pius et impius, justus et sceleratus, probus et nequam rapitur; sed non posthac una sententia, una cohabitatione sanctus et damnatus detinetur. Ob hoc toleremus amaritudines vitae praesentis, patienter exspectantes quod quandoque futuri sumus, et gaudeamus in Domino de spe vitae felicis, orantes pariter et precantes [Col. 0663A] ut tam charis praemissis quam nobis subsequentibus et placatus ubique occurrat, et non districtionis suae judicio nos usquequaque discutiat; sed superexaltet misericordia judicium et consueta pietate, dum illi beneplacitum fuerit, in refrigerio promptuarii sui nos dignetur adunare.

Hac spe animemur, hoc affectu illi serviamus, et in invicem in illo et affectum dilectionis et remedium consolationis habeamus. Te autem quam maxime, domina filia Germana, exhortans precor ut non solum tibi, sed omnibus quibus recessus tanti viri moerorem attulit, tam prudenter modum consolationis adhibeas, ut illum exspectare videamini, non amisisse, nec doleatis quod tali tutore carueritis, sed gaudeatis quod talem habueritis.

[Col. 0663B] De caetero omnes pari affectu saluto; omnes pari supplicatione deposco ut et pro me oretis, et tristitiam quae accidit aequanimitate temperetis: non sum ignarus quantum vobis attulerit lamentum hujus nuntii malum.



EPISTOLA XVI. EJUSDEM BRAULIONIS AD APICELLAM.

Dominae et in Christo filiae Apicellae, Braulio servus inutilis sanctorum Dei.

Siquidem alii fuerat hic Codex conscriptus, tamen quia petitionem vestram offendere non potuimus, vobis eum misimus. Credo enim superno nutu hoc contigisse, ut alii praeparatus vobis esset collatus: habes enim ibi sanctum Tobiam, cujus amissio oculorum consoletur animum tuum super amissum virum: [Col. 0663C] habes et Judith, quae in viduitate ornata viduitatem tuam doceat virtutibus esse compositam, atque mortificatum in corpore tuo eum in cujus typo Holofernes praecessit, ut benedictionem gentis fideique tuae consequaris, et in futura posteritate in nomen memoriamque perpetuam benedicta habearis. Vale in Domino, et nostri memor pro nobis orare dignare.



EPISTOLA XVII. EJUSDEM BRAULIONIS AD WILIGILDUM EPISCOPUM.

Domno beatissimo, et in Christi membris venerando, atque omni dilectione amplectendo domino in Christo meo Wiligildo episcopo, Braulio servus inutilis sanctorum Dei.

Non sum ignarus me contra Patrum sanctiones et [Col. 0663D] decreta canonum egisse, cum monachum vestrum de asylo monasterii me scio et subdiaconum et diaconum sacrasse: quia quanquam Ecclesia Christi toto orbe terrarum diffusa in universitate catholica habeatur una, tamen cum rectoribus suis innititur atque praesulibus gubernatur, et divisa in privilegiis, et una habetur in compage credulitatis, ac per hoc sentio me ordinem excessisse; unde in prima fronte hujus epistolae hoc studui ponere, ut fasso errore compendiosius perciperem indulgentiam veniae. Nam cum haec ipsa recogito quod quamvis diversitate rectorum in multis partiatur ordinatio ecclesiarum, tamen cum unam eam esse procul dubio meminimus, spe charitatis animamur quae nos compulit et de vobis [Col. 0664A] tanta praesumere, et ordinem pene postponere; quia charitas, ut ait quidam Patrum, ordinem nescit; et Apostolus: Charitas non quaerit quae sua sunt, ac sic cum ego vestra praesumpsi, non mea quaesivi, quod et vos facere credidi, si tamen huic vos pepercisse didicerim, et ideo in hunc famulum vestrum ordinationem dedi, non tamen sine testificatione et inquisitione ipsius vitae; unde rogo ut tam mihi quam ei ignoscatis, ut si a districtionis vestrae sententia tam longinquus terrarum me situs immunem reddit, hinc saltem benignitatem ostendatis, cum isti praesenti pietatis et bonitatis intuitu pro me remittitis: quod si obtineo, quaeso ut gradus a me susceptos, imo per manus pusillitatis meae acceptos, eum habere permittatis, et pro parvitatis meae infelicitate [Col. 0664B] Christo Domino indesinenter supplicetis, quatenus non solum a vobis veniam percepisse me sentiam, sed etiam vestrae orationis ope suffultus adjuvari me in hujus vitae mortalitate a Domino manifestis indiciis teneam.

Salutem autem religiosa humilitate et devotissima servitute vestrae beatitudini persolvens quaeso, ut, nactis occasionibus, vestris merear illustrari apicibus. Haec et Ayulfo presbytero et abbati.



EPISTOLA XVIII. EJUSDEM BRAULIONIS AD CONSANGUINEAM SUAM POMPONIAM ABBATISSAM.

Dominae et in Christo filiae Pomponiae abbatissae, Braulio servus inutilis sanctorum Dei.

Uno vulnere confossus et multo dolore excruciatus, [Col. 0664C] cum linguae officium non sineret exercere amaritudinis vinculum, et magis liberet flere quam loqui, ecce alia afflictio super afflictionem venit, et contritio super contritionem irruit, quomodo si quis fugiat a facie leonis, et occurrat ei ursus; aut a percussu scorpionis ejulanti adjiciatur morsus colubri: ita me sentio usquequaque dejectum et contritionis miseria afflictum. Fateor enim, mi domina, quotiescunque volui aliquid tibi de transitu sanctae memoriae germanae tuae domnae Bassillae scribere, toties amaritudine affectus, et animae stuporem et sensus hebetudinem et linguae incurri torporem, quia occupatus luctu, in funere mente versabar: sed dum in temporis prolixitate cum doloris mei relevatione vellem proferre sermonem, rursus geminato malo [Col. 0664D] perculsus in lacrymis contabesco; id est, reverendae memoriae domini mei Nunniti episcopi exitus mihi existit exitiosus. Unde compressus quantulacunque emitto verba et gemitus. O quantum in his duobus nostris bonum perdidimus temporibus! quod lumen veritatis! quod exemplum bonae actionis! quantumque intercessum pro piaculis nostris! Ubi nunc praesidium nostrum quod in illis fuit apud Deum? Ubi miserorum refugium? Ubi susceptio peregrinorum? Vel ubi monachorum et monacharum refrigerium? Vides tu procul dubio quid tangam, et quid explicare non valeam: affectum tantum ostendo, nam bonum eorum dicere nec incipio, sciens quia etiam si esset mihi sermonis copia et linguae gratia cum ingenii [Col. 0665A] memoria, inexplicabile mihi fore existimaveram eorum refricare sanctissima gesta: sed tantum, ut dixi, demonstro quid moercar, et quantum moeroris in me patiar.

Vae vae praesenti vitae, quam decet potius flere quam amplectere, odire quam amare. Transeunt bona, succedunt mala, et assiduo cursu transimus: et nos, nescio qua ebrietate mentis, permansuros putamus; insensibiliter enim fugiunt tempora, et mors propinquat futura et nobis spes praesentium imaginatur gaudia temporum. Felices quorum laetitia Deus et gaudium de beatitudine est futurorum, quorum cruciatus cum Christo et opprobria in crucis ejus vexillo, ut in aeterno recondantur triumpho; ergo in illo noster omnis dirigatur affectus, ibi omnis extendatur [Col. 0665B] servitus, ut ab ipso sit interior homo noster consolatus, qui pro nobis est passus, et nos nunquam et nusquam relinquat solos.

Quapropter adhibe animae tuae solamen sanctarum Scripturarum meditatione, et per te consolentur sorores caeterae, simulque dignamini orare ut mihi per orationis vestrae praesidia dirigat omnipotentia divina inter vitae praesentis naufragia, variaque discrimina pietatis suae suffragia, quatenus merear vestro interventu, omnipotentis vobiscum potiri praesentia in aeterna vita.

Saluto omnes qui tecum Christi Domini mancipantur servitio, teque prae caeteris singulari pietate salutans peto, ut sicut illius circa me boni studii persenseras dilectionem, ita tuum in me conferas [Col. 0665C] sanctum amorem: nihil enim extraneum facis, si me diligis, cujus et qualitatem nosti mentis, et quem consortem habes sanguinis. Explicit



EPISTOLA XIX. EJUSDEM BRAULIONIS AD HOJONEM ET EUTROCIAM.

Dominis et filiis meis Hojoni et Eutrociae Braulio.

Scio, scio non esse optimum consolatorem qui indigeat consolatore, et non relevare luctum alterius quem proprii vincunt gemitus. Sed tamen quia peccante homine haec lex mundo data est, et ista sententia Dei est, ut quotquot hominum nativitas in lucem producit mors amara occidat, necesse est ut tam mihi quam vobis hoc ad solatium occurrat, scilicet, quia in funere Hugnanis nostri nec primi ista nec [Col. 0665D] novissimi sustinemus. Sed et ut aliquid de altioribus et melioribus rebus ad memoriam reducamus, spes omnium credentium Christus excedentes a mundo dormientes vocat, non mortuos, dicens: Lazarus amicus noster dormit. Sed et sanctus Apostolus non vult nos contristari de dormientibus, ac per hoc si fides nostra hoc habet, quia omnes credentes in Christo secundum vocem evangelicam non morientur in aeternum; fide scimus quia nec ille mortuus est, nec nos moriemur. Quoniam ipse Dominus in jussu et in voce archangeli, et in tuba Dei descendet de coelo, et mortui qui in eo sunt resurgent. Spes ergo nos resurrectionis animet, quoniam quos hic amittimus illic revidebimus; tantum est ut in eo bene credamus, praeceptis scilicet ejus parentes apud quem est summa [Col. 0666A] virtutis suscitare facilius mortuos quam nobis somno deditos.

Ecce ista dicimus, et tamen affectu nescio quo in lacrymis retrahimur, et credulam mentem desiderii frangit affectus. Heu! miserabilis humana conditio, et sine Christo vanum omne quod vivimus. O mors, quae conjunctos dividis, et amicitia sociatos dura et crudelis dissocias! jam jam confractae sunt vires tuae. Jam contritum est impium jugum tuum ab illo qui tibi per Oseae rigidus minabatur: O mors, ero mors tua. Unde per Apostolum insultamus: Ubi est, mors, victoria tua? Ubi est, mors, aculeus tuus? Ipse qui te vicit nos redemit, qui animam suam dilectam tradidit in manus impiorum, ut ex impiis faceret sibi dilectos.

[Col. 0666B] Longum quidem est et multum quae ad consolationem communem de divinis Scripturis debeant replicari. Sed sufficiat nobis spes resurrectionis et oculorum nostrorum directio ad gloriam nostri Redemptoris, in quo nos per fidem jam resurrexisse putamus, dicente Apostolo: Si enim mortui sumus cum Christo, credimus quia simul etiam vivimus cum ipso. Unde, quaeso vos, ut et vosmetipsas, ut Christianae, ut sapientes, ut fortes consolemini, et illas orphanas vestras lamentis interire non patiamini. Nam sapienti luctus sufficit septem diebus ad instar videlicet praesentis mundi, qui in hoc numero quotidie currit.

Quapropter consolamini in Domino, et in omnipotentia virtutis ejus, qui et orphanos et viduas suscipit, et omnes sua gratia regit, facit judicium pupillo [Col. 0666C] et viduae, humilem et pauperem justificat, ne videamini in hominem spem et non in Dominum habuisse.

Novi quippe quod vos in illo dignitatis amissae recordatio cruciet; altera enim prolem, altera amisit conjugem; sed et nos ipsi amicum. Sed quid agimus vel facimus, quia omnis caro fenum, et omnis gloria mundi velut flos feni? Si Creatoris nostri, imo quia ipsius haec est voluntas, unde Apostolus dicit: Ortus est sol cum ardore et arefecit fenum, et flos ejus decidit, debet nobis ejus voluntas esse chara, quam et renuere nefas, et non amplecti impium est; cum procul dubio non quod nobis, sed quod ipsi placet, et immutabile et firmum duret. Non enim sumus [Col. 0666D] nostri sed ejus qui nos redemit, ex cujus voluntate voluntas semper nostra pendere debet  ob hoc et in oratione dicimus: Fiat voluntas tua.

Quamobrem necesse est ut cum Job in funere dicamus: Dominus dedit, Dominus abstulit, sit nomen Domini benedictum. Dicamus hoc cum Job hic, ne dissimiles in causa praesenti ab eo inveniamur illic.

Jam autem finem sermoni faciam ne taedium legenti ingeram. Quod superest vero, oro omnipotentem Dominum, qui vobis tribuat et consolationis medelam, et vitae tutelam, et mihi per vestra scripta moeroris vestri relevationem ostendat. Hermenfredum nunc ad me remittite, ut viso me ad vos debeat redire. Explicit.



EPISTOLA XX. EJUSDEM BRAULIONIS AD EOSDEM.
[Col. 0667A]

Domnis et filiis meis Hojoni et Eutrociae Braulio.

In quantum audio, nulla vobis est consolatio post septimum diem. Jam debuistis deponere luctum, quia grandis in sua pietas impietas in Dominum est.

Contra voluntatem Creatoris agitis, si ultra modum lugetis. Nos enim ad Hugnanem properabimus; porro ille non revertetur ad nos, et ideo sustinendus a nobis est quasi absens, non quasi mortuus. Omittendus, ut illum exspectare non amisisse videamur. Unde precor, ne forte iram Dei contra vos concitetis, deponite luctum, sumite consolationem, ne cadatis in desperationem, nam iniqua res est quod communiter omnibus accidit singulari obstinatione deflere. [Col. 0667B] Vincite quantum potestis, imo plusquam potestis mollitionem animae vestrae et ubertim fluentes lacrymas reprimite, nam quod Christo non placet, nec Christianis placere debet. Jam enim et nos nominis ejus memoriam in oblationem ad altarium Domini fecimus, et Christo omnipotenti animam ejus commendavimus.

Ut cognovi, et vos ita egistis. Commendavimus eum Creatori Christo Domino, qui eum creavit et recepit; de opere suo quod voluit egit. Quis enim dicet ei: Quid fecisti? aut quis stabit contra judicium ejus? nunquid potest dicere lutum figulo suo: Quare sic fecisti? cum potestas sit ejus, cum voluerit, fingere, et cum voluerit frangere. Rationabiles vos Dominus condidit: reddite vobismetipsis rationem [Col. 0667C] quoniam nihil potestis afflictione vestra ei conferre, et cavete ne forte dum contra Dei voluntatem agentibus debite irascitur, etiam illi indignetur. Unum est quod superest ut et vos solatia capiatis, et quotidianam orationem pro illius requie ante Dominum fundatis, nam et nos ita facimus: hoc solum licet, amplius lugere non licet. Quapropter obsecro per Dominum ut consoletis vobis, et potius pro his qui remanserunt quam pro eo cui subvenire non potestis curam portetis.

Dominus autem omnipotens illud vobis tribuat, ut et illum non offendatis, et quietem vitam in hoc mundo peragatis.



EPISTOLA XXI. EJUSDEM BRAULIONIS NOMINE CONCILII VI TOLETANI SCRIPTA AD HONORIUM I.
[Col. 0667D]

Domino reverendissimo et apostolicae gloriae meritis honorando papae Honorio universi episcopi per Hispaniam constituti.

Optime satis valdeque congrue cathedrae vestrae a Deo vobis collatae munus persolvitis, cum sancta sollicitudine omnium Ecclesiarum, praenitente doctrinae lumine, et in speculis constituti, Ecclesiae Christi digna tutamina providetis, et dominicae tunicae derisores divini gladio verbi et superni telo zeli confoditis, atque sanctam domum Dei, matrem nostram, studio vestro vel vigilantia a nefandis praevaricatoribus et exsecrandis desertoribus ad Nechemiae similitudinem expurgatis.

[Col. 0668A] Hoc quidem jam olim altissimo inspiramine, et sacra meditatione gloriosissimi filii vestri principis nostri Chintilanis regis insederat animis. Sed dum sua accelerat vota, vestra Deo favente ad eum perlata sunt hortamenta. Nam jam totius Hispaniae atque Narbonensis Galliae episcopi in uno coadunati eramus collegio, quando Turnino deportante diacone, vestrum nobis est allatum decretum, quo et robustiores pro fide et alacriores in perfidorum essemus rescindenda pernicie.

Unde fatemur, praestantissime praesulum, et beatissime domine, non humanum hic nec mortalium laborasse consilium, sed omnipotentis Creatoris ubique providam et nusquam nutantem adfuisse sententiam. Cum enim tot interjacentibus terris, tantisque [Col. 0668B] interjectis marinis spatiis, uno modo eamdemque sententia vegetator omnium et rector animarum corda principis simul et vestra conformiter pro religione commoverit; quid aliud datur intelligi quam his, cui cura est de omnibus, illud utrobique divinitus inspirasse quod in sapientia aeternitatis suae catholicae prodesse praevidit Ecclesiae?

Quamobrem inenarrabili affectu grates rependimus Domino regi coelorum, et benedictum nomen ejus extollimus ultra omnia praeconia laudum. Quid enim majus, aut quid potest esse commodius humanae creaturae, quam praeceptis divinis obtemperare, et aemulatione discretae scientiae desperatorum animos studio vigilanti ad viam salutis reducere? Nec coronae vestrae confidimus infructuosum hunc fore laborem, [Col. 0668C] quo studes et excitatos fieri alacriores pro fide, et Spiritus sancti calore minus ferventes accendere. Equidem nec nos tantus torpor involverat, ut officii nostri immemores nullo coelestis gratiae instigante moveremur prospectu, sed pro qualitate temporum dispensatio exstitit praedicantum, et quod a nobis non est hucusque sedatum, dispensative potius quam negligenter aut formidolose vestra noverit beatitudo peractum: ut Apostolus monet dicens: In lenitate corripientes, diversa sapientes, ne forte det illis Dominus poenitentiam ad cognoscendam veritatem, et resipiscant de diaboli laqueis.

Quocirca artificioso temperamento agere voluimus, ut quos vix inclinari posse disciplina rigida cernebamus, Christianis blanditiis flecteremus, et genuinam [Col. 0668D] duritiam assiduis et longinquis praedicationum fomentis subigerimus.

Nam non credimus ad damnum pertinere quando victoria propagatur ex dilatione, cum nil sit tardum, ubi res majori discretione ponderatur. Et licet nos horum quae in objurgationem nostri vestra sanctitas indebite protulit, pro hac duntaxat actione nihil omnino respectet, praecipue tamen illud non Ezechielis sed Isaiae testimonium, quanquam prophetae omnes uno proloquantur Spiritu: Canes muti non valentes latrare, ad nos, si beatitudo vestra dignatur considerare, ut praemisimus, nullo modo pertinet; quia gregis Domini custodiam, ipso inspirante, jugi vigilia peragentes, et lupos morsu et fures terremus [Col. 0669A] latratu, illo in nobis non dormiente, neque dormitante, qui custodit Israel. Ejus enim sumus figmentum creati in operibus bonis, quae praeparavit, ut in illis ambulemus. Quippe locis opportunis, et censuram propter transgressores edidimus, et debitum praedicationis officium non tacuimus; quod ne apostolatus vestri apex consideret a nobis excusationis et non veritatis causa depromi, retroacta temporum gesta cum actis praesentibus vobis arbitrati sumus necessario esse mittenda.

Proinde, domine beatissime et honorabilis papa, in ea charitate, quae nobis praecipuum munus ex Deo est, cum veneratione qua sedi apostolicae et tuae sanctitati honorique debemus, fidenter intimamus de conscientia bona, et fide non ficta, quid existimatio [Col. 0669B] nostra in hac habeat causa. Arbitramur enim putasse falsiloquos facile aures mansuetudinis vestrae opinioni patere sinistrae, cum saepe soleat sine auctore falsa dictio evagare, atque levitate sui mentes instabiles penetrare, ut gremio foveantur mendacii infidi veritatis et nescii, ac sic quia nulla eos aperta consolatur veritas, fucata saltem tutetur iniquitas. Sed quoniam destruit Deus os loquentium iniqua, ideo figmentum colubri non credimus fecisse vestigium in petra Petri, quam fundatam esse novimus stabilitate Domini Jesu Christi; et quanquam tu, sanctissime, bene officii tui memor, nos pro divino cultu zelare adhortatione sacratissima mones, tamen non credimus tam funesti venenum mendacii in pectoris vestri placiditate locum patulum invenisse; scimus [Col. 0669C] enim optimae esse menits indicium prava difficilius credere. Nam et ad nos perlatum est (quod tamen incredibile nobis, nec omnino creditum est) oraculis venerabilis Romani principis permissum esse Judaeis baptizatis reverti ad superstitionem suae religionis; quod quam falsum sit sanctimonia vestra melius novit. Callidus enim et ubique insidiosus humani generis inimicus, cum operis sui impensam persentit nihil proficere, ex mendacio famae damnatorum nititur corda solari. Sed tu, reverendissime virorum et sanctissime Patrum, insta, insta virtute qua in Domino vales, praedicatione qua polles, industria qua ferves, et inimicos crucis Christi ac daemonicolas Antichristi variam quantocius per occasionem transduc [Col. 0669D] in sinum matris Ecclesiae. Utraque pars, Orientis scilicet et Occidentis, voce tua commonita et divino praesidio tuo sibimet inesse sentiat adjutorio, et pravorum studeat demoliri perfidiam; quatenus alterum Eliam afferens, dum infaustos prophetas Baal punis, et zelo majori excruciatus solum te remansisse conquereris, superna audias voce quia multi reliqui sunt qui non curvaverunt genu ante Baal: haec enim nos, non jactantiae neque superbiae spiritu inflati, vestrae suggerimus beatitudini, sed veritatis cultores, ut de nobis noveris veritatem praeeunte humilitate, justum vobis putavimus intimare, ut inter nos veritas constet, cum infideles vanitas fallit.

Et quamvis ratio posceret ut vobis ad singula deberemus respondere, tamen nec in longum sermo [Col. 0670A] protractus fastidium vestris inferret auditibus, breviter quidem, sed sufficienter respondimus, ut putamus. Sapienti enim viro pauca dicta sufficiunt.

Hoc autem potius et propensius quaesumus honorificentiam sanctitatis vestrae, ut ad beatorum apostolorum memorias omniumque sanctorum, cum preces pro totius Ecclesia statu in conspectu dirigis Domini, pro nostrae quoque parvitatis humilitate pietate benigna eminentius digneris effundere; ut fumo vestrae supplicationis ex aromatibus myrrhae et thuris peccaminum nostrorum resolvatur sentina fetoris: videlicet ne digna factis in praesenti vel futuro persolvamus saeculo, qui neminem mortalium novimus hoc mare magnum transmeare sine periculo.

[Col. 0670B] Ergo, praecipue et excellentissime antistitum, tam pro serenitate filii vestri principis nostri, quam pro nobis, vel pro plebibus nobis commissis apud Deum intercessionis tuae porrige opem, quae sanctitudini vestrae ad gloriam proficiat aeternalem. In hoc quippe et nos impendimus operam, a Domino petentes omnipotente ut tranquillum et quietum in conversationis religiosissimae dignitate Ecclesiae suae cursum tribuat temporalem, ut navis fidei, quae inter scopulos tentationum, et Charybdim voluptatum, atque fluctus persecutionum, vel Scyllae latratus, rabiemque gentilium assidue convexatur, sua gubernatione ac moderatione ad salutis portum quietissime deducatur, ut increpato mari, et ventis, cuncta ei prospero successu [Col. 0670C] proveniant ex voto felicitatis.

In calcem hujus epistolae rati sumus aliquid peculiari modo ceu capiti nostrae administrationis manu porrigere, ut gravissimo examinis pondere apostolatus vestri elegantia pensitet, utrum debeant quolibet facinore implicati a nobis sententia tam severa percelli, ut istos praevaricationis naevo maculatos vestra censuit beatitudo damnari. Nam hoc nunquam et nusquam aut majorum nostrorum gestis peractum, aut eloquiis divinis in Novi Testamenti paginis reperimus insertum.



EPISTOLA XXII. EJUSDEM BRAULIONIS AD EUTROPIUM EPISCOPUM.

Domino meo episcopo, Braulio.

[Col. 0670D] Sollicitudini beatitudinis vestrae, qua te dignaris immeritum requirere, dum non possum dignas gratias agere, quanto minus respondere? Sed ille qui solus se debitorem fecit pro inope, et cui cura est respondere pro impossibile, vice mea tibi Domino meo respondeat, et benignitatem quam in me ostendis ipse restituat. De festo autem Paschali, quod inquirere ab humilitate nostra jussisti, noverit sanctitas vestra hoc esse rectum ut sexto Idus Apriles, luna vicesima prima, Pascha anno isto celebretur. Sic enim antiqui majores nostri praescripserunt, id est, ad Theodosium imperatorem Theophilus, sic successor ejus Cyrillus, sic Dionysius, sic ad papam Leonem Proterius, necnon et Pascasinus, et reliqui, quorum longum est facere mentionem; sed et nostri [Col. 0671A] temporis vir insignis Hispalensis Isidorus: nec credo eos in negotio tam magno ac necessario praetermissa diligentia et labore potuisse delinquere.

In laterculo [a 1Kb] autem, quem dominus inspexisti, sicut vestra sanctitas scribit, forte mendosi Codicis aut librarii error est, et ideo non ut debuit, sed ut contigit, praescriptum habet. Nam in Kalendis Aprilis hoc anno non Christianorum, sed Pascha occurrit Judaeorum, ex Veteri non ex Novo Testamento. Sed quoniam oportet ut illorum praecedat et sic nostra sequatur, quia prius Vetus, postea Novum exstitit Testamentum; unde et Dominus quinta feria vetus Pascha cum discipulis manducavit, et nobis post hoc Sabbatum, quod in Dominica lucescit, passione et resurrectione sua sacravit, ideo cum illis simul celebrare [Col. 0671B] non possumus, prohibente etiam Nicaeno concilio, quod in septimo libro ecclesiastico refertur historiae.

Quocirca in sequenti Dominica celebrandum est a nobis Pascha, quod erit, ut praemisi, sexto Idus Apriles, luna vicesima prima, cum illorum in Kalendis Aprilibus in praecedenti Dominica luna celebretur quarta decima.

Porro quod somissis ex tertia parte usu nostro decurrit, apud illos vacat, quia nisi quarta decima fuerit impleta, non celebrant Pascha.

Sed ut in brevi satisfaciam, et Dominus noster Jesus Christus, qui venit non solvere legem, sed implere, quia finis legis Christus, prius constitutum [Col. 0671C] ex lege Pascha hoc sermone consummavit: Non bibam amodo de hoc genimine vitis; post hoc, ut initiaret Novum, et secerneret a Vetere, et non in unum confunderet Vetus et Novum, ita exorsus est: Hic est calix Novum Testamentum in sanguine meo: et ut ita a nobis secernatur, distinxit dicens: Hoc facite in meam commemorationem.

Ecce ut in brevi occurrit tibi meo domno suggessi, sed quaeso, ut nec verbosus, nec superfluus reputer; nam non est meum solum quod dixi; veritas enim communis est omnium, ac per hoc si quid dignum dixi, donum Dei est; de quo tu merito plus praesumis, in quo in commune sumus omnes, et si quid per me veritas loquitur, potius tuum est [Col. 0671D] quam meum, quia tu potius diligis veritatem quam ego; et quia omne datum bonum desursum est, ideo magis tuum est, quia tu illius es qui sursum est; si autem est in his dictis quod displiceat rationi, meum est non Dei, ac sic cum vera dicimus, Dei sunt, non nostra: et ideo plus ejus sunt qui plus ejus est quam suus, et cum in me invenis quod ejus est, tuum invenis, et in me illius possides cujus sunt illa quae possides.

Quod reliquum est, salutem cum reverentia et amore dependo, et me orationibus tuis salvandum committo.



EPISTOLA XXIII. EJUSDEM BRAULIONIS AD UNIANIMUM VALENTINUM EPISCOPUM.
[Col. 0672A]

Domino Unianimo Valentino episcopo, Braulio servus inutilis sanctorum Dei.

Sanctitudinis vestrae apices gratis admodum nobis jucundeque perlati sunt, eo quam maxime cum essent pignus charitatis et salutis vestrae indices, ut esset vicissim occasio, quam charam vobis esse confidimus, qua dilectionem mutuam redderemus. Sed quoniam nil sine Creatoris nostri et disposito rerum moderamine credimus accidisse, ipsi recurrentes gratias retulimus, quantas cor nostrum potest et lingua dicere non potest. Nam quid melius [Col. 0672B] et animo geramus, et ore loquamur, atque stylo promamus, quam de eo gratias, nec dici dignius, nec audiri brevius, nec cogitari laetius, nec intelligi vel agi fructuosius puto.

Legi enim litteras tuas et blandiloquio tuo persuasus, opprimi me potius officiis, quibus me tibi computas paruisse, quam sublevari, persensi. Nil enim in nobis aut parum esse sentimus de his quae benevolentia vestra nobis ascribit; sed et si quid ibi verum pro me est dictum, ad illum referri necesse est a quo omne datum optimum est, a quo etiam meritum tale exstat tuum, ut per quemlibet non tibi respondeatur nisi benigne. Et tu quidem, mi domine, dilectionem erga nos tuam ut ostendas, ita scribis. Sed quaeso ne amore fallaris, quanquam ipsum amorem non in scriptis [Col. 0672C] tantum, sed in animo collocare videaris. Proinde cum tibi debitorem me esse non ignorem, si laudes tuas replicem, non quidem ero mendax, sed superfluus esse vereor, cum ea utique vera de te dicere possem quae ignorat nemo, sed et verecundiae tuae peperci, ne inter laudes meas pudorem effunderem, dum vinceret conscientiam pudicissima natura tua.

Sed quid faciam? Scriptum est: Reddite debitum, et nemini quidquam debeatis; sed in hac parte malo me esse debitorem quam retributorem, ne forte dum mihi rursus debitum compensare contendis, me talia de me velle audire arbitreris. Quocirca peto a te ut, quoties tuis fruor eloquiis, tuae orationis potius persentiam emolumenta quam beneficia mea immerito [Col. 0672D] enumerata.

Ecce quod ad momentum occurrit, amore charitatis inflammatus respondi: ut cum tibi pro parvis verbis sed magnis multa sed parva respondeo, ipsa sermonis morosi prolixitas sit desiderii mei satietas; quia quidquid scriptis effundo potius quam loquor, quasi in facie tua positus ita mihi confabulari videor.

Cum sis autem altera anima mea, imo sit in Christo una anima tua et mea, precor et obsecro ut impensissima sit ad Deum pro me oratio tua, nec me putes alicujus esse meriti, ne pigrescat interpellatio [Col. 0673A] orationis tuae circa me, putando id esse mihi quod deest in me, et minus ores ut sim quod forte esse me credis; cum si arcana actionis meae penetres, plus in me invenias quod deleas, quam ab oratione cessando quod gaudeas.

Perfunctis namque occasionibus tuis merear illustrari affatibus et satago petitionibus, et amplissimae salutis obsequia dependo, quasi praesens tuis obtutibus.



EPISTOLA XXIV. EJUSDEM BRAULIONIS AD VALENTINUM EPISCOPUM.

Domino meo Valentino episcopo, Braulio servus inutilis sanctorum Dei.

Quibus tempestatibus procellisve vestram querimini conturbari quietem, eadem noscito me laborare [Col. 0673B] molestissima vexatione. Quid enim poterit esse tutum his in quibus fines jam saeculorum devenerunt, ut nutante et senescente, ut ita dicam, mundo, et acerrimis aegritudinibus concusso, potius experiamur ejus morbis et lapsibus affici, quam quiete maturitatis et gravitatis refici. Sed recurrendum est ad Deum, apud quem summa rerum et potestas constat universorum, ut nec nostris meritis justa rependat, et misericordia consueta pressuris atque necessitatibus nostris occurrat, de cujus clementia praesumimus in hoc corpore adhuc constituti impertiri opportunitatem te visendi, et tua benedictione percepta te fruendi, ut quod magnopere desideramus quandoque oculatim capiamus. Et quanquam non dirimit absentia corporis quos nectit unanimitas in Domino parilis, quia, [Col. 0673C] ubicunque simus, in illo qui ubique est unum sumus, quia eum unum et in illo proximum diligimus; tamen quia ex corpore et anima constamus, ad supplementum cursibilis vitae amplius quiddam videtur videre quem desideres, quam desiderare quem videas: hoc amore flagrantes et mutuo desideramus et mutuo salutamus. Ego autem impensissime referens gratias dignationi tuae, quae sic diligit ut inquirat peto veniam negligentiae meae, quae non inquirit ut debet, quoniam regionis nostrae homines pergere illuc [a 1Kb] pavent ob latrones. Sane precor ut non mihi vicissitudo restituatur, sed quoties patescit aditus, de tua incolumitate mihi commonitorium mittatur.



EPISTOLA XXV. EJUSDEM BRAULIONIS AD AEMILIANUM PRESBYTERUM ET ABBATEM.
[Col. 0673D]

Domino meo Aemiliano presbytero et abbati, Braulio servus inutilis sanctorum Dei.

Quamvis undique de mundialis vertigine assiduo aestu quatiamini, quoniam ita prospectu divino in ordine estis constituti rerum pro copiosis lucris animarum; tamen notui anchoram mentis vestrae ita supra [b 1Kb] solidissimam coelestem fundatam esse petram, ut non queat, quibuslibet modis saeviat mundus, intumescat pelagus, et hoc mare magnum vorticosam erigat cervicem, penitus dissolvi, nec Charybde ebibi, [Col. 0674A] nec latrantibus Scyllaeis canibus devorari, nec modulamine Sirenarum resolvi. Quapropter recte Veritas de tali sapiente profata est: Quia aedificasti domum tuam supra petram, descendit pluvia, venerunt flumina, flaverunt venti, et impegerunt in domum istam, et non cecidit, fundata enim est supra petram.

Quorsum ista? videlicet quia pervenit ad me et invacantiae vestrae sudor, et placidae mentis pro omnibus labor, et quod gemina quodammodo via ita graderis, ut et praesentis saeculi pro multiplicatione bonorum operum inquietudines toleres, et sancti studii fructus conversatione sancta procures: atque ita non ego assentationis modo, nec fallacibus blanditiis ista depromo, quoniam qui adulatur, blandus quidem, sed inimicus censetur; sed ad vestros [Col. 0674B] [Ms., vos] roborandos animos, et ad solatia tentationum atque tolerantiam procellarum, sine quibus haec vita non geritur, ista praemisi, ut et adversa fortiter tolerentur, et prospera caveantur, atque inter utrumque ita gradiamur, ut praesentis vitae labores exercitio sint nobis, non exitio. Nam quia susceptor meus esse dignatus es, et partem animae meae te esse non dubito, sic pro te mihi sollicitudo quasi pro me ipso instat, notum est Domino. Unde praesentem servulum vestrum benignitati vestrae commendo, ut et per vos glorioso domino nostro praesentetur, et vestra cura quomodo debeat incedere instruatur.

Verumtamen, quaeso ut quia librum Aprincii Pacensis episcopi tractatum Apocalypsin quaero et non invenio, a vobis ad transcribendum accipiam directum, facile [Col. 0674C] enim vobis erit propter amplissimam potestatem vestram, et celebritatem urbis, etiam si eum non habeatis, perquirere a quo habeatur, ut nobis per vos praesentetur. Sane in tempore apud Laurentium comitem dudum eum fuisse novi. Jam domini mei erit ubi ubi perquirere, et petitionem meam implere, citius enim et transcribetur et remittetur.

De caetero famulatus mei obsequia omni dependo devotione vobis offerenda [Ms., offenda], et eruditissimo sermonis vestri stylo perenniter directo [c 1Kb] illustrari vehementer desidero.





EPISTOLA XXVI. AEMILIANI PRESBYTERI ET ABBATIS AD BRAULIONEM. (C)

Domno meo Braulioni episcopo, Aemilianus peccator.

[Col. 0674D] Quo obsequio vel cordis affectu domino meo gratias referam pro benignitatis et gratiae vestrae beneficio, quo meam pusillitatem et admonere libenter et salutari consilio instruere dignaris, quia verbis explere nequeo, Deum vobis retributorem votis omnibus et obsecratione deposco, postulans tuam domini mei potestatem, ut quae peculiariter eloquiis admones tuis meritis et orationibus apud Dominum in me perficienda obtinere digneris, ut merear benedictionibus vestris id consequi quod et Deo nostro et vestris animis placitum esse possit.

[Col. 0675A] Pro libro autem quem inquisitione mea inventum dirigendum vestrae beatitudini praecepistis, testis est mihi Deus quia omni intentione quaesivi, ut potui, et quando alibi invenire non valui, filio vestro domno nostro suggessi, et ipse inter libros suos inquirere jussit, sed omnino iste Codex inveniri non potuit, nam et pro libris Laurentii solliciti fuimus, sed quia illo tempore res, sicut nostis, in dispersionem venit, nihil inde investigare potuimus.

Mei vero famulatus reverenter reddens officium, idemque me vestrae mentis arcano fovendum tuendumque committo, et satis humiliter obsecro ut quoties sese occasio praebet, vestris de felicitate propria merear eloquiis informari.



EPISTOLA XXVII. BRAULIONIS AD AEMILIANUM PRESBYTERUM ET ABBATEM.
[Col. 0675B]

Domino meo Aemiliano presbytero et abbati, Braulio servus humilis sanctorum Dei.

Si vestrum adventum scire meruissem, si viam, si tempus, si denique constitutum locum, ubi praesentiam vestram possem videre, culpam non incurrerem. Nam de his omnibus ignarus, novit Dominus quia et praesentiae tuae me praesentari desidero, et quomodo fieri posset, ignoro. Sed si utrumque fieri potest, quaeso ut non despicias visionem parvitatis nostrae, propter quam redimendam visibilem se praebuit Redemptor humani generis assumens infirmitatem nostram. Sin alias placet, quaeso te ut ores pro me misero, et non alium reputes quam si me [Col. 0675C] summa officiositate susceptum vidisses, nam ubi cum corpore animoque et susceptus et servus tuus sim (sine fictione coram Deo loquor), potui te ubicunque assequi; sed evectio spiritualis est, ego autem carnalis sum venundatus sub correptione [a 1Kb] infirmitatis; ac per hoc desiderium nostrum spirituale est, et versa vice evectionis subsidium corruptibile. Quapropter discordia concors [Ms., consors], et concordia discors est; ac sic, miseria dominante, quae volumus non facimus, ut quae nolumus faciamus. Sed jam sufficit apud prudentes aures effectum prodidisse, et impossibilitatem notuisse.

De caetero commendans me, mihique deligata, quaeso, ut sis nobis propitius, et digneris non solum orationibus tuis, sed etiam tuere nos culmine tuae [Col. 0675D] protectionis.



EPISTOLA XXVIII. EJUSDEM BRAULIONIS AD ATAULFUM.

Domino meo Ataulfo, Braulio servus inutilis sanctorum Dei.

Ut audivi, socrus tua domna Mello ab hac vita recessit. Puto, ut est anima tua Christiana, quod doleas. Sed sic dolorem adhibe, ut possis et uxorem et cognatum consolari. Prudentis viri est fortitudine animi et tolerare mala praesentia, et dissimulare adversa. Unde decet te, charissime domine, ut virtute qua vires sic consolationem tuis adhibeas, ut te fractum fuisse dolore non ostendas; non quod omnino non doleas, quia in restitutione Epaphratis [Col. 0676A] Apostolus gaudet; et pro cujus restitutione gaudium habuit, dolere si transisset debuit: et quia non sit optimus consolator quem proprii vincunt gemitus. Tu tamen in hac ancipiti via ita moderare animi tui naviculam, ut et moerentibus solamen adhibeas, et inimicis occasionem gloriandi non tribuas.

De caetero cum omni humilitate et reverentia saluto; et precor pietatem divinam ut te conservare dignetur in omni sua gratia.



EPISTOLA XXIX. EJUSDEM BRAULIONIS AD GUNDESVINDAM ET AGIVARIUM.

Illustribus domnis, et in Christo dilectissimis, Gundesvindae et Agivario, Braulio servus inutilis sanctorum Dei.

Humanae vitae miserias ipse rectius deplorat qui se [Col. 0676B] quotidie moriturum exspectat, et ideo non tam transisse de mundo quam vixisse cum mundo luctuosum est.

Porro, si ita vivitur ut Christo serviatur, mundum vicisse est, non cum mundo vixisse, quod sanctae memoriae vestram credimus matrem fecisse, ac per hoc congratulandum est illi, quia caruit tentationibus, etiamsi nos reliquit in diversis casibus. Christianorum enim transitus procul dubio gaudium est, de quo dicit Apostolus: Nolo vos contristari, sicut et caeteri qui spem non habent. Et iterum: Mihi vivere Christus est, et mori lucrum. Quod si spes nostra Redemptor est noster, in quo nobis et mortis victoria et resurrectionis gloria tribuitur, non est quare deploremus [Col. 0676C] eorum casus quos bene transisse scimus. Quapropter consolamini in Domino, et in omnipotentia virtutis ejus, qui et nostrum potest esse refugium, et transeuntium refrigerium. Nec lugeatis quod amiseritis, sed gaudete quod ad vitam aeternam matrem vestram praemiseritis. Illic enim ii qui nos praecedunt nostrum adventum operiuntur; sed utinam tribuente Deo sit tale unde non solum ipsi sed etiam angeli pacis laetentur. Quid in longum trahor? Fluvius mortalitatis stare non potest: currit et secum nos trahit; ac sic tolerandum est quod conditio peccato obnoxia habet. Venit ad hanc etiam Salvator, et cum Lazarum dormientem vocaret, similiter et puellam; tamen ipse hujus torrentis turbulentissimam amaritudinem ut biberet ait: Tristis [Col. 0676D] est anima mea usque ad mortem. Hoc ille pro nobis, non pro se dixit.

Sed quia non est quod declinet hujus mali inevitabilem cruciatum, patienter tolerare necesse est quod evadere nullus hominum potest. Nec primum nobis, nec novissime contigit: si primum, diceremus ab alio coepisse debere; si novissimum, quereremus in alio debuisse desinere, ut quocumque modo a nobis evacuaretur. Sed quia, ut praemisimus, nullius liber est pes ab hujus laquei muscipula, faciamus quod Christiani debemus: toleremus mala, et speremus bona; charitate reficiamur, in Domino gloriemur, in Christo consolemur, et doctrinam illius, quantum ipse juverit, exsequamur. Potens est [Col. 0677A] et illi requiem et nobis auxilium, et illi regnum et nobis gubernationem praestare



EPISTOLA XXX. EJUSDEM BRAULIONIS AD WISTREMIRUM.

Domno meo Wistremiro, Braulio servus inutilis sanctorum Dei.

Cum non sit optimus consolator quem proprii vincunt gemitus, tamen communem dolorem totum ipse optabam suscipere, tantum ut tuam consolationem audirem. Jam enim ille feralis nuntius me confecerat, quando per tuas litteras redintegratus redivivus aderat. Heu mortis amara conditio, et sine Christo vanum omne quod vivimus! Effugiunt lacrymae, occurrit hebetudo animae, tremula ipsa dictatio [Ms., dicatio], et prae moerore jugis concussio non venit [Col. 0677B] suo ordine; sermo abit: abiit quam dileximus, in qua tibi et copula carnis, et consolatio omnis, et nobis causa decoris, et specimen charitatis fuit.

Decus tuum, nostra laus, et ornamentum tuum, nostra exsultatio erat. Quis enim crederet tam parva aetate eam discedere quae senectuti tuae credebatur data divina provisione, ut recrearet lassum, et foveret inter curas saeculi anxium? Sed quod non putavimus occurrit, et quod non aestimavimus venit. Vae vitae mortali, et quotidie viventibus vanescenti!

Sed quid agimus, quoniam mortalium est ista conditio? Consolemur in Domino, in quo est longe melioris vitae consolatio, et quod fides habet vera, non desinamus desperare de illa, et transductam eam ad meliora, et liberatam de vitae praesentis miseria: [Col. 0677C] quem enim libeat ad tanta mala quae insurgunt vivere, nescio si possim invenire: qui si inventus fuerit, aut stultus, aut insipiens erit. Ergo quia Creator et Redemptor noster, qui et futura praevidet et praesentia tenet, quid illi animae conveniret vidit, ob hoc eam raptam puto, quia eam dilexit, et ne malitia mundi mutaret intellectum ejus, nam sufficit diei malitia sua. Quapropter congaudere debemus, non lugere; non quia amisimus, sed quia talem habuimus, tu uxorem, nos vero sororem; sed quia prudentiae tuae est illo vivere ordine qui non incedat inimicis in reprehensione, consolare, et animi magnitudine sperne dolorem, et ut compendiosius loquar, simul in te et absentis amorem et rationabilem praebe consolationem. [Col. 0677D] Credo quod in spatio temporis facilius possit fieri. Sed jam incipe, nam omnia diu meditata, et frequenter cogitata, quamvis sint atrocia, efficiuntur lenia; ac per hoc in hoc studium pone, illustrissime virorum, ut et te et tuos consoleris, et quos cum illa dilexisti illius morte non obliviscaris, ut affectum quem vivente illa per illam habuisti amisisse non videaris.



EPISTOLA XXXI. EJUSDEM BRAULIONIS AD CHINDASVINTHUM REGEM.

Suggerendum glorioso domino nostro Chindasvintho regi, Braulio servus inutilis sanctorum Dei et vester.

Dominus omnipotens, ad cujus similitudinem regnant bonae istius mundi potestates, supplicantum [Col. 0678A] precibus flectitur, intuitu miseriarum miseretur, et afflictos desolatione iterum consolatur. Nam et Ninivitis indulsit, et Sedechiae miserias respexit, et Achab afflictionibus, quamvis iniqui propitiatus pepercit. Hoc ideo, sacratissime, suggero, princeps, ut jam jam tandem respicias me afflictum, miserum, et remedium postulantem: denudatum solatio, destitutum consilio, et fragilitate infirmitatis oppressum, et cujus vira in amaritudine posita potius desiderat mortem penetrare quam in praesentis vitae auras respirare.

Erat mihi utcunque hujus vitae solamen etsi in multis necessitatibus constituto servi vestri Eugenii mei archidiaconi visio; quia etsi diversis concussa damnis Ecclesia, in qua indigni deligati fueramus, [Col. 0678B] cor nostrum amaricabat: verumtamen recurrentes ad Dei verbum, quia non in solo pane vivit homo, quod non immerito hujus vitae subsidio intelligitur, sed in omni verbo Dei reficiebamur, quoniam scriptum est: Frater fratrem adjuvans exaltabitur; et: Ferrum ferro acuitur, et homo exacuit faciem amici sui

Nunc vero jussione gloriae vestrae aufertur pars animae meae, et quid in hac aetate jam agam, nescio. Lumine corporis caecutio, virtute vacillo, scientia destituor, ideoque preces dirigo ut non separes eum a me, sic non separeris a regno Dei, et semen tuum regnum possideat tuum. Nam vere, ut fideliter suggeram, ignoro quantum illic possit praestare; tamen absentia istius in hac vestra civitate multum habet [Col. 0678C] impedire, quia, ut suggessi, ego nihil jam valeo; iste autem in omnibus erat aptus, et in legatoriorum susceptione, et ad implendam vestram jussionem, et in diversarum rerum subvenienda occasione.

Tibi, piissime princeps, cuncta fatemur: ille autem qui arcana et secreta perlustrat, et necessitates nostras pensitat, animis vestris inspiret, qualiter sic unam Ecclesiam ordinetis, ut aliam non destituatis.





EPISTOLA XXXII. CHINDASVINTHI REGIS AD BRAULIONEM. (C)

Dominus, sancto ac venerabili Patri Braulioni episcopo.

Suggestionem eloquentiae vestrae verbis florentissimis adornatam, cunctisque euphoniis verborum [Col. 0678D] succinctam, quam ad nostram clementiam tua curavit sanctitas transmittendam, suscepimus, in qua per lucubrationem tuorum verborum studio nobis datur intelligi, nulla vos intellectus necessitate compressos, nullaque indigentia sapientiae exiguos apud vos Eugenium archidiaconum retineri.

Quod a nostra gloria expetitis fusis precibus, immutato proposito eum vobis potius relaxari. Etenim vestra sanctitas ista nec immerito crediderit provenire, quod nostrae serenitatis animus ardenter eum ad hunc honorem nititur provocare. Nam Deus omnipotens, cujus nutu universa deserviunt, ubi vult inspirat, donec suam bonam voluntatem impleat, ut ad immolandum sacrificium suo Creatori placiturus accedat: nam praeeminens Domini pietas [Col. 0679A] hos jam praescivit quos etiam in melius praedestinare desiderat. Adeo, si ista in Dei voluntate, ut confidimus, persistunt; aliud nos quam quod ipsi complacet facere non debemus. Nec enim sub hac vestra postulatione nostra est praetermittenda justitia, quod ipse hinc exstiterit oriundus ubi nunc consecrandum speculatorem optamus.

Ergo quia nostrae parti procul dubio patet justitia, nostrae devotioni quae promissa sunt non fraudabuntur quae Christo sunt placitura. Hoc nempe ingrate vestra beatitudo recipere non debet: nam maximum exinde ante Dominum consequi poterit praemium, dum speculatorem eum Deo relaxaveris immolandum; tuaque sublimior apud divinam effici poterit laudatio, si ex tuis doctrinis sancta catholica [Col. 0679B] praefulserit Ecclesia.

Ergo, beatissime vir, quia aliud quam quod Deo est placitum non credas me posse facturum, necesse est ut juxta nostram adhortationem hunc Eugenium archidiaconum nostrae cedas Ecclesiae sacerdotem.



EPISTOLA XXXIII. BRAULIONIS AD CHINDASVINTHUM REGEM.

Suggerendum glorioso Domino nostro Chindasvintho regi, Braulio servus inutilis sanctorum Dei et vester.

Etsi disrupto potius quam scisso societatis vinculo cum quo servo tuo Eugenio archidiacono in Domino connectebar, tamen eum ad vestram, ut jussio gloriae vestrae habuit, misimus praesentiam non sine [Col. 0679C] pietatis vestrae, qua soliti estis et miseros respicere, et afflictis subvenire, scilicet ut restituatis eum patrono vestro sancto Vincentio in eo quo hucusque fuit officio. Caeterum si supernae dispositionis providentia cor clementiae vestrae nostra prece avertit, cedat necesse est quod mortalis voluntas expetit, atque dum gloriae vestrae ordinatio suppleta fuerit, commendamus, quanta possumus obsecratione, ejus deplorandam peregrinationem.



EPISTOLA XXXIV. EJUSDEM BRAULIONIS AD NEBRIDIUM

Domino meo et mihi praecipue in Christo filio Nebridio, Braulio servorum Dei inutilis servus.

Vita ista fugitiva et fumea, suadens et decipiens, et ante decipiens quam suasa complens, quam sit nulla [Col. 0679D] et a sapientibus et prudentibus intelligitur, de quibus tu unus existis; et quotidie oculis et causis ipsis labentibus praevidetur.

Ad me pervenit quia filia mea conjux tua et utrisque charissima, heu! ab hac migravit vita. Sortem humanae vitae non tam in illa quam [a 1Kb] in nobismetipsis doleo, et quid de nobis contingat dubius suspiro. Interea et nobis in Domino et Redemptore nostro, quia sua morte mortem devicit, consolatio, ut ille in cujus potestate et nutu mors et vita nostra consistit, ipse nobis a secundae mortis potestate sit defensio, qui solus valuit inferna penetrare, et poenas mortis damnare, et ad superos post diem [Col. 0680A] tertium remeare. In hoc sperantes non deficimus fide, quia misericordia sua circumdabit quorum spes in illo manet.

Hanc fidem tenuisse uxorem tuam et ipse nosti, et nos procul dubio non sumus ignari, propterea enim et illa fuit et nos sumus Christiani. In hujus anchorae stabilitate admonemur ab Apostolo consolari, cum ait: Nolo vos ignorare de dormientibus, ut non contristemini, sicut et caeteri qui spem non habent. Nam utique Christianis apud Dominum vita non aufertur, sed melior mutuatur. Hinc mortui dormientes vocantur; secundum quod Dominus in Evangelio de Lazaro dicit: Amicus noster Lazarus dormit. Haec dormitio in resurrectione fidelibus vitae erit plenitudo; ac sic quia Christiani sumus, consolari [Col. 0680B] debemus non in nobis, sed in eo qui suscitat mortuos et vivificat.

Haec quidem vivificatio, credo, quod vestra jam sit consolatio. Sed affligit cor inter praecepta virtutum, resurrectionisque spem praesens desolatio. Sed si aut primi hoc incurreremus, aut novissimi reputaremur dicentes: Cur aut ante nos non factum fuerit, aut post nos non erit? Sit ergo consolatio quibus nec primis, nec novissimis, haec accedit mortis occasio. Verumtamen quia omnis mundus ita labitur, et de nobis hic casus quotidie formidatur, in patientia nostra possideamus animas nostras, et sit in nobis tolerantia, qualis esse debet in anima Christiana; et desinat dolor, ubi non subvenitur nullo remedio, in conspectu illius animas nostras effundentes, qui et [Col. 0680C] defunctis est requies et viventibus misericordia relevationis.

Sed qui in longum tibi necesse est aliquid dicere, cum non possit esse aequus consolator quem in hac causa proprius vincit dolor? Sed et me et te consoletur in Domino patientia et spes, ut et meliora speremus, et ea quae nobis superveniunt toleremus. Peto autem ab illo qui et praesens vita et futura est in potestate, ut det illi requiem, et nobis dignetur impertiri in se salutem.

Multa sunt quae occurrebant ut charitati tuae scriperem.





EPISTOLA XXXV. S. EUGENII III PRIMATIS TOLETANI AD BRAULIONEM. (C)

Suggerendum domino meo, et vere proprio domino, [Col. 0680D] Braulioni episcopo, Eugenius servulus vester.

Duae res obortae sunt in Ecclesia mea unde nimium contabescit anima mea, et quid remedii adhibeam, nisi consilium vestrum praebuerit, penitus scientia nostra non habet. De quodam fratre reperimus qui, non accepto presbyterii gradu, presbyteri peragit officium, et ut causam certius agnoscatis, omnia singulariter innotesco. Fuit idem ipse frater molestissimus domino meo Eugunio. Rogatus a rege ut eum presbyterum ordinaret, quia jussioni principis resistere non praevaluit, hoc genus factionis invenit. Duxit eum ad altarium, manum non imposuit, et cantantibus clericis in excelso pro benedictione [Col. 0681A] maledictionem effudit, sicut ipse hoc personis idoneis et sibi charissimis postmodum publicavit, conjurans ut hoc quandiu viveret reticerent. Quid inde fieri praecipit vestra prudentia cita me jussione certifica: nam nescio aut si iste presbyter habeatur, aut si illi qui per eum baptizati chrismate praenotati sunt recte Christicolae vocitentur.

Solve mihi hanc, de qua satis ambigo, quaestionem; ita solvat Christus culpae vestrae, si tamen est aliqua, nexionem. In aliquibus itidem locis diaconos chrismare persensimus, et ignoro quid de his qui ab eisdem chrismati sunt facere debeamus; nunquidnam iterabitur sancti chrismatis unctio; aut si non iterabitur, aut pro chrismate reputabitur, quod forsitan aut praesumptio compulit, aut nescientia perpetravit. [Col. 0681B] Quid in hoc servare me deceat suggero, ut vestra mihi pietas innotescat.

Duabus praemissis occurrit et tertia. Presbyteri aliqui, contra jus et vetitum canonum, de chrismate quod sibi ipsi conficiunt (si tamen chrisma istud est nominandum) baptizatos signare praesumunt; quid aut taliter signatis remedii aut his possit pro correctione praeberi me fateor ignorare; sed a te de his illuminari me postulo, qui divinae sapientiae majori lumine pollens, et legis sanctae quotidie meditationi deserviens, latebrosas nigrorum cordium factiones et vehementer insequeris, et prudenter invenis, et acute dissolvis. In nobis autem etsi fuit aliquantula scientiolae modiculae venula, ingruentibus aegritudinibus, et curarum multifidis tempestatibus, ita penitus [Col. 0681C] exsiccata defecit, ut nec tantillo sudore distillet. Inde per eum te precor, cujus dono beatus, cujus instructione peritus esse probaris et doctus, ut me de his causis celerrime sacra tui oris jussione certifices.



EPISTOLA XXXVI. BRAULIONIS AD EUGENIUM PRIMATEM TOLETANUM.

Domino singulariter meo Eugenio primati episcoporum, Braulio servus inutilis sanctorum Dei.

Si immensa curarum genera non me circumvallarent, si procellis suis mundi nequitia non obvolveret, si denique oblatrantium invidorum erga me strepitus sileret, nec solitudo, in qua merito destitutus obveni, terreret, nec sic quoque interrogationibus [Col. 0681D] vestris inauditis mihi et inexpertis facile, ut jubes, responsum redderem, cum et res incognita animum turbet, nec ante praevisa, et diu meditata facile responsum habeant. Sentio tamen acuminis tui prudentiam illud velle in me experiri quod mihi nequeat impedire, et peritiam, quae deest aliis, ostendere. Velle tuum bonum praesentio, sed posse meum non ignoro. Quid enim in nobis, aut quantulum est, quod doctae vocis praeconio ita attollis, ut segnem et pene jam senem oblitum sui attingere celsa cogaris, et veteranum jam atque utinam non inveteratum in his quaestionibus introducas, in quibus est perniciosa nescientia et scientia praesumptuosa? Verumtamen, quia ait unicus Magister et Doctor coelestis, qui docet hominem scientiam - Quia [Col. 0682A] sine me nihil potestis, mecum autem omnia poteritis; et iterum propheta: Dominus dabit verbum; atque iterum: Aperi os tuum, et ego adimplebo illud; pro jussu tuo, pro obsequio meo, pro spe divini promissi, pro eo quod nihil impossibile est credenti, tentabo dicere, ut potuero, et ut mihi ille ministrare jusserit, qui Ecclesiam suam regit, si qua invenire quivero, et tibi meo domino consentanea rationi narrabo. Jam tuum erit ea quae suggero discretione qua viges, solertia qua polles, instructione qua plurimum vales, et approbare recta, et corrigere errata, et tegere indigna, et reserare digna.

Igitur jam ad ipsas causas veniamus. Dicis te in epistolis tuis duo observata fuisse in Ecclesia tuas unde contabescit anima tua, et quid remedii adhibeas [Col. 0682B] penitus scientia vestra non habere; scilicet de quodam fratre, de quo scribitis, qui, non accepto presbyterii gradu, presbyterii peragit officium, et ut causam omnem exponeres, narras eum fuisse molestissimum praecessori vestro, qui rogatus a rege ut eum presbyterum ordinaret, quia jussioni principis resistere non praevaluit (ut vestris verbis loquar), hoc genus factionis invenit. Duxit eum ad altarium, manum ei non imposuit, et cantantibus clericis in excelso, pro benedictione maledictionem effudit, sicut ipse praecessor vester hoc personis idoneis et sibi charissimis postmodum publicavit, conjurans ut hoc quandiu ipse viveret reticerent. Quid inde fieri debeat a me jubes expetere, quia ignorare vos dicitis: utrum presbyter habeatur, an si illi qui per [Col. 0682C] eum chrismate praenotati sunt, recte Christicolae vocitentur.

Post hoc conjuras meam inscitiam ut hanc quaestionem solvam. Haec est prima interrogatio vestra, ad quam dum multis, ut praemisi, ad respondendum impediar causis, summa illud conficit quod nequit tenebris obsitus videnti praebere ducatum. Sane quia jubes ut dicam quod sentio: perquiratur persona quae maledicto subjecta esse dicitur; si tempore maledicentis ipso praesente officium presbyterii egit, nec tamen prohibitus ab ipso est; si baptizavit, si chrismavit, si sacrificium obtulit, et ille passus est eum hoc agere qui sibi conscius erat cum maledixisse; in nullo iste mihi, sed potius ille videtur [Col. 0682D] culpabilis fuisse, qui dolo malo aliud egit, et aliud simulavit; ac per hoc ille cujus factio in tantum nefas prorupit, ut mihi videtur, onus suum ipse portabit: vestra autem sanctitas ab hoc delicto immunis erit, quia unumquemque, in qua vocatione invenistis, in ea esse permittitis. Et cur non habeatur presbyter non video, si ille eum publicavit presbyterum qui noluit ut iste presbyter esset; aut quare non ab isto unguine sacro tincti vocentur Christicolae, quia etsi iste indignus chrismate, tamen vero sunt illi peruncti. Optime novit prudentia tua, canonum antiqua esse instituta, ut presbyter chrismare non audeat, quod servare et Orientem et omnem Italiam hucusque scimus; sed postea consultum est ut chrismarent presbyteres, sed de [Col. 0683A] chrismate benedicto ab episcopis, ut non videretur presbyterorum hoc esse privilegium, cum ab illa unctione sancta populum Dei sacrant, sed episcoporum, quorum benedictione et permissu quasi de manu episcopi ita hujusce rei peragunt officia. Quod si ita est, cur et iste quasi manus episcopi quamvis inutilis, quos chrismavit, non habeantur catholici? cum, ut dixi, sancto et vero chrismate ab episcopo sacrato, et cum illius permissu fuerint peruncti. Manifestum est baptisma in nomine Trinitatis datum non debere iterari, chrismare autem non prohibemur haereticos, quos a vero chrismate invenimus extraneos. Iste autem recto chrismate chrismavit, ut jam dixi, non mihi videtur frivolum esse quod fecit.

[Col. 0683B] Additur his quod ille qui eum permisit nunquam contradixit, et chrisma a se benedictum tradere isti non dubitavit, ac per hoc quod iste fecit ille egit. Quid enim sive per occasionem, sive per veritatem? quia in catholica actum est, necesse iterari non est; nam et illi qui post excessum praecessoris vestri eum talia narrasse referunt, melius facient si istam causam in aliam vitam sibi reservant. Quis enim eis illo desistente aut contradicere nunc poterit, aut purgare objecta poterit? Vobis tamen quod ille non dissipavit dissipare non convenit, memores illius sententiae: Nolite ante tempus quidquam judicare. Et iterum: Quod apertum est, vobis; quod occultum est, Deo.

Ecce quod videtur nescientiae meae, et pro modicitate capacitatis nostrae, nec affirmans, nec spernens [Col. 0683C] omnino ista suggessi.

Ad caeteras interrogationes, si hoc non abhorret, transeamus. Scribitis etiam et hoc, in quibusdam locis diaconos chrismare vos reperisse. Nihil in hac quaestione amplius quam in prima invenio, nisi ut sacrum chrisma vestra auctoritate et indulgentia pontificali persistat: et illi qui ista, aut nescientia, aut praesumptione patrarunt, dignam in se et districtionis vindictam, et ecclesiastici ordinis normam sub poena et poenitentia persentiant, et ita sint mulctati, ut in exemplum aliis dati talia nequaquam ultra praesumant.

His duobus in brevi praemissis quaestionibus, tertiam ingerit ignorantiae meae prudentia vestra, [Col. 0683D] scribens quod quidam presbyteri de chrismate quod sibi ipsi conficiunt (si tamen chrisma istud erit nominandum) baptizatos signare praesumunt. Bene fateor et optime dubitatur non esse chrisma, quod non solum non ab episcopis, sed contra jus et vetitum canonum a praesumptoribus presbyteris videtur esse sacratum. Nam si coelestis Magister et Dominus reliquit suum episcopis vicariatum; quod constitutum ab illis est, ab Spiritu Christi, juxta Apostolum, constitutum est; et si quis praecepta eorum spernit, Christi praecepta spernit. Unde videtur mihi a sancto et vero chrismate denuo praesignari debere, qui a talibus sunt peruncti fraude; praesumptorum tamen disciplina in vestro est arbitrio posita, dum aliter emendetur error, atque aliter [Col. 0684A] condemnetur praesumptor. Jam vestrae est sapientiae et cum ignaris mitius agere, et praesumptores vehementer distringere. Pro ineruditae impedimento linguae brevem evenire volui tramitem epistolae, sed, ut est illud tibi notum, dum urceum facere nitor, amphoram finxit manus.

Jam nunc salutem persolvo, et quotidianas molestias meas tribulationesque assiduas orationibus vestris commendo fovendas, et per Christum te conjuro ut quidquid inutiliter aut secus quam habet ratio in hac paginola repereris effusum, non ante aliis pateat quam mihi hoc tua epistola innotescat. Nam neque spatium fuit inde cogitandi, neque vacatio dictandi, et quod lingua deprompsit aliena manu exaravi, nec inde retractare occurrit.



EPISTOLA XXXVII. EJUSDEM BRAULIONIS AD CHINDASVINTHUM REGUM.
[Col. 0684B]

Suggerendum gloriosissimo domino nostro Chindasvintho regi, Braulio et Eutropius episcopi servuli vestri, cum presbyteris, diaconibus et omnibus a Deo sibi creditis, nec non et Celsus servus vester cum territoriis a clementia vestra sibi commissis.

Qui corda regum in manu sua tenet, ut fides nostra habet, ipse et omnia regit. Unde non est sine illius inspiramine quod clementiae vestrae cupimus suggerere: quapropter, pie domine, libenter servorum tuorum suscipe preces, quas fidei intentione vides anhelare; spe enim et crebro cogitationis studio, quo unusquisque vitae suae tranquillitatem desiderat [Col. 0684C] et periculosos casus evitat, alterna collatione conferentes, et praeterita discrimina reminiscentes, animadvertimus quantis periculis, quantis necessitatibus, quantis etiam patuerimus adversariorum incursibus, quibus coelesti misericordia vos excitatos, et vestro regimine nos ereptos dum magna contemplatione videmus, et vestros labores cogitantes et in futurum patriae providentes, inter spem metumque vacillantes, fiducia vincente metum, ad tuam pietatem recurrere decrevimus, ut quia compendiosius nihil nec quieti vestrae, nec casibus nostris prospicimus, in vita tua, et te benevalente servum tuum dominum Recesvintum, dominum nobis et regem deposcimus, ut cujus aetatis est et belligerare [Col. 0684D] et bellorum sudorem sufferre, auxiliante superna gratia, et noster possit esse dominus et defensor, et serenitatis vestrae refectio, quatenus et inimicorum insidiae atque strepitus conquiescant et fidelium vestrorum vita absque pavore secura permaneat. Neque enim poterit gloriae vestrae esse contemptus talis filii et tanti patris filio debitus profectus.

Unde coelorum regem et sedium omnium rectorem supplici prece deposcimus, qui et Moysi Jesum successorem, et in David throno filium ejus constituit Salomonem, ut clementer insinuet vestris animis ea quae suggerimus, et perficiat auxilio omnipotentiae suae quae in nomine ejus a vobis petentes fieri optamus; nam etsi incurrimus petitionis temeritatem, [Col. 0685A] non vero insolentia [a 1Kb] praesumptionis, sed, quam praemisimus, cogitationis necessitate.



EPISTOLA XXXVIII. EJUSDEM BRAULIONIS AD RECESVINTUM REGEM.

Glorioso domino nostro Recesvinto regi, Braulio servorum Dei inutilis servus et vester.

Cum sit mendacii genus promissa tardare, ego tamen tarditatis meae suggerere cupio rationem. Mendositas etenim Codicis, quem ad emendandum accepi, omnes vires suas contra caligines meas armavit, et dum cupio easdem debellare, ipsa visio quae caecutiebat visa est in contrariam partem manus dare, et in detrimentum sui obscuritatem multiplicare. Tamen quantus ibi labor sit, quantaque operis instantia, quoties de emendatione ejus desperaverim, [Col. 0685B] quotiesque aegritudinibus diversis obviantibus cessaverim, et rursus intentione jussionis implendae ad opus interdimissum redierim in ejus versuum additamenta, vel litterarum abolimentia, gloriae vestrae patebit; nam tantis obrutus est negligentiis scribarum, ut vix reperiatur sententia quae emendari non debeat, ac sic compendiosius fuerat denuo scribi quam possit scriptus emendari. Per jussionem autem serenitatis vestrae commoda regni vestri votis omnibus optamus agnoscere, et felicitatem clementiae vestrae ab omnipotente Domino petimus corroborari.





EPISTOLA XXXIX. RECESVINTI REGIS AD BRAULIONEM. (C)

Domino sancto ac venerabili Patri Braulioni [Col. 0685C] episcopo.

Venustissima tuae sanctitatis eloquia litterarum elementis depicta nostra ovans suscepit ac reseravit clementia, pro quibus studium laboris tui pro emendando Codice vobis dudum a gloria nostra porrecto non sine suspiriis innotescit: dum etiam inter [b 1Kb] crebra hujus vitia tuis intentionibus obviantia aciem visus obtundi significas, compatimur siquidem tuo sancto distillanti sudori, sed in parte reficimur, dum te scribente cognoscimus sanctitudinem tuam vigilantiae suae vela suspendere, et prosperantibus auris ad evellendas vel corrigendas librariorum ineptias divina gratia pervolare. Erit igitur voto tuo a Domino attributa tuarum virium fortitudo, et internorum [Col. 0685D] luminum copiosa praevisio, dum putredines ac vitia scribarum intellectus tui constanter inchoaverit incisio resecare, et tunc protinus laetior nostra gloria exsultabit, dum tua, ut optamus, paternitas promissa factis compleverit.

De caetero sospitem tuam beatitudinem sospites ipsi, ut Deo tribuente consistimus, saepe noscere delectamur.



EPISTOLA XL BRAULIONIS AD RECESVINTUM REGEM.
[Col. 0686A]

Glorioso domino nostro Recesvinto regi, Braulio servorum Dei inutilis servus et vester.

Dum cupio satisfacere jussioni gloriae vestrae, nudavi occulta ignaviae meae, et hujus quidem Codicis textum, ut praecepisti, sub titulis misi; sed utinam tam efficaciter quam obedienter: ergo si displicuerit, hoc brevitas intelligentiae meae fecit; sin autem placuerit, quod magis opto, illius munus erit qui asininam segnitiam per humanae locutionis modos distrinxit: tuam tamen, serenissime princeps, quaeso pietatem, ut in hac parte non meam attendas inutilitatem, quia et si non quod volui potui, ut potui tamen patientiam [Col. 0686B] praebui; sic ubi forte minus absoluta alicui [Ms., aliqui] servorum vestrorum quae collegi videntur, ad ea [Ms., aderas] de quibus edita sunt, recurrere non dedignetur. Quod superest autem [c 1Kb] .





EPISTOLA XLI. RECESVINTI REGIS AD BRAULIONEM. (C)

Dominus noster sancto ac venerabili Patri Braulioni episcopo.

Suggestionem beatitudinis vestrae suscepimus, in qua denudatam ignaviam quae erat occulta in hoc libro quem nostra serenitas vestrae sanctitati ad emendandum dederat, manifestas; moris est enim sapientum ignarum se judicare, ne per arrogantiae stimulum videatur elationem incurrere. Sed quia inspiratio divinae virtutis in unumquemque, prout [Col. 0686C] vult, inspirat, non immerito laudamus opus quod exercuisti, quia in hoc Codice et instanter obedientiam praebuisti, et ut volui, ejus efficaciam in procinctu sapienter collegisti, pro quibus etiam insufficienter vestrae paternitati referimus gratias, et super his salutis officium reddentes petimus ut pro nobis orare digneris.





[d 1Kb] FRAGMENTUM EPISTOLAE QUAM TAJUS PRESBYTER ET ABBAS SCRIPSIT AD BRAULIONEM. (C)

. . . . . Pia quidem talis est religio, sed mihi fateor dubia.

Ideoque, virorum sanctissime, tuis auditibus hujuscemodi quaestiunculam defero, et si certissime credendum est, ut praefatus sum, cruorem Domini [Col. 0686D] post ejus resurrectionem apud aliquos remansisse, abs te certissimis testimoniis ac verissimis documentis cupio illustrari. Utinam libellum de hac re ex tua largitate perciperem. Magnum mihi specimen semota ambiguitate Dominus Jesus Christus praebebit, si id deprecatio mea impetrare valuerit.

De caetero, humilitate qua valeo sanctitatem Domini mei salutare praesumo, obsecrans ut orationibus [Col. 0687A] vestris merear commendari, et epistolis vestris de eo unde suggessi quantocius recreari.



EPISTOLA XLII. BRAULIONIS AD TAJUM PRESBYTERUM ET ABBATEM.

Venerabili et in membris Christi reverendissimo in Christo fratri Tajo presbytero et abbati, Braulio servorum inutilis servus.

Ut litteris tuis illico non responderem diversarum me arctatum fateor fuisse necessitatum, eminentius tamen aegritudine oculorum et variarum afflictione infirmitatum; sed nunc, quia inter angustias meas utcunque respirare potui, ad litteras tuas relegendas recurri, in quibus comperi multa de me benignitatem tuam sperare quae me minime sentio posse implere.

[Col. 0687B] Quid enim aut quantulum in me est, ut imago tantorum taliumque virorum a nobis a te exspectetur? Cum et eorum lectio pro . . . . . . . a te habeatur visitata, et intelligentia rimetur assidua, atque in pectore tuo, ut ita dixerim, nidaverint ipsorum eloquia. Otia etenim tibi sunt sancta, et nobis vitae praesentis fluctibus anxia; velut quis inusitatus, aut sentina vexatus, aut marina cumba jaceat saucilis. Verumtamen etsi immerito ea quae petis naturae acumine mihi fuissent allata, minime a me essent praesumpta; scis enim dogma nostrum humilitatis tenere vexillum, et in plana et fortia velle conquiescere quam ad summa gradu nitente periculose ascendere. Unde et te quaeso, charissime, ut minus conqueraris de circumhabitantium tibi tepore, seu [Col. 0687C] cupiditate, quoniam patienter debes omnia tolerare. Quid enim probis male morigeratio aliena nocet? neque enim valde laudabile est bonum cum bonis, sed bonum esse cum malis.

Hinc de Ecclesia scriptum est: Sicut lilia inter spinas, sic amica mea inter filias. Nam et hi qui tales a nobis creduntur, forte sufficit eis secundum Apostolum scire Christum, et hunc crucifixum; ipso nos docente: Non alta sapientes, sed humiles consentientes. Et nolite esse prudentes apud vosmetipsos: Scientia quippe inflat, charitas vero aedificat, et caetera, quae te latere non possunt. Tali enim sensu et humilitas catholica tenetur, et illud: Et unusquisque in suo sensu abundet, procul dubio impletur. [Col. 0687D] Unde idem Apostolus praecepit ut non nobis, sed proximis placeamus. Et ad Philippenses scribit, ut in humilitate superiores nobis invicem arbitremur, non quae nostra sunt singuli quaerentes, sed quae aliorum. Humilium quidem virtus est de scientia non gloriari, quia communis est omnibus. Valet enim hoc multum ad reprimendam mentis audaciam, ut et alios contemptibiles non reputemus, et singularem nobis scientiam, vel sanctitatem non arrogemus: ne superno audiamus oraculo: Reliqui mihi septem millia virorum, etc.

Haec causa amoris tui me dixisse charitas tua, quaeso, censeat. Caeterum de quaestione qua me consulere decrevisti, noveris non me aliud de resurrectione mortuorum credere aut exspectare quam [Col. 0688A] quae a sancto Augustino per diversa opuscula sua quae ad manus venerunt meas, prudenti ingenio et eleganti sunt dissertata sermone; quae ad laborem meum evitandum ideo non replicavi, quia et te per epistolam tuam ea didici indubitanter tenere. Igitur quia in resurrectione et noster reddendus est sanguis non dubito: utrum autem qui in omni vita tollitur, totus in qualitate sui reddatur, dubito, quia et ipse superfluus invenitur, non noster secundum medicos, sed esse nobis noxius. Nam si illa pulchritudo hoc permittet quam habituri sunt sancti, credo quod fiet; si hoc illa non sinet, hoc et hic credendum est quod de unguibus et capillis superfluis, qui in commixtione naturae aliis membrorum partibus reddentur, sancto Augustino docente, ipse sensisti. Ad opificis [Col. 0688B] enim nostri omnipotentiae artem pertinet, ut vult, et modificare grandia et majorescere parva. Nulla tamen in sanctorum membris est credendum in resurrectione reddere indecora.

Propterea vero puto minima et extrema membrorum nostrorum Dominum memorasse et circumscribere, cum de capillis loqueretur; quod si capilli non pereunt, quanto minus majora membra disperibunt: non tamen superfluos humores a quibus aut corruptelae nascuntur, aut vitia generantur, quae utique in restaurato corpore non erunt, comprehendi voluisse.

Credo quidem quod quidquid ad naturam proprie nostram pertinet, hoc restaurabitur in resurrectione; quidquid autem in natura aut superfluo concrevit, aut naturam morbidavit, vel habitum potuit demutare, [Col. 0688C] demendum est. Naturam duntaxat dixi, secundum quam constat integrum sanumque hominis corpus: ac sic, quia sine sanguine esse non possumus, in quo virtus animae in corpore divina asseritur auctoritate, reddendus est non superfluus, sed naturalis, id est, non alienus, sed noster.

Sed quid multa? hoc mihi credibile, hoc etiam non difficile ad affirmandum: sed constat esse minus dubitandum, hoc unumquemque in resurrectione exceptis corruptionibus et vitiis, ut jam superius dixi, decenter recepturum, quod potuit illa aetate qua Dominus est passus, ejus habere corpus rationabiliter integerrime constitutum, dicente Apostolo: Hoc sentite in vobis quod et in Christo Jesu. Et alibi: [Col. 0688D] Donec occurramus omnes in virum perfectum in mensuram aetatis plenitudinis Christi.

Cauti tamen in hac inquisitione esse debemus, Vase electionis prohibente non plus sapere quam oportet sapere, sed sapere ad sobrietatem; ne forte eo usque progrediamur, ut superstitiosi reputemur, sicut hi qui de abortivis quaerunt feticibus, quae utique consistunt ex corpore utriusque sexus, quid de menstruo possunt sanguine atque impuro virili sentiri humore, quem in omni pene vita necesse est etiam naturaliter egeri, in quibus superflue erunt superstitiosi.

Sed cur non credatur et sanguis humanus perire detractus, cum et ipse humor generabilis, atque sanguis, sicut et aborsus neutri reddatur in resurrectione [Col. 0689A] parenti: si tamen parens jam dicendus est, cujus aut liquor foedus, aut inanimatus profunditur fetus. Verumtamen non sunt hi qui nobis affirmant verum esse cruorem Domini, qui pro reliquiis, ut ipse dicis, ab aliquibus habetur, ita istum cruorem non fuisse assumptum in resurrectione corporis Domini, sicut nequaquam assumptus est. Unde columna illa infecta Hierosolymis ab insigni sancto Hieronymo presbytero et ab aliis post multa saecula et visa traditur et conscripta: quod potius passioni divinae pro testimonio debemus deputare, quam pietatis testimonium inficiare, quoniam majorum nostrorum stylo jam hoc habemus digestum.

Sed et illo tempore notuerunt fieri multa quae non habentur conscripta, sicut de linteaminibus, et sudario [Col. 0689B] quo corpus Domini est involutum, legitur quia fuerit repertum, et non legitur quia fuerit conservatum: nam non puto neglectum esse ut futuris temporibus inde reliquiae ab apostolis non reservarentur, et caetera talia.

Sub hac tamen occasione non debemus inimicis Catholicae locum dare, ne aut veneno falsitatis, aut maledicti gratia velint virginem Christi castam corrumpere. An forte ex eadem columna a fidelibus erasus cruor in reliquiarum honore toto est dispersus in orbe, quod facile crediderim, ut apud Ecclesiarum principes, succedente sibi posteritate, traditum potuerit conservari; nam tantae rei fama non video quomodo possit Christianis esse dubia.

Sed ut adhuc aliquid dicam: forte sudor ille Domini, [Col. 0689C] quem evangelica lectio nobis tradit ut sanguinem fuisse decursum, tanta diligentia a discipulis putatur fuisse collectus: vel certe quando lancea pecussum est Domini corpus, et sanguis et aqua manavit, cujusquam est sollicitudine pro reliquiis reservatus. Sed miror si hoc a quoquam possit approbari, cum dubitatio discipulorum etiam in passione postea inveniri potuerit, et solus Joannes cum mulieribus ad crucem Domini astiterit. Qui tamen scribens Evangelium, nihil tale aut se aut alium fecisse narravit: testimonium perhibuit et verum testimonium conscripsit, quia lancea corpus Domini percussum fuerit, et sanguis et aqua manaverit, nec tamen hoc collectum fuisse ab aliquo meminit.

[Col. 0689D] Sane si in eo loco ubi ait: Multa et alia signa fecit Jesus quae non sunt in hoc libro scripta, astruit quis eum et de hoc sanguine esse locutum, convincat si potuerit, et hoc esse signum, quod mihi ut faciat omnino videtur durum; quod si auctoritate Scripturae non firmaverit, pia, ut ipse ais, credulitas, sed incerta nutabit, cum sponsa veritatis non solum recipit veritate pium, sed et pietate verum, tuncque sit firmum, cum non nutat veritate pium. Affirmet hoc qui valet; ego autem fateor me hoc ignorare.

Igitur omissis his et in potestate lectoris relictis, quoniam non usquequaque praejudicant fidem resurrectionis, nec debemus praescribere intellectum melioris inquisitionis, neque auctoritati contraire multitudinis quae asserit hujusmodi reliquias inveniri in [Col. 0690A] cathedralibus ecclesiis, quod tamen in ecclesia mea nullius invenitur tempore fuisse pontificis, et melius est dubitare de occultis quam litigare de incertis: ad vera et firma convertamur, quae nulli prorsus Christiano et recte catholico aut in ambage, aut in disceptatione venire possunt: esse scilicet nobis per sacramentum panem et vinum Deo oblatum Christi corpus et sanguinem verum secundum ipsius Domini verba, et Scripturas sacras Spiritu sancto digestas, quod quotidie super altare ipsius ab Ecclesia catholica secundum ordinem Melchisedech a vero pontifice offertur Christo Jesu mystica intelligentia et inenarrabile sermonis inopia, quia omnia excedit supereminens gratia. Haec, ut occurrit, et prout tempus exegit, paucis tibi, charissime, rescripsisse sufficiat; [Col. 0690B] et quamvis ingenti ardori tuo, non ut dignum est, responderim, tamen, ut occupatio sivit, voluntati tuae parere studui. De caetero beatitudinis tuae orationes ut mihi suffragentur vehementissime quaeso.

Et unum quod mihi et prae omnibus necessarium et hic fuerat praetermissum, peto ita Christus cursum propositi tui efficiat gloriosum ut mihi Codices sancti papae Gregorii inexpositos, qui necdum in Hispania erant tuoque studio et sudore de Roma huc sunt delati ad transcribendum ocius mittas; nam non solus ego hujuscemodi rei sum petitor, sed et dominus, germanusque meus, tuus amator: quapropter ambobus satisfacies, si uni praestaveris, et ambos contemnes, si unum spreveris. Credat mihi certe charitas tua, Codices istos remittam quo tempore [Col. 0690C] institueris. Parvam putavi evenire epistolam, sed dum hinc inde susurrantibus moveor scrupulis, nec brevitatem potui tenere, nec omnia quae me adhuc movebant dicere.

Vale in Domino, frater charissime, et in Christi membris venerabiliter amplectende.





EPISTOLA XLIII. FRUCTUOSI PRESBYTERI AD BRAULIONEM. (C)

Domino meo proprio Braulioni episcopo, Fructuosus exiguus, semperque tuus.

Scripturae sacrae textu narrante didicimus quam sit gratus homini de longinqua terra nuntius bonus, et quis [Ms. et quia] qualisve alius melior nuntius nobis est exspectandus quam Christi dilectio, quam [Col. 0690D] catholicae Ecclesiae intemerata professio atque propagatio, quam amicorum Dei sacerdotumve Christi sincera vita, felix actus, doctrinaque fidelis? Haec nos desiderare vehementer atque sitienter agnoscere cupere, Pater beatissime, confitemur.

Hic solus nuntius arentia mentis nostrae saepe viscera pascit, et vestrorum felicitate gestorum inter raucisona spumantis sali freta, atque Oceani gurgites, et aequora inquieta humilitatis nostrae mulcet auditus, quod Caesaraugustam vestram vestra jugis augusta doctrina nobilitat, et florens per dies singulos vestri culminis vita tanto affluit divinae legis studio, quanto et bonorum operum jugi atque sedulo vallatur praeconio.

Ob hoc indesinenter Regi et conditori nostro. [Col. 0691A] Domino referimus laudes, quod mundi jam termino propinquante tantus talisque pontifex existis, qui et vitae merito, et docendi praeditus beneficio, apostolica per omnia vestigia consectaris, percepturus cum his ineffabilem supernae patriae gloriam, quorum in hac tempestate mundana incorruptam ipse sequeris vitam. Temerarium fortasse arripiens opus piissimam vestram praesumo salutare coronam, atque eodem quo cupimus, salutis vestrae nuntio vestrorumque sacrorum apicum indiciis reficiamur, oramus. Mendicans ipse vestrarum mensarum dapibus residua micarum fragmina posco, atque ab spirituali Patre coelestium divitiarum thesauris affluente exigui cujusdam talenti peto munus, quod ut accipiam, importunus petitor nocturni temporis spatia vigilo; et licet negligens, [Col. 0691B] tamen quaerens peto, et pulso, atque ut indigno ac vilissimo tuo aperias quae ignoro, tribuas quae non habeo, sanctorum Dei, quorum solatiis confovemur, fultus adminiculis quaero.

Primum igitur flagito, ut quaedam quae parens sanctimoniae et particeps gloriae vestrae beatissimus eruditissimusque vir praetermisit enodare Hieronymus, ex lectione priscorum Patrum, et doctrina Sancti spiritus refertus dominus meus mihi leproso tuo novitioque Eleazaro ulceroso, brevi et aperta digneris significare pagella, sic tibi Dominus coelestis pandat regni introitum, quemadmodum supradictus vir quatuordecim post diluvium annos Mathusalam vixisse testatur: et si omnis caro quae in arca non introiit cataclysmo perempta est, hic de quo quaestio [Col. 0691C] est, ubi fuit ut evaderet, quem cum caeteris introisse in arcam non legimus.

Illud quoque, quod addidit, quod Agar, grandem jam juvenem Ismaelem, fugiens dominam, suis vectaret cervicibus, qualiter explanetur, nosse desidero.

De Salomone quoque similem suo loco intulit quaestionem eo quod deducta summa temporum annorumque serie subnotata inveniatur undecimo, juxta Scripturae textum, anno Roboam filium generasse, quod fieri utique vix possibile est.

Hoc mihi et reliquis concaptivis meis flagito propalari, non quolibet, ut quidam agere solent, astu facilitatis, sed puro et sincero affectu vestrae dilectionis et impulsus cognitione veritatis.

Specialiter tamen, domine mi, quod in hac regione, [Col. 0691D] in qua degimus, non invenitur, supplex suggero ut pro mercede tua de Collectionibus Cassiani illumines monasteria ista, et vitam sanctorum virorum Honorati atque Germani, vestrique beatissimi novi Aemiliani pusillitati nostrae vestra largitate faciatis attribui: et qui alios assiduo vestrorum eloquiorum melle saturatis, nos longe positos et Occidentis tenebrosa plaga depressos non despiciatis.

Age, piissime domine, ut vestra pro hoc merces clareat ante Dominum. Septem Collationes, quas memoratus Cassianus Joviniano, Minervio, Leontio, et Theodoro scripsit, jam hic Christianis tribuentibus, habemus. Reliquas decem, quas Helladio et Leontio episcopis, et alias septem, quas sancto Honorato [Col. 0692A] atque Eucherio se asserit edidisse, minime habemus. Has exoramus ut percipere vobis largientibus mereamur. Vale in Domino, et nostri memor esto, papa beate.

Exigui servuli tui compauperes nostri, sanctam eoronam vestram oppido salutantes, exposcunt ut abjecti tui precem non respuas, sed votis supplicantis assistas: meminent sancti Dei dignationem vestram.



EPISTOLA XLIV. BRAULIONIS AD FRUCTUOSUM PRESBYTERUM.

Domino merito eximio, et in Christi membris suavissimo filio, Fructuoso presbytero, Braulio servorum Dei inutilis servus.

Inter laudum tuarum in me praeconia, et actionum mearum merita aequus quidem arbiter judicio rationis [Col. 0692B] praesidere debeo, talemque me veritate censurae aestimare qualem intus sentio, et non qualem foris ab aliis aliter putantibus audio: nam plerumque ex sola benevolentia fit ut bonus homo de bono thesauro cordis sui proferat bona; et utique non potuerit fons dulcis amaros producere latices. Sed plerumque fit ut fallatur aestimatio humana, et malus bonus, et bonus aestimetur malus. Vae his qui dicunt quod bonum est malum, et quod malum est bonum; si aut amore fallitur, aut certe hominem malum ex bonitate sua aestiment bonum . . . .

Sed potius illis cavenda est quibus aut vitia pro virtutibus placent, aut certe virtutes pro vitiis displicent. Et ex hujus perversitatis regula, aut malum hominem bonum, aut bonum aestimant malum. Qui [Col. 0692C] vero ipsum hominem dicit bonum quem putat justum nescitque injustum, non in doctrina rerum bonarum et malarum, sed in occultis humanorum fallitur morum. Ego tamen non talem me esse qualem praedicas et ipse novi, et veraciter scias me profiteri.

Tibi quippe ista legitime dico, quem in membris Christi, et pro gratia Christi in Christo suscipio. Caeterum illis de quibus dicitur: Oleum peccatoris non impinguet caput meum; quibus haec ipsa adulatio olei in finem inter stultas ac fatuas deficiet virgines, nostrae nequaquam patere debent conversationes. Quid enim prodest ei pandere conscientiam a quo non poteris culparum percipere remedia? Ergo illis profiteri debemus peccata quorum orationibus sumimus [Col. 0692D] adjumenta, aut damus conversionis exempla. Emendabit et arguet me, ait, justus in misericordia. Et de istis dicitur: Confitemini alterutrum peccata vestra, et orate pro invicem. Sed quoniam operosum et longum est probrosos mores meos tibi propalare, tibique ex ordine narrare, hoc sacratissimae animae tuae mihi sufficiat pandere non qualem me aestimas esse, sed quaeso ut ores ut qualem me aestimas, efficiat me Deus talem.

Sane si qui [Ms., utque] prohibeo te, ipse in laudibus tuis agam, dicturus forsitan eris: Cur, qui haec prohibes, ipse facis? Sed necessario partibus meis faveo, dum tibi debitum reddo, quia ab Apostolo instruimur, ut omnibus debitum reddamus, et nemini quidquam debeamus. Nam forte quantum in me est [Col. 0693A] non fallor, sed quantus mihi videris, dicere parco propter verecundiam tuam, quam utinam minus dicendo servasses in laude mea.

Laudem quidem animam tuam, sed in Domino, in qua rectos laudare debemus; unde et Psalmista dicebat: Rectos decet collaudatio; et, In Domino laudabitur anima mea, cujus est et a quo est omne bonum, cui etiam grates persolvimus pro adnisu vestri profectus. Ideoque quanto magis novi quod loquaris animo circa me fideli, tanto magis videor debito praegravari, ac sic accipe quod gestio dicere.

Felix tu qui, hujus mundi contemnens negotia, praeelegisti otia sancta. Ardorem tuum animique vigorem, luminisve candorem Spiritu sancto fulgentem intelligo, delector, diligo, amplector, et ut pro meis [Col. 0693B] flagitiis facinoribusque ante Dominum praevaleat, ariditate bibula anhelo. Felix illa eremus, et vasta solitudo, quae dudum tantum ferarum conscia, nunc monachorum per te congregatorum laudes Deo praecinentium habitaculis est referta, peregrinorum mundi, civium Dei, Babylonia captivorum, Jerusalem praedestinatorum. Te enim tuosque in Christo attollo praeconio, quorum studium ornat eremum, quam doctissimi praestantissimique virorum Hieronymus et Eucerius olim jam miris verborum sententiarumve venustarunt floribus; et ut in brevi multa compingam, et quasi in parva tabella mundum depingere velim, quia in longum non est mihi temporis spatium, nec est ingenii studium, nec linguae eloquium, gentilis poetae antiquum in te vertam praeconium, et [Col. 0693C] haec solum dicam: O decus Hispaniae sacrum; ne, quaeso, me aut assentatorum vitium, aut adulatoris reamini peragere officium, sed cujus ministerii est vera praedicare, de vobis quod sentio non debeo reticere: tantum est, ut perseverantia vestra usque in finem per patientiam perducatur, in qua animas nostras possidere jubemur, quia qui perseveraverit usque in finem, hic salvus erit; namque finis praecepti est charitas; charitas quippe, secundum Joannem Deus est, Deus vero Christus, propter quem omnia, et nihil ob aliud agere debeamus; in quo Psalmista omnis consummationis vidit finem; unde et quidam tituli Psalmorum in finem praescribuntur. Ad hunc pervenientes non erit ultra quo cursus fidelium dirigatur, ipso dicente: Venite ad me, omnes [Col. 0693D] qui laboratis et onerati estis, et ego vos requiescere faciam. Studium vestrum, ut coepit, ardeat, et majores in Domino flammas mittat, quia nisi profecerit, deficiet, et velut in rapidissimo amnium cursu scapha non consistens, nisi ad superiora progrediatur, ad inferiora delabitur.

Cavete autem dudum illius patriae venenatum Priscilliani dogma, quo et Dictinum et multos alios, ipsum quoque sanctum Orosium invenimus fuisse infectum, quamvis postea a sancto Augustino correctum. [Col. 0694A] Nam ita etiam perversitatis suae studio sacras depravavit Scripturas, ut adhuc ex ipsius corruptoris naevo depravatas inveniamus multas.

Nec vos vanitas cenodoxiae, aut aura popularis in aliam partem flectat, quia hoc est postremum apud athletas Dei certamen, in quo est et novissimum discrimen.

Jam ne ultra modum epistolarem protraham sermonem, ad quaestiones, quas proposuisti, accedam, et ea quae inde legerim, ut a te speratum est, majorum nostrorum sententia, ut occurrit, depromam: quaedam vero brevitatis causa meo sermone compingam. Ita enim petitionis tuae sumis exordium.

Primum, inquis, flagito, ut quaedam quae parens sanctimoniae, et particeps gloriae vestrae, beatissimus, [Col. 0694B] eruditissimusque virorum praetermisit enodare Hieronymus, ut ex lectione priscorum Patrum mihi brevi et aperta significes pagella: quod cur dixeris, ignoro; cum ille sanctissimus vir manifestam mihi expositionem et satis idoneam reddiderit rationem. In libro Quaestionum Hebraicarum talem hinc aperuit solutionem.

Famosa quaestio, et disputatione Ecclesiarum omnium ventilata, quod juxta diligentem supputationem quatuordecim annos post diluvium Mathusalam vixisse referatur: etenim cum esset Mathusalam annorum 167, genuit Lamech; rursum Lamech cum esset 188, genuit Noe, et fiunt simul usque ad diem nativitatis Noe anni vitae Mathusalae 355. Sexcentesimo autem anno vitae Noe diluvium factum est; ac per hoc [Col. 0694C] habita supputatione per partes, nongentesimo quinquagesimo quinto anno Mathusalae diluvium fuisse convincitur. Cum autem supra nongentis sexaginta novem annis vixisse dicitur, nulli dubium est quatuordecim eum annos vixisse post diluvium, et quomodo verum est quod octo tantum animae in arca salvae factae sunt? Hucusque propositio, ab hinc solutio.

Restat ergo ut, quomodo in plerisque, ita et in hoc sit error in numero. Siquidem in Hebraeis, et in Samaritanorum libris ita scriptum reperi: Et vixit Mathusalam centum octoginta septem annis, et genuit Lamech; et vixit Mathusalam, postquam genuit Lamech, 782 annos, et genuit filios et filias; et fuerunt omnes dies Mathusulae anni nongenti sexaginta et [Col. 0694D] novem, et mortuus est: et vixit Lamech 182 annos, et genuit Noe. A die ergo nativitatis Mathusalae usque ad diem nativitatis [a 1Kb] Noe anni sunt 369. His adde sexcentos annos Noe, quia in sexcentesimo vitae ejus anno diluvium factum est, atque ita fit ut nongentesimo sexagesimo nono anno vitae suae Mathusalam mortuus sit, eo anno quo coepit esse diluvium.

Cujus rei veritatem ut certius credas, ad ipsius sanctissimi virorum recurre translationem, et nullam habebis dubitationem. Nam et sanctus Augustinus in [Col. 0695A] libro de Civitate Dei quinto decimo, dum annorum dissonantiam inter Hebraeos Codices et Septuaginta eventilat translationem ex Hebraeo affirmans, in finem disputationis suae de eadem re inter caetera sic dicit: Omnes anni vitae Mathusalam nongenti sexaginta novem computantur; et post modicum: Detractis nongentis quinquaginta quinque ab ortu Mathusalae usque ad diluvium remanent 14, quibus vixisse creditur post diluvium; propter quod eum nonnulli, et si non in terra, ubi omnem naturam quam vivere in aquis natura non sinit constat fuisse deletam cum patre suo, qui translatus fuerat, aliquantum fuisse, atque ibi donec diluvium praeterisset vixisse arbitrantur, nolentes derogare fidem Codicibus, id est, translationis Septuaginta, quos in auctoritatem celebriorem suscepit [Col. 0695B] Ecclesia; et credentes Judaeorum potius quam istos non habere, quod verum est. Non enim admittunt, quod magis hic esse potuerit error interpretum, quam in ea lingua esse falsum unde in nostram per Graecam scripturam ipsa translata est; et post aliqua: Hanc opinionem, vel susceptionem accipiat quisque ut putaverit; certum est tamen non vixisse Mathusalam post diluvium, sed eodem anno fuisse defunctum.

Deinde, interpositis quorumdam disputationibus, atque rite deletis: Credibilius, inquit, quis dixerit, cum primum de bibliotheca Ptolomei describi ista praeceperint, tunc aliquid tale fieri potuisse in Codice uno, sed primitus inde descripto, unde jam latius emanaret, ubi potuit quidem accedere etiam scriptoris [Col. 0695C] error, sed hoc in illa quaestione de vita Mathusalae non absurdum est suspicari; deinde non longe: Itaque, ait, illa diversitas numerorum aliter se habentium in Codicibus Graecis et Latinis, aliter in Hebraeis; et subjungit: scriptoris tribuatur errori, qui de bibliotheca. supradicti regis Codicem describendum primus accepit.

Deinde post aliqua: Sed quomodolibet istud accipiatur, sive credatur ita esse factum, sive non credatur, sive postremo, sive non ita sit, recte fieri nullo modo dubitaverim, ut cum diversum aliquid in utrisque Codicibus invenitur, quandoquidem ad fidem rerum gestarum utrumque esse non potest, utrum ei linguae potius credatur, unde est in aliam per interpretes [Col. 0695D] facta translatio. Nam in quibusdam etiam Codicibus Graecis tribus et uno Latino, et uno etiam Syro inter se consentientibus inventus est Mathusalam sex annis ante diluvium fuisse defunctus. Haec sanctus Augustinus per intervalla, ita ut posuimus, sicut et beatus Hieronymus narrat.

Nec nobis aliter licet sentire quam hi eruditissimi virorum sensere. Porro Eucerius, vir egregiae scientiae et praecipuae intelligentiae, verbis sententiisque affatim copiosus et copiose disertus, hanc inter suas reliquas quaestionem hoc modo describit: Quid est quod in annis Mathusalae quatuordecim anni per diligentem supputationem ultra diluvium reperiuntur [Ms, reprehenduntur], cum octo tantum animae in arca fuisse referantur? Responsio. Error in numero [Col. 0696A] est, quippe cum in Hebraeorum libris ita legatur ut ante diluvii tempus hic quatuordecim annorum numerus expleatur.

Hi tres ad confirmationem solutionis hujus sufficere nobis visi sunt, cum scriptum sit: In ore duorum vel trium testium stabit omne verbum. Nam multi hic multa scripserunt; nostris vero temporibus incomparabilis scientiae vir Isidorus, Hispalensis episcopus, in libro Etymologiarum, dum hujus nominis vult originem absolvere, ita fassus est: Mathusalam interpretatur mortuus est. Evidens etymologia nominis; quidam enim eum cum patre translatum fuisse, et diluvium praeteriisse putaverunt; ob hoc signanter transfertur mortuus est, ut ostenderetur non vixisse eum post diluvium, sed in eodem cataclysmo fuisse [Col. 0696B] defunctum. Soli enim octo homines in arca diluvium evaserunt.

Caeterum de Ismael quod sciscitaris, quod juvenem cum cervicibus mater vectaverit, sanctus Hieronymus in praefato Quaestionum libro, ita ponit: Et vidit Sara filium Agar Aeyptiae, quem peperit Abrahae, ludentem: quod sequitur, cum Isaac filio suo, non habet in Hebraeo. Dupliciter itaque hoc ab Hebraeis exponitur; sive quod idola ludo [Ms., luto] fecerit, juxta illud quod alibi scriptum est: Sedit populus comedere, et bibere, et surrexerunt ludere. Sive quod adversum Isaac, quasi majoris aetatis joco [Ms., loco] sibi, et ludo primogenita vindicaret, quod quidem Sara audiens non tulit. Et hoc ex ipsius approbatur sermone, dicentis: Ejice ancillam [Col. 0696C] hanc cum filio suo; non enim haeres erit filius ancillae cum filio meo Isaac. Et sumpsit panes, et utrem aquae, et dedit Agar, ponens super humerum ejus, et parvulum, et dimisit eam. Quando Isaac natus est, tredecim annorum erat Ismael, et post ablactationem ejus ludit [Ms., lit], et cum matre expellitur e domo.

Inter Hebraeos autem varia opinio est, asserentibus aliis, quinto anno ablactationis tempus statutum, et aliis duodecimum annum vindicantibus. Nos igitur breviorem eligamus aetatem; post decem et octo annos Ismael supputabimus ejectum esse cum matre, et non convenire jam adolescentem matris sedisse cervicibus. Verum est igitur illud Hebraeorum [Col. 0696D] linguae idioma, quod omnis filius ad comparationem parentum infans vocetur et parvulus.

Nec miremur habere Hebraeam [Ms., barbaram] linguam proprietates suas, cum hodieque Romae omnes filii vocentur infantes. Posuit ergo Abraham panes, et utrem super humerum Agar, et hoc facto dedit puerum matri, hoc est, in manus ejus tradidit, commendavit, et ita emisit e domo.

Quod autem sequitur: Et projecit puerum subter abietem, et abiens sedit contra longe quasi jactu sagittae, dixit enim: Non videbo mortem parvuli mei, et sedit contra eum; et statim jungitur: Et clamavit puer, et flevit, et audivit Deus vocem pueri de loco ubi erat, et dixit angelus Dei Agar de coelo; et reliqua: nullum moveat; in Hebraeo enim post [Col. 0697A] hoc, quod scriptum est: Non videbo mortem pueri mei, ita legitur, quod ipsa Agar sederit contra puerum, et levaverit vocem suam, et fleverit, et exaudierit Deus vocem parvuli: flente enim matre et mortem filii miserabiliter praestolante, Deus exaudivit puerum, de quo pollicitus fuerat Abrahae, dicens: Sed et filium ancillae tuae in gentem magnam faciam. Alioquin et ipsa mater non suam mortem, sed filii deplorabat.

Pepercit igitur ei Deus, pro quo fuderat et fletus. Denique in consequentibus dicitur: Surge, et tolle puerum, et tene manum ejus; ex quo manifestum est, eum qui tenetur non oneri matri fuisse, sed comitem. Quod autem manu parentis tenetur, sollicitus monstratur affectus.

[Col. 0697B] De hac quaestione fateor me et alios tractatores ecclesiasticos legisse, sed ut est mihi memoria facilis ad obliviscendum, non occurrit in quo opere quisque hinc tractaverit, nisi hi qui secundum Apostolum voluerunt allegorizare. Plane ut in compendio possim dicere, cum Hebraeorum autumatio alii quinque, alii duodecim in ablactatione computent annos, nos in Machabaeorum libris pro ablactatione tantumdem triennium reperimus scriptum, ita Machabaea filium inter caetera adhortante: Fili, inquit, miserere mei, quae te in ventre novem mensibus portavi, et triennio lactavi, et perduxi ad hanc aetatem. Igitur si huic auctoritati creditur, demptis duobus annis sexdecim relinquuntur.

Sed cum reditur ad divinae Scripturae seriem, non [Col. 0697C] invenitur in Hebraica veritate, ut Ismael collo gestatus sit matris suae: quapropter cur assumamus laborem, ubi nullam habemus difficultatem?

Restat ut de Salomone hoc vobis intimemus quod vos scire in scriptis vestris intelleximus. Quoniam in quantum datum est nobis, cum litteras vestras legeremus, intelligi, non ignoratis epistolam saepe dicti viri beati Hieronymi ad Vitalem presbyterum scriptam qualia de Salomone et de Achaz regibus contineat, et quae etiam ipse sub testificatione juramenti audisse se suis temporibus scribat. Qui et in finem epistolae suae firmam certamque sententiam omnipotentiam Dei definivit.

Sane nec ego contra tanti viri auctoritatem aliud possum sentire, nisi ejus vestigia sequi, et humilitate [Col. 0697D] Christiana a majorum nostrorum semitis non deviare, David dicente: Neque ambulavi in magnis, neque in mirabilibus super me. Super se namque attollitur qui, a majorum lineis excedens, in his quae ultra vires suas habent, videri conatur. Unde et sequitur. Si non humiliter sentiebam, sed exaltavi animam, sicut ablactatus super matrem suam, ita retribues in animam meam. Ac per hoc conducibile est nobis humilia sentire, Apostolo dicente: Non alta sapientes, sed humilibus consentientes, et ablactationem cum Isaac percipere, ut fortiori cibo possimus participare, quam cum Ismaele ancillae filio utrem cum aqua et non mero portare, et ab aeterna repelli haereditate.

[Col. 0698A] His igitur pro vestra voluntate digestis, Codices quos vobis a nobis dirigendos mandastis, scriptos duplices non inveni; aliquos, nec singulares reperi, subtractos eos de armario nostro animadverti, inquisitionemque occupatio tulit. Sed si Deus voluerit, et vita comes fuerit, est spes eos et inveniendi, et vobis mittendi.

En respondi pedestri et peculiari sermone, quia non tam verbis inhiare quam debemus sententiis studere, ut et locutio nostra evangelicam simplicitatem teneat, et spumas gentilium eloquiorum refugiat. Jam modus superfluus epistolae cogit me tacere, sed desiderium tuum loqui compellet. Optabam autem obviis manibus complexum tuum accipere, ut mutua collatione, vel disceremus aliqua, vel doceremus; [Col. 0698B] siquidem non sit hoc omnipotenti Domino, apud quem non est difficile omne verbum, impossibile. Verumtamen aegritudini mortalitatis meae quotidie spero finem: mallem tamen ut si hoc quod praemisi tribuat Deus de allegorizandis quaestionibus et mystice intelligendis, et Veteris Instrumenti in Novi affirmatione exercitatio nostra esset, quam in historiae superficie inquisitio nostra constaret, ut vere abyssus abyssum in voce cataractarum tuarum invocaret, quia illud praecedit tempore, istud dignitate; hoc enim est pabulum animae Christianae; his enim anima pascitur quibus delectatur; nam ingenium tuum admirabile habeo, et sermonis tui supellectilem infinitam vehementer intueor.

Macte virtute, cujus talia erumpunt germina, qualia [Col. 0698C] existent fructuosi fructuosa frumenta? Sed huic tanto bono cum accedit studium divinarum Scripturarum, praesertim in collatione mutua in brevi emittet palmites, et afferet suavissimos botros, ut et propriae naturae conferat fructus, et aliis subministret jucunditatis gaudium. Nihil in te mediocre contemplatus sum; crede amori vera dicenti: si fieri posset, quidquid aliis ex parte datum, et ex parte in cognitione reseratum est; totum inde perfectum, atque esse desidero summum, quia ita convenit finibus saeculorum, ut praeparentur ad certamen Antichristi vasa electa Christi.

Ne, quaeso, vos ex eo contemptibiles velle aestimari, quod occidentali tenebrosa plaga queritis vos [Col. 0698D] esse depressos, quoniam eo clariores estis quo vos in caligine esse videtis; dicente Domino Pharisaeis: Si caeci essetis, non haberetis peccatum. Et cuncti procul dubio novimus quia ex eo etiam maculas corporeas liquidius videmus, quo lumini propinquamus; et lumen verum, quod illuminat omnem hominem venientem in hunc mundum ex occasu suo, et non continuo nativitate [Ms., vanitate] resplenduit mundo. Unde et propheta: Populus qui sedebat in tenebris, lucem vidit magnam; habitantibus in regione umbrae mortis lux orta est eis.

Provincia namque quam incolitis et Graecam sibi originem defendit, quae magistra est litterarum et ingenii; et ex ea ortos fuisse recordamini elegantissimos, et doctissimos viros (ut aliquos dicam), Oresium [Col. 0699A] presbyterum, Turibium episcopum, Idatium, et Carterium laudatae senectutis et sanctae eruditionis pontificem; ac per hoc Christi gratia superabundantius praedicanda, quam regio segnitie est culpanda.

Ecce dum nescit amor ordinem, plus oneravi epistolam meam sermone quam utilitate, et, ut ait quidam, dum urceum facere nitor, amphoram finxit manus. Hoc denique superest, ut digneris orare pro [Col. 0700A] me cum tuis comperegrinis pauperibusve spiritu, ultra omnes homines peccatore; si forte inexhausta pietas Redemptoris humani exhauriat fetoris, voraginesve flagitii, facinorisque mei

Vale in Domino, mihi charitate germane, merito Domine, fili aetate, collega dignitate, atque parens affinitate, et pro me tu tuique orate, et nactis occasionibus stude tuum mihi mittere sermonem.



[DE S. AEMILIANO.]




[Col. 0699]
OBSERVATIONES PRAEVIAE IN SEQUENTEM VITAM.

[Col. 0699A] 1. Praeter Aemilianum martyrem, quem XII Kalend. Octob. urbs Caraca veneratur, uti et Corduba suum XV Kalend. Octob., duos sanctos Hispania aeque populares ac fere coaetaneos agnoscit cognomines, nempe Aemilianum Vercellensem episcopum III Id. Septemb., et alterum Aemilianum cognomento [Col. 0699B] Cucullatum (S. Milan de la Cuculle), de quo ita scribit Usuardus in Martyrolog.: Pridie Id. Novemb. apud Hispaniam Tarraconensem civitate Tyrassona B. Aemiliani presbyteri et confessoris, cujus admirabilem vitam Braulio Caesaraugustanus episcopus simplici sermone descripsit. Iisdem verbis ipso die utitur Ado.

2. Huncce posteriorem Aemilianum, cujus acta subjicimus, abbatem vocant scriptores plerique recentiores, eumque primum in Hispanias S. P. Benedicti Regulam invexisse, aut certe inter primos eam professum esse existimant. Utrumque approbat vulgatum Maximi Caesaraugustani Chronicon; at profecto piget ex tali auctore vel ficto, vel ita ut est depravato, rem nostram agere. Sane Aemilianum constat primum eremitam egisse ex Vitae cap. 2, deinde vero parochum ex cap. 5; nusquam vero a Braulione abbatem diserte appellatum reperies. Hoc tamen munere functum esse satis innuit in cap. 27, ubi [Col. 0699C] cum Asello presbytero collegium habuisse scribit, hauddubie monachorum, uti probant verba subsequentia: Corpus ejus deportatum cum multo religiosorum obsequio, depositumque est, ubi et manet, in suo oratorio. Porro S. Aemilianum Benedictinae regulae [Col. 0700A] addictum fuisse affirmant vetus ipsius epitaphium Gothicis litteris antiquitus exaratum, quod in notulis referemus; ac breviarium monasticum jussu Pauli V summi pontificis restitutum. Sed hac de re in praefatione nostra uberius.

3. Aemiliani Cucullati patriam atque corpus Aragonensibus [Col. 0700B] asserere nititur Michal Martinez de Villars in lib. de Antiq. civitatis Catalayudae. Verum Tarraconensibus Hispanis Aemilianum vindicant Usuarcus et Ado cum S. Braulione, qui sancti viri corpus in suo ipsius oratorio remansisse dicit. Habent quidem Aragonenses S. Aemiliani, ast Vercellensis episcopi, partem reliquiarum, quas in Castro Libyco seu Turri-Palearum asservari, ex Philippo Ferrario Joannes Tamayus in Martyrol. Hisp. III Id. Septemb. adnotavit.

4. Denique S. Braulionem esse hujus Vitae auctorem testatur S. Ildefonsus in lib. de Viris illust. c. 12, his verbis: Braulio frater Johannis in Caesaraugusto decedentis adeptus est locum, vir sicut germanitate conjunctus, ita non minimum ingenio minoratus . . . . . Scripsit Vitam Aemiliani cujusdam monachi, qui et memoriam hujus et virtutem illius sancti viri suo tenore commendat pariter et illustrat. Habuit sacerdotium ferme viginti annis, quibus expletis clausit diem vitae [Col. 0700C] praesentis, nimirum circa ann. 646. Scripsit etiam idem auctor hymnum de S. Aemiliano in epistola sua nuncupatoria memoratum, quem hymnum ob Scriptoris reverentiam omittere nefas esse duximus.




[Col. 0699]
SANCTI BRAULIONIS CAESARAUGUSTANI EPISCOPI VITA S. AEMILIANI CONFESSORIS COGNOMENTO CUCULLATI.
(Mabill. Act. SS. Ben. ex Martyrol. Hisp.)
(C)



AD FRONIMIANUM PRESBYTERUM.

[Col. 0699D] 1. Dei viro dominoque meo et germano Fronimiano presbytero, Braulio immeritus episcopus Caesaraugustanus salutem. Tempore piae recordationis domini mei, et germani majoris natu, communis ac sanctae vitae, doctrinaeque institutoris Joannis episcopi [a 1Kb] , tam ejus jussis quam tuis obediens praeceptis, intenderam [Col. 0700D] juxta fidem notitiae, quam sub testificatione Citonati [b 1Kb] abbatis venerabilis, Sofronii et Gerontii presbyterorum, atque sanctae memoriae Potamiae religiosae feminae collectam non ambiguam Vitam unici Patris patronique, et singulariter Christo nostris temporibus electi B. Aemiliani presbyteri, ut inscitiae [Col. 0701A] meae vires valetudoque sinebat, stylo perstringere. Sed quia plena pagina inter ipsa initia molienti mihi quid dicerem, negligentia administrantium intercepta fuerat, ipsa sub notatione ejus virtutum et variis dein succedentibus casibus et rerum nutantium temporibus occupatus, prope elapsum etiam a voluntate fuerat, ut quamvis ipse cogeres, non ibi animum darem. Nunc autem nutu, ut reor, divino, cum quemdam Codicem pro hoc quod animo occurrerat, vellem inspicere, jussissemque perquirere, ac revolveretur strues librorum, notitia illa diu prodita, subito inventa est, non quaesita; jam enim cessaverat intentio perquirentium, cum esset uspiam inveniendi desperatio. Sed quia, ut ait propheta, inventus sum a non quaerentibus me; non quidem studio [Col. 0701B] accensae lucernae, gaudio tamen inventae drachmae laetatum est cor meum, et exsultaverunt interiora mea. Demumque non sine superna dispensatione hoc ipsum esse credens, armavi animum, ut et obedientiae fructum caperem, et tam crebrae petitioni vestrae parerem.

2. Quocirca dictavi ut potui, et plano apertoque sermone, ut talibus decet habere, libellum de ejus sancti Vita brevem conscripsi, ut possit in missae ejus celebritate quantocius legi: et tibi domino meo destinatum misi, et hanc ipsam epistolam meam capiti ejus praeponere curavi, judicioque tuo probandum committens, ut ad singulare cognitum, si in aliquo displicuerit, aut emendes aut reprobes. Si vero placuerit, et ipse habeas, et cui voluntas permiserit, [Col. 0701C] dari concedas, atque pro me Creatori nostro, [Col. 0702A] cujus sunt bona omnia, grates rependas. Volo autem, ut quia sanctissimus vir Citonatus presbyter atque Gerontius adhuc in corpore degunt, omnia quae in eo scripsi ante recognoscant, et eorum discussione ventilata, si nec nominum nec rerum me fefellit sententia, habeantur confirmata. Sane illa quae anno praeterito a vobis ibidem divinitus operata didici, in finem libelli istius, ut a vobis accepi, adjeci. Hymnum quoque de festivitate ipsius sancti, ut jussisti, iambico senario metro compositum, transmisi. Sermonem autem de eodem die superfluum dictare putavi, cum nulla major mihi esse videatur exhortatio quam virtutum ejus narratio: et tantam horam occupet, ut si hoc adlectum fuerit audientium animos oneret.

[Col. 0702B] 3. Quapropter obsecro ut sint ista quae feci accepta, tam tibi cujus mandatis parui, quam ipsi cujus virtutum amore excitati et antefati viri sunt ista testificati, et non dissimilia quotidie vos experti, ut a me perstringi deberent estis impetrati, atque ego ut facerem quae jusseratis sum accinctus mercedis percipiendae cupiditate. De eadem quoque solemnitate ut missa recitaretur communis injunxi dilecto filio meo Eugenio diacono, non putans a me diversum, si ejus lingua, cujus in omnibus consiliis cogitationibusque meis teneo, animum ministret ob hujus beatissimi viri honorem, meum officium; simulque considerans, ut quo in caeteris rebus utor participe in his etiam mercedis fruar consorte. Incolumem B. V. et mei memorem Christi gratia custodire [Col. 0702C] dignetur.



PRAEFATIO.
[Col. 0701]

[Col. 0701C] 4. Insignia miraculorum apostolici purgatissimique viri Aemiliani presbyteri, nostris fere temporibus gesta, ut suadet ad narrandum rei novitas, ita terret ipsius narrationis immensitas. Cujus enim queat stylus terrenis dediti rebus coelestis viri digne promere actus, qui praeteritis saeculis collatus, uti maximum sidus apparet fulgidus, praesentibus autem inimitabili virtute praeclarus? Neque, ut ego puto, fontes si Tulliani enarrarent, et scaturientibus eloquentiae venis impensissime redundarent, copiamque verborum multiplicitas sententiarum densaret, cuncta poterant explicari quae a mundi contemptu non modo usque ad corporis sui sed etiam saeculi excessum, Christus qui agit mirabilia solus, fuerit sitque per [Col. 0701D] eum charismata operatus. Quod cum inspicio, timor apponitur animo, cum sit mihi scientiae non copia, sed inopia; verborum autem sterilitas, non ubertas; neque enim meae imperitiae sum imperitus. Propellit tamen timorem promissionis Christi veritas, ita videlicet promittentis talique nos alloquio astruentis: Aperi os tuum, et ego adimplebo illud; et alibi: Dominus dabit verbum evangelizantibus, virtute multa. Sed et illud: Non estis vos qui loquimini, sed Spiritus Patris vestri, qui loquitur in vobis. Huic rei decentissime [Col. 0702C] satis aptatur, ac sic erigitur animus repulso formidinis telo; et ecce jam quod pavebat plano nititur ingredi pede, blandiens sibi de tua magna potentia, Christe; quia qui dedisti jumento humanis verbis effari, potes concedere homini vocibus congruentibus loqui. His additur quod arcem mentis meae, speique anchoram, quam maximam tenere videtur, nisi perceptione hujus operis laborisque mercede non alias me adepturum credam, quo vitam meam inquinatissimam pollutamque quasi nitro quodam possim eluere; secundum quod elegantissime quidam veterum poetarum ait:

Hoc opus, hoc etenim forsan me subtrahet igni.

5. Superest, quod et ultimum, quia schedulis haec [Col. 0702D] vilibus malui tradere, quam lento silentio tegere, ne veritatis longinqua praecedentium taciturnitas derogaret posteris fidem. Sed et ut pauca his qui eloquentiam suam nituntur ostentare respondeam, noverint quod parvipenditur detractorum scurrilitas, quando humilibus parvisque Christianis ecclesiastico jure non opponitur sequenda vana verbositas, non humanae inquietudinis levitas, non denique ostentationis ventositas, sed sobria, modesta ponderataque veritatis gravitas. Melius siquidem est ut vera minus [Col. 0703A] erudite quam ut ficta enarrentur eloquenter, quod in Evangeliis Salvatoris perfacile intelligitur, quae populis sermone simplici praedicantur. Non ergo pro mea imperitia in sugillationem mitto virorum prudentium elequentiam, sed minime levitatem mordacium improbo caducam. Nam nec puto mihi succenseri posse ob hujus operis appetitum honestos, prudentes maturosque viros, nequaquam ignaros in domo Domini offerri debere, ut quique vires ministrant, usque ad caprarum pilos: cum et ipsi si hic dicere velint, ut praemisi, non solum illis non deerit materia, sed minime poterunt explicare cuncta. Quamobrem disciplinarum saecularium studium etsi ex parte attigi, omnino hic servare contempsi: ne et intelligentiae difficultatem minus eruditis facerem, et [Col. 0703B] Hiericontina lingua conturbarem Israelitica castra.

6. Dicturus igitur ea quae institui dicere, volo lectorem auditoremque monere ut non hic verborum avidum, sed religione plenum praebeat auditum; sin autem illuc spectat, jam hinc discedat, ne moras infructuosas expendat. At si ea quae sequuntur nosse desiderat, devotus ad percipiendum accedat: atque hoc primum noverit quaedam hic esse narrationis gesta quae a nobis vel a quolibet oppido debeant esse sequenda: quaedam vero ita illi probatissimo viro singulariter collata, ut nequeant sine sui pernicie a quoquam imitationis contingi causa, quae tamen sic nos admiratione debent afficere intentos in Dei laudem. [Col. 0704A] Nam generi generalia convenit praecepta servare, specialibus vero donis illi tantum debent potiri, quibus omnipotens Deus ea jussit conferri. Hoc quidem censent et jurisperiti, suorum principum in beneficiis decreto perceptis.

7. Ego autem non altius repetam, neque avorum et proavorum ejus juxta rhetores prosequar laudes; cum, juxta eosdem, si ignobilibus ortus sit natalibus, magis efferendus est laudibus, quod sui ignobilitatem generis morum dignitate ornaverit. Igitur a conversionis ejus principio nos quoque dicendi, Christo favente ejusque beati viri oratione conatus nostros adjuvante, sumamus exordium, qualis exstitit a vigesimo aetatis suae anno. Venerabiles namque Ecclesiarum Christi sacerdotes Citonatus sanctae purissimaeque [Col. 0704B] vitae, Sofronius et Gerontius presbyteri, quibus non modicam fidem habet Ecclesia, nobisque quod ipsi viderunt fideli relatione narrarunt. Additur his probatissimis testibus testimonium beatae memoriae religiosissimae Potamiae cujus nobilem ortum nobilior vitae nobilitavit cursus. Hos ego quatuor de miraculis in corpore gestis habere elegi testes, citra populorum provinciarumque de hujusmodi rebus testimonia, quae pene cuncta testatur Hispania. Nam illa quae usu frequentata jam pene effecta sunt quotidiana nobis necessario sunt praetermissa, dum nequeunt, ut supra dictum est, comprehendi tota; et si quis ea nosse desiderat, melius utique crederet visa.



INCIPIT VITA.
[Col. 0703]


I.---De sancti viri conversionis initio.
[Col. 0703C]

8. Ergo, ut dicere coeperam, sic eum fuisse conversum atque conversatum praefati testes narrarunt. Futurus pastor hominum erat pastor ovium, minabatque oves ad interiora montium; et ut mos esse solet pastorum, citharam vehebat secum, ne ad gregis custodiam torpor impediret mentem otiosam, minusque exercitatione suspensam. Cumque ad dispositum coelitus pervenisset locum, divinitus in cum irruit sopor. Etenim ille Opifex mundorum cordium consueto studio praebet artificii sui officium, vertitque citharae materiam in litterarum instrumenta, animumque opilionis in compunctionem supernae contemplationis. Expergefactus coelestem meditatur vitam, relinquensque rura tetendit ad eremi loca.



II.---Pergit ad quemdam monachum in castro Bilibiensi.
[Col. 0703D]

9. Dictaverat ei fama esse quemdam eremitam nomine Felicem, virum sanctissimum, cui se non immerito [Col. 0704C] praeberet discipulum, qui tunc morabatur in castello Bilibio [a 1Kb] . Arripiens iter pervenit ad cum, cujus se famulatui cum subjicit promptum, instituitur ab eo quo pacto innutabundum possit ad supernum regnum dirigere gressum. Hoc, credo, nos facto instruens, neminem sine magistrorum institutione recte ad beatam vitam tendere posse. Quod neque vir iste fecit, neque Paulum Christus instruxit, neque Samuelem, ut faceret divina potentia permisit: cum hunc ad eremitam, et Paulum ad Ananiam, et Samuelem recurrere jussit ad Heli; quos tamen jam signis alloquioque animaverat suo.



III.---Venit ad locum in quo situm est ejus oratorium.

10. Posteaquam ab eo est optime vias vitae edoctus, ac disciplinae divitiis affatim thesaurisque salutis [Col. 0704D] ditatus, remeat ad sua, doctrinae gratia copiosus; ac sic venit non procul a villa Vergegio [b 1Kb] , ubi nunc ejus habetur corpusculum gloriosum, ibique non multo moratus tempore, vidit impedimento sibi fore hominum ad se concurrentium multitudinem.



IV.---Hinc erenrum expetit, ibique 40 ann. moratur.
[Col. 0705A]

11. Celsiora petit, levesque per ardua gressus agebat spiritus promptus, ut non solum corde sed etiam corpore in plorationis valle gradiens de virtute in virtutem, videretur Jacob quodam modo scalam conscendere. Hic ubi pervenit ad remotiora Distertii montis secreta, culminique ejus, quantum qualitas coeli silvaeque sinebant, propinquus, ac collibus hospes effectus, consortio hominum privatus, angelorum solummodo fungebatur consolationibus, quadragenis ibi habitans annorum recursibus. Quas ibi ille invisibiles, quasque pugnas visibiles, quas vario callidoque modo tentationes, quasque nebulonis antiquissimi ludificationes fuerit expertus, hi soli optime norunt qui ea in semetipsis experiri contendunt: [Col. 0705B] dum illic omnem affectum, illic omne desiderium, illic omne incitamentum, illic denique omnem omnino dirigebat cursum, quo semel arripuerat irreparabile devotionis sanctae propositum. O ingens donum! O singularem virum! O praestantissimum animum! Ita divinae contemplationi deditum, ut nihil sibi in eo vindicare videretur hoc saeculum. Quoties, ut conjicio, afflatus ardore divino inter densissimas altissimasque silvas, excelsosque vertices collium, promontoriaque petentia coelum, voce elata aiebat ad Christum: Heu me! quod peregrinatio mea prolongata est (Psal. CXIX, 5). Quoties suspiriis ingemiscens clamabat: Cupio dissolvi, et esse cum Christo (Philip. I, 23). Quoties vehementissime, visceribus commotis, ejulabat dicens: Quandiu sum in hoc corpore, [Col. 0705C] peregrinor a Domino (II Cor. V, 6). Interea frigore quatiebatur, solitudine destituebatur, inclementi imbre inficiebatur, ventorum flamine vexabatur: et vim frigoris, squalorem solitudinis, ingruentiam imbris, austeritatem flaminis, amore Dei, contemplatione Christi, gratia Spiritus sancti, non modo tolerabiliter, sed etiam libenter, desideranterque suscipiebat. Sed quoniam civitas supra montem posita diu latere non potuit, eousque fama sanctitatis ejus percrebuit, ut in notitiam pene omnium perveniret.



V.---Didymus episcopus ei Ecclesiam delegat.

12. Didymo etiam, qui tunc pontificatus gerebat in Tyrassona [a 1Kb] ministerium, cum hoc quoque fuisset delatum, insequitur hominem, ordini ecclesiastico volens inserere, ejus quippe erat in dioecesi. Durum [Col. 0705D] illi primum videri, ac grave refugere, ac reniti, et quasi de coelo traduci ad mundum, de quiete jam pene nacta ad officia laboriosa, vitamque contemplativam transferri ad activam. Tandem coactus est invitus obedire; quapropter in ecclesia Vergegii presbyteri est functus officio. Tunc relictis quibus dediti esse solent istius ordinis, nostri quidem homines temporis, sanctam impertiebatur curam; in hanc, inquam retractus erat vitam. In quo tamen continuatae preces, [Col. 0706A] hebdomadarum inedia, jugis vigilia, discretio vera, spes certa, frugalitas magna, justitia blanda, patientia solida, et, ut breviter dicam, ab omni omnino re mala indefesse persistebat parcimonia maxima. Sapientiae etiam flores ita de pratis decerpserat ineffabilis Divinitatis, ut is qui adusque octavum memoriae vix commendaverat psalmum, incomparabiliter longeque praestaret peritia, prudentia, acutia, qua mundi vetustos anteiret philosophos. Nec immerito sane, quia quod illis saecularis industria, isti divinitus superna concesserat gratia: vere, ut conjicio, coelicolis Antonio Martinoque vocatione, educatione, atque miraculis per omnia similis. Sed, ut multa praeteream, inter caetera ecclesiastica studia, haec maxima erat industria, ut strenue solerterque, quantocius [Col. 0706B] posset, inquam, de templo Domini pelleret mammonam. Quocirca Christi substantiam Christi visceribus impertiebat, locupletem reddens Ecclesiam Christi virtutibus, non opibus, religione, non redditibus, Christianis, non rebus. Noverat Christo non pro jactura temporalium rerum, sed fore pro hominibus se posse reum.



VI.---Clerici accusant sanctum virum coram episcopo.

13. Ob hanc rem, ut mos solet esse pessimorum clericorum, astiterunt quidam e clericis suis coram praefato episcopo, ad eum videlicet ob damna rei familiaris lacessendum: jurgantesque aiunt patere Ecclesiae detrimenta res susceptas usquequaque imminutas. Jam dictus antistes facibus irae accenditur, et invidia ob ejus virtutes terebratur. Intuens, in virum [Col. 0706C] Dei vehementer invehitur; cumque (ut se habet animus furia ebrius) iracundiae crapulam esset ructatus, vir Dei egregius sanctitate munitus, patientia tutus, tranquillitate consueta persistebat immotus. Tunc a suscepto dudum ministerio relaxatus, ubi tunc vocatur ejus oratorium, reliquum vitae tempus peregit innoxius. Hactenus conversio atque conversatio ejus. Et quamvis pulchriora fuerint illa charismata quae latuerunt (quae Dominus in bella constituit nova, et a Paulo magistro gentium in fide et veritate habemus instituta) quam ista quae variis virtutum donis se in lucem protulerunt; haec ipsa vero plura sunt gesta quam possint esse conscripta; tamen deinceps quibus idem signis effulserit gloriosus, ac si ignobili prosequamur stilo.



VII.---Luctatur cum daemone.
[Col. 0706D]

14. Accidit quadam die, ut palaestritae Regis aeterni occurrerit in via hostis generis humani, talibusque verbis eum affatur: Si vis, ut quid uterque possit experiamur viribus certamen aggrediamur. Necdum haec dicendo compleverat, et cum visibili corporalique attrectatione adierat, diuque pene luctantem vexabat. At ille mox, ut Jesum precibus efflagitavit, trepidum gressum opitulatio divina confirmavit, et illico [Col. 0707A] refugam desertoremque spiritum liquefactum in auras vertit. Si cui hoc fortasse videtur incredibile, invisibilem nimirum spiritum esse attrectabilem, salvo mystico intellectu aperiatur quomodo Jacob divinae paginae narrent cum angelo, quamvis bono, fuisse luctatum? Ego tamen hoc dixerim, minori audacia Satan tentasse servum quam Dominum, Aemilianum quam Christum, hominem quam Deum, creaturam quam Creatorem.



VIII.---Monachum curat.

15. Verum, ut institueram narrare, monachus quidam Armentarius nomine, duritia ventris tumoreque afflictus, medelae causa ad eumdem venit devotus. Cui dum manum ad strumam admovit, signumque crucis depinxit, protinus ab eo aegritudo recessit, recuperataque [Col. 0707B] salute Dominum benedixit.



IX.---Mulier paralytica sanatur.

16. Nomine autem Barbara mulier quaedam, a finibus Amayae adducta, paralysi morbo contracta atque vehementer vexata, saluti dudum amissae ejus sancti oratione est restituta.



X.---Mulier clauda ambulat.

17. Sed et alia de eodem territorio plaustro advecta ac deportata, quoniam carens pedum officiis olim exstiterat clauda, Quadragesimae diebus ab eo efflagitatur curanda. Quam cum nollet dierum invisere ob reverentiam (mos quippe erat ei his diebus solum cellula esse contentum, nec quemquam videre solitum, nisi unum e suis qui propter vitae hujus subsidium, ei paucissimum ac vilem ministrabat cibum), [Col. 0707C] cumque, ut dixi, videre eam contemneret, instat illa ardenter indulgeri sibi saltem ejus baculum osculari. Quod vir Dei clementer ut audivit, illico direxit: illa directum ut vidit, osculata est; firmatis solidatisque plantis, incolumis astitit, ac muneri congratulata divino, laeta protinus discurrit.



XI.---Ancillam senatoris illuminat.

18. Sicorii quoque senatoris ancilla, lumine per tempora longa privata, postulat ab eo oculorum sibi restaurari officia. Tunc vir Dei verbo tactuque, Christo duce, sanitatem impetrat: protinus obsequitur imperata, receptisque visibus, formas rerum luce lustrat clarissima.



XII.---Diaconum energumenum sanat.

[Col. 0707D] 19. Quidam vero diaconii ministerio delectus, a procacissimo daemone vehementer obsessus, ab aliis arctatus, ejus sistitur vultibus emundandus. Qui dum more lymphatico amentia ageretur furens grassatus, indicitur a beatissimo viro ut resiliat ab eo spiritus immundus. Nec mora, inobediens discit obedire, invisibilibusque poenis afflictus a suscepto suo domicilio efficitur alienus, relictoque homine, sermone is perstrepit laudes Deo.



XIII.---Item alium servum.

20. Tuentii cujusdam Sibila nomine servus ab impuris spiritibus fuerat captus, et ad virum beatum a suis est attractus, quem ut vidit sciscitatus est  quantis esset obsessus. Illi se esse indicant quinque; singuli quique suis se nominibus produnt. Quibus [Col. 0708A] cum Jesu Christi imperasset virtute, illico omnes cum ingenti terrore et strepitu discessere, et ille curatus ad sua repedavit prospere.



XIV.---Item alium comitis.

21. Sed et Eugenii Comitis servum a daemone infectum atque afflictum, cum jam diutina invasione sibi eum haberet mancipatum, incomparabili virtute divinae omnipotentiae reddidit sanum et incolumem.



XV.---Item alios conjuges.

22. Jam quid de senatoribus Nepotiano et Proseria dicam? Nisi quod ita concreti conjugio, concreti quoque erant daemonio, ut corpus effectum uxori vinculum, unus ab uno crederetur incoli spiritu; geminaque possessione perfunctus, jus sibi videbatur habere perversus: quorum quam [Col. 0708B] manifesta exstiterit, hinc datur intelligi quod sic est ubique promulgatum, ut nisi succedentibus saeculis laberetur ab animis, hic supervacanee videretur intexi, eo quod nemo sit Cantabrorum qui hoc non aut videre, aut audire potuerit. Sed cum ventum esset ad nostrum Aemilianum, imperat hostem immundum relinquere corpora hominum praefatorum, cujus nequaquam valens ferre imperium, effectui mancipat jussum. Utrique liberati laudem personant regi coelorum.



XVI.---Item aliam feminam.

23. Item curialis Maximi filiam, nomine Columbam, daemon invaserat congressione dira, et membrorum instabilitate incauta. Sistitur coram servo Dei, cum magna exspectatione, sananda: cumque in [Col. 0708C] frontis illius limen crucis impressisset vestigia, mox depulso extrusoque daemone nacta est salutis medelam.



XVII.---Ejicit daemonem e domo senatoris.

24. Sceleratissimum seditionariumque domus Honorii senatoris daemonem sustinebat, qui eousque monstrosissime domui illius incubabat, ut foedissima quaedam turpissimaque quotidie inferret, nec daemonicolam quisque sustinere poterat. Denique saepe dominus domus cum causa convivii fuisset accubitatus, ferculis ejus animalium ossa mortuorum, et plerumque stercora inferebat spiritus impurus. Saepe vero nocturno tempore (datis hominibus in quiete) vestimenta virorum ac mulierum subtrahens, veluti quaedam velamina foeditatis suspendebat [Col. 0708D] e tectis. Anxius nihilominus, et quid ageret Honorius nescius, inter angustias spiritus regebat animum, fide certus de istius viri virtutibus, ac spe animatus mittit ad eum accersendum, et dirigens subsidia vehiculorum. Veniunt nuntii, implorant ut accedat, et qua ope posset daemonem pellat. Tandem fatigatus precibus, ad ostendendam Dei nostri virtutem, pedibus suis, non vehiculo est profectus. At ubi Parpalines [Al., Pampilona] venit (ibi enim res agebatur) invenit cuncta ut ei fuerant ordine narrata. Sed et ipse aliqua perpetitur inibi seditiosa. Indicit jejunium, colligit ad se illic habitantium ordinem presbyterorum. Tertia die, expleto volo indicti jejunii, salem exercizat et aquae commiscet [Col. 0709A] more ecclesiastico, ac domum ipsam aspergere coepit. Tunc ex intestino domus prorupit invidus, et ejici ac deturbari e suis se videns sedibus, lapidum contra eum vertit ictus: sed munitus ille inexpugnabili clypeo permansit tutus. Postremo in fugam versus flammasque evomens cum odore teterrimo perrexit ad eremum; ac sic incolae domus illius gavisi sunt ejus oratione se fuisse salvatos.



XVIII.---Divina protectio custodit eum.

25. Quid plura? Tanta illi viro erat copia sanctitatis, tanta custodia divinae virtutis, tantumque imperium supernae auctoritatis, ut cum multitudo concurreret energumenorum, non modo vel levi quidem vestigio pateret pavidus, sed etiam se concluderet cum illis omnibus solus, ubi eos erat per divinam [Col. 0709B] gratiam curaturus. Sed et plerumque cum lectulo membra dedisset, gestiebant eum ignibus concremare, incensamque stipulam deportabant usque ad ejus lectulum, quam illic applicantes, vim amittebat ardoris. Identidem hoc ipsum molientes pernoctabant incassum laborantes. Itaque ubi ille hoc persentiebat, ad imperium illius amentes se invicem vinculis colligabant, eorumque manus dabant salutis adjumentum, cum cor eorum insania esset plenum. Nam illud reticere non debeo quod per se mundo patere jam video.



XIX.---Lignum ejus oratione crescit.

26. De ligno dico quod manu artificum fabrefactum deportavit usque ad construendum horreum, quod dimensum caeteris lignis illi operi coaptatis [Col. 0709C] exstitit brevius. Quod ut sensit, jubet artificibus aequiori animo sumere cibos, atque ille recedit ad Creatoris oculos implorandos. Cumque peculiari consuetoque modo synaxin hora sexta complesset, intellexit quod volebat esse impetratum, rediensque ad mercenarios: Nolite vos putare, ait, mercede operis fuisse frustratos: ponite lignum suo in ordine. Qui elevantes ponentesque juxta praeceptum, reperiunt plus caeteris esse longum, crevisse etiam palmo amplius. Quo in loco facit signum, quod usque hodie claret in apertum: ac per hoc ejus oratione, nec laborem inaniter conducti exhauriunt, nec operis mercede fraudantur. Lignum quoque ipsum remediabile devotis usque in praesens exstitit aegrotis, tantisque virtutibus celebratum habetur, ut pene [Col. 0709D] quotidianum obtinuerit languentibus praebendae sanitatis usum. Unde in immensum sermo procederet, si universa signa sanitatum, quae inde collata patescunt, replicare voluerim. Sed jam operae pretium judico de liberalitate atque castitate ejus pauca perstringere.



XX.---Pauperibus tunicae manicas erogat.

27. Cum quodam tempore egentium ad eum convenissent turbae, petentes consuetam subsidii stipem, ipse seu deficiente, seu non occurrente quod praerogari deberet, ab ingenita non deficiens pietate, praecidens manicas suae tunicae, cum pallio quo utebatur, obtulit benigne. Tunc unus ex cunctis importunior, ut mos est mendicantium, caeteros alios [Col. 0710A] praeveniens accepit, accepta induit. O alterum Martinum, qui in paupere vestivit Christum! nec immerito unum consecuti praemium, qui unum habuere liberalitatis spiritum. Et tamen ne importunitas notata ante tantum virum esset inulta, reliqui collegae videntes invident, et unius praesumptioni indignantes, baculis suis armati consurgunt, catervatimque in eum irruerunt, et ut quemque ira ferebat, passim corripiunt, ut plane incautelae suae ipse mereretur pestem.

28. Dicam et aliud, quod mallem ut ita audirent tenaces ut non essent de crastino cogitantes. Contigit convenire frequentiam populi, quando parum beato viro esset vini. Sed quia inquirentes Dominum non deficient omni bono, vix, ut aiunt, ex sextario affatim satiata est ingens multitudo. Majus quidem vice [Col. 0710B] alia accidisse fatentur.



XXII.---Succurrit dapibus venientibus ad eum.

29. Fama sanctitatis illius divulgante, non deerant quotidie adventantium turbae; jure suo compulit oppido hospites moras nectere, et charitatis intuitu semetipsos reficere. Cum hoc minister ejus ex evidenti cognovisset, nuntiat nihil superesse quod possint prandere. At ille miti offensione ministrum objurgat, modicaeque fidei inclamat, et ut victus necessaria praebeat Christum implorat. Necdum intentione finierat, et ecce subito vehicula copiose onusta ab Honorio senatore directa januam intrant. Dilectus Dei directa suscipit, et gratias rerum Creatori exauditus persolvit: invitatis sufficientes cibos apponit, reliquam conservari supervenientibus praecepit. [Col. 0710C] Ita enim inter officia humanitatis, suaeque continentiae medius versabatur, ut mensae appositio, ne ad horam quidem diei, minus de hospitunt convivio inveniretur. Et rursus ita parcimonia arctabatur, ut nunquam nisi sobrius mente et confectus corpore cerneretur. Sed et convenientium reficiebat corpora cibo, et animas verbo. Tam elegans enim erat in comparationibus, et tam subtilis in spiritualis vitae suasionibus, ut quisquis ad eum quolibet casu accederet, melior ac delectatus recederet; cum nunquam ipse nec vita, nec lingua a doctrina vacaret. Et ne in longum traham, sic carne devicta victoriae tulit palmam, ut ejus Aquilo nunquam devictus accenderet ollam, nec Nabuchodonosor ignium ministraverit pabula.



XXIII.---Exprobratur a daemone, quod cum feminis habitet.
[Col. 0710D]

30. Ipsi quoque desertores spiritus, cum conviciis eum malitiae suae calliditate per energumenos vellent lacessere, quia nihil erat quod Christi servo possent objicere, solum ei cur cum virginibus Christi cohabitaret nitebantur exprobrare: antiqua sua inimicus arte eludens, quoniam quem opere non potest dejicere saltem fama instat polluere, et cujus non praevalet conscientiam, infamat vitam; videlicet irretitis suis illecebris offerens exempla consolationis, dum esse bonum neminem putant: et quem imitari in bonis debeant invenire desperant, ac per hoc penes se remedium arbitrantur, si nemo innocens inveniatur, [Col. 0711A] et damnationem suam multitudine pereuntium consolantur. Quid tibi, repertor malorum, prodesse potest infamia Christi servorum, cum eis Dominus Redemptorque suus per gloriam et ignobilitatem, per infamiam et bonam famam, promittat regna coelorum? Sed vir iste sanctus abstinentiae et humanitati etiam in senectute deditus, utique habitabat cum sacris virginibus, et cum esset ab octuagesimo vitae suae et deinceps anno, labore sancto doloreque constrictus, omnia officia, ut Pater poterat, ancillarum Dei ministerio suscipiebat blandus. Sed jam, ut praemisi, ita a nefandis incitamentis erat extraneus, ut ne vestigium quidem inhonesti motus in illa aetate fuerit expertus. Nam quia in tanta pervenerat longa aetate, eo pervenit necessitatis, ut cum hydropis laboraret [Col. 0711B] invaletudine, ab eisdem sanctis feminis corpus suum lavare sineret, et ipse ab omni illicito sensu alienus esset. Hoc certe illud est speciale beneficium, quod paucis invenimus fuisse collatum, et a nullo debeat experiri, ne succedat periculum temeritati. Unusquisque enim in qua vocatione vocatus est, in ea permaneat apud Deum. David enim dicit: Quia non ambulavi in magnis, nec in mirabilibus super me (Psal. CXXX). Ille quippe in mirabilibus super se ambulat qui ea quae divinitus illi non sunt collata agere pertentat.



XXIV.---Restituitur equus a latronibus furatus.

31. Sed referam quod etiam latrones pertimescant, et fures cautos efficiat. Sempronius quidam et Thuribius nominibus, instinctu diaboli et provocatione [Col. 0711C] veniunt causa latrocinandi ad hominis Dei habitationem. Et quoniam de Justo scriptum est: Non accedent ad te mala, et flagellum non appropinquabit tabernaculo tuo (Psal. XC); isti tamen pro suo flagello vel exemplo accedere sunt permissi, sed flagellare prohibiti, imo flagellum in se divinitus sensere correpti. Hi nempe fures cum ad sancti hominis habitaculum pervenissent, animal quo vehi usque ad ecclesiam solitus erat foris repertum furtim abigunt. Nec diu fraude laetantur. Nam non post multum temporis veniunt, singulis amissis oculis, veniam petentes atque animal reducentes. At sanctus Dei caballum excepit, cur habuerit semetipsum reprehendit, atque illico vendidit pretiumque ejus pauperibus [Col. 0711D] erogavit. Illis enim lumen nequaquam reddidit, spiritu, ut aestimo, discretionis instructus, ne forte non cessarent ab hujusmodi facinoribus nisi essent privati luminibus, et cum simile quid agere vellent, cito eos proderet a latibulis et nota corporis et fama nominis. Nam quis putaverit hoc eum a Domino impetrare non potuisse quem vita functum et defunctum saepe caecis sciat visum reddidisse? Sed et levius eis fuit in [Col. 0712A] vita quam post vitam facti luere poenam, juxta illud: Melius est cum uno oculo in regno coelorum intrare, quam cum duobus gehennam sortiri (Matth. XVIII).



XXV.---Transitus diem praenovit.

32. Ante annum fere migrationis suae, centesimum vero vitae, cum ei revelatum esset humanos se finiturum labores, et Omnipotentis percepturum sacratissimas promissiones, ad vitam convertitur districtiorem: et qui jam vigiliis et jejuniis desiccaverat membra, denuo veteranus miles militiam aggreditur novam, ut finis esset praestantior, qui apud Christum laudabilior semper habetur et melior, dicente eo: Qui perseveraverit usque in finem, hic salvus erit (Matth. XXIV).



XXVI.---Praedicit excidium Cantabriae.
[Col. 0712B]

33. Eodem igitur anno, Quadragesimae diebus revelatur ei excidium Cantabriae [a 1Kb] . Unde nuntio misso, jubet ad diem festum Paschae senatum ejus praesto esse. Ad praestitum conveniunt tempus. Narrat ille quod viderat: scelera eorum, caedes, furta, incesta, violentias ac caetera vitia increpat: poenitentiam ut agant pro his omnibus praedicat. Cumque omnes reverenter auditum praeberent (nam erat omnibus venerabilis, quasi unus de Domino Nostro Jesu Christi discipulis), Abundantius quidam nomine, prae senectute eum dixit desipere. At ille denuntiat ei rem per semetipsum experiri. Quod post probavit eventus: nam gladio vindice Leovigildi est interemptus. Caeteros quoque cum non resipiscerent ab antiquis operibus, [Col. 0712C] ira pendente divinitus, pari modo perjurio doloque adgrediens, sanguine est ipsorum grassatus.



XXVIII.---Ejus obitus et sepultura.

34. Sane appropinquante mortis tempore, accersivit sanctissimum Asellum presbyterum, cum quo habebat collegium, in cujus praesentia felicissima illa anima corpore soluta coelo est reddita. Tunc ejus beatissimi viri studio corpus ejus deportatum cum multo religiosorum obsequio, depositumque est, ubi et manet, in suo oratorio. Vale, vale, Aemiliane Beate, et mortalium carens labore, in societate piorum bono tuo potire, ac relatoris tui Braulionis inutilis memor succurre intercessor, ut per te inveniam veniam, qui mea nequeo effugere mala; et hanc [Col. 0712D] merear mercedem vicariam, ut cujus exaravi stylo virtutes, ejus favore pro peccatorum meorum indulgentia meae audiantur preces, atque cum his quibus indignus cura pastorali praesideo dignus inveniar in extremo judicio. Sentio me fine libelli urgeri; sed qui diximus de viventis mirabilibus, cur taceamus de defuncti charismatibus? Duo vel tria adducam in medium miracula, ut ista, quae aliorum testimonio [Col. 0713A] nobis fuerunt narrata et sub adnotatione testificata, effici possint credibiliora.



XXVIII.---Caeci ad ejus tumulum illuminantur.

35. A tempore obitus hujus sancti, usque ad nostram memoriam, quot fuerunt caeci ad ejus sepulcrum illuminati, quanti etiam vexatitii purgati, vel diversis aegritudinibus laborantes curati, huic libello promulgatum est adjungere. Sed hoc solum dignum putavi scriptis tradere quod illico post ejus transitum duo oculis orbati redditi sunt lumini.



XXIX.---Candela divinitus accenditur.

36. Anno autem ex hoc praeterito, cum S. Juliani martyris festivitas immineret, et oleum ad concinnanda luminaria deesset, candela minime est accensa: quam ad vigilias surgentes tam plenam oleo [Col. 0713B] ardentemque repererunt, ut non solum usque mane officium luminis ministraret, sed etiam ex abundantia reliquiarum virtus virtutem pareret.



XXX.---Mulier caeca et clauda sanatur.

37. Deportata est scilicet ibi quaedam mulier, nomine Eufrasia, de loco Banonico, clauda et caeca, fide tamen, in qua tantum ex hoc colligitur, erecta atque illustrata. Oculis pedibusque inuncta, statim propitia divinitate lumen gressumque est consecuta. Credant illa quae relatione testium sunt prolata, qui vident ista nostris temporibus acta. Denique et locus quo degit, et persona dudum infirma, et nunc sanata est.



XXXI.---Puella exanimis suscitatur.

[Col. 0713C] 38. Sed et alia quaedam iterum puella, annorum circiter quatuor, de loco Prato, quod non longe est ab ejus oratorio, infirmitate apprehensa, deducta est usque ad vitae extrema. Cujus parentes pietate permoti, et timentes orbari, ineunt consilium ut ad [Col. 0714A] memoriam beati viri Dei debeat deferri: quam tollentes, in itinere visa est expirasse, fide tamen non deficiente, deferunt exanimem, et projiciunt ad altare, jam die vesperascente secedunt inde, relinquentes neminem. Post trium vero horarum spatium, visitant curiosissime, moeroreque tabidi quid placuerit de ea efficere Creatori, reperiunt vivam quam reliquerunt mortuam, et non solum viventem, sed et ad altaris tunicam ludentem. Magnificant Christum omnium conditorem, qui respexit eorum devotam contritionem. En alterum novissimis temporibus nostraque aetate Elisaeum, cujus mortua ossa exanimata vivificant membra: nisi quod illi fugientes timidi, hi autem deferentes projiciunt fiducia pleni. Est quidem in hoc considerandum quod unus idemque Veteris [Col. 0714B] et Novi Testamenti Deus, Dominus noster Jesus Christus, qui facit mirabilia solus, tunc sub lege timore pavidis, necdum charitate firmatis, quae foras mittit timorem, quia timor poenam habet, abscondit spem dulcedinis timentibus se: hic autem sub gratia fidei, confidentia frutis perficit sperantibus in se. Virtus quidem, quae suscitat mortuos, una; sed dispar sicut temporis, ita et deferentium causa: illi autem deferebant ut sepelirent, isti autem ut viventem reciperent. Hinc datur intelligi quanta illic sancti viri requie beatitudinis potiantur, quorum per memorias omnipotens Dominus tam mira operatur. Reddidimus promissum, superest ut claudamus sermonis cursum pandamusque actiones gratiarum Christo regi coelorum, cujus ope et inspiratione et coeptum [Col. 0714C] hoc opusculum cernimus et consummatum, quique tribuit nobis ad solatia praesentium miseriarum contemplationem vitae virorum sanctorum: qui vivit cum Deo Patre et Spiritu sancto unus per omnia saeculorum saecula. Amen.




[Col. 0713]
HYMNUS DE S. AEMILIANO. (C)


[Col. 0713C] O magne rerum Christe rector inclyte,
Parent Olympi perpetim cui sidera;
Et vota festis annuis faventia,
Largire nobis casta, praebe et sobria,
Placare possint quae tuam clementiam.
Plebs ecce cuncta debitum recursibus
[Col. 0713D] Solvit dierum, prona corde, et corpore;
Confisa mente deprecans suffragia,
Ut singulorum ponderata questibus,
Sustollat alma pectora indulgentia.
Laetum rependit carminum concentibus
Cantum, sonoro pangit ore, faucibus;
Tua potenter supplices ut dextera
Probrosa tollens acta nostra corrigas,
Sis et malorum fautor intus flentium.
Semper petentes impetrare possumus
Nostris medelam expiatos moribus;
Si nos benignus, et pius respexeris,
Qui tanta tantis contulisti servulis,
Ut nil patrono isti desit gratiae.
Culpas gementes pandimus miserrimi,
[Col. 0714C] Non obsequelam perdituri credimus;
Cum copiosa pascitur potentia
Regis; et astat supplicator optimus,
Qui flectere iram poteratque noxiam.
Ne quod beatis sentiat cohortibus,
Hostis duellis pullulare casibus:
[Col. 0714D] Ne vel caducum germinare et odia,
Fraudem dolumve permoveri machinis,
Flamma pudicis conflagrare filiis.
Haec mente fixa clara dum revolvimus,
Libet dicatum praedicare servulum;
Tuum ministrum, Christe Jesu, vernulum.
Et festa mixtis gaudiis cum pangimus
Sequatur inde tota te laudatio.
Tu sacra templa, tu, Pater, coelestia
Habes sacrata tu, Deus, per saecula:
Regno potiris, et regis praesentia
In sanctos sanctis cerneris mirabilis,
Regnansque solus mira factis exeris.
Hinc obsecramus expiari munera,
Redire prorsus per synaxin perditos,
[Col. 0715A] Coeli receptes collocesque in regia:
Qui das resurgant ut perempta corpora,
Concede corda ut convalescant gratia.
Nostrum reatum confitentes prodimus,
Frenatus ictus occidat, sententia
Quae reddit atram dira conscientiam:
Rogare donat cum voluntas prospera
Tua patentem proditos, ac januam.
Momenta nulla transvolant in tempora,
Quae non sint nostri sordidata criminis:
Succedat ante, quaesumus, contagia,
Sic digna nostris pessimis purgatio,
Quam reddat ultor poenam factis debitam.
Videmus orbes restitutos lumini,
Claudosque plantis exilire tumidis;
[Col. 0715B] Consumpta tabe membra convalescere,
Mortis sopore pressa; demum surgere,
Laetos deinde convenire sospites.
Repelli torvos et fugari daemones
Tormenta poenis ejulantes Tartari.
Adire et coelum versipellis angeli
Suo latenter confodique vulnere,
[Col. 0716A] Suisque telis sauciatum conteri.
Ut Conditoris haec patent miracula,
Sic claudicantes mentis aegritudine
Serpens repulsus deserat nequissimus;
Sic nigra corda nubilo socordiae
Fulgore suo praemicent clarissima.
Haec nempe virtus Christus est tutissima,
Aemilianum quae tulit per ardua
Vitae tropaea, quae corona: praemio,
Nostris ut esset saeculis sectabilis;
Floretque fortis advocatus infimis.
Inite mecum consonantes carmina,
Narrate cuncta, praedicate, et psallite,
Regi perenni, cujus haec sunt omnia,
Nostri clamoris et resultent cantica,
[Col. 0716B] Polique templa resonent concentibus.
Offerte Summo gloriam et Sublimi,
Offerte honorem Trinitati maximum,
Offerte grates saeculorum Principi,
Offerte psalmum vocibus, vel actibus,
Offerte laudem sempiterna in saecula. Amen.




[Col. 0715]
SANCTI BRAULIONIS CAESARAUGUSTANI EPISCOPI ACTA DE MARTYRIBUS CAESARAUGUSTANIS SIVE PASSIO SANCTORUM INNUMERABILIUM CAESARAUGUSTANORUM MARTYRUM Qui passi sunt sub Diocletiano et Maximiano Impp. die 3 Kal. Novemb. (303). (C,G,S)*

[Col. 0715C] 1. Priscorum mundialium gesta virorum, quorum obstinatio exstitit irrumpere acies bellatorum, cruoremque effundere innoxium suarum rite servantium jura terrarum, tectaque vel claustra domorum, non solum Graecorum gypnasia concrepabant philosophorum, sed etiam et ethnicorum studia personarunt Latinorum. Celebritatem quippe nominis eorum tam monumenta storicorum, quam etiam libri concinunt poetarum. Hinc, ne fortasse peritura foret temporum prolixitate materies librorum diversorum, tabulis metallorum, marmoreorum scilicet, aut aencorum sculptos impresserunt apices litterarum et. . . . . . ut suorum civium triumphalia multarum laudum praeconiis efferentes in futuris retro generationibus, eorum facta vel gesta scriptis transmitterent legenda, [Col. 0715D] ne eorum, quoscunque labenti saeculo dilexerunt, memoria funditus laberetur.

2. Igitur si gentiles ac sacrilegi homines nihilominus perituri in eis qui perituri forent, aut fortasse post humanorum effusionem sanguinum horribili morte interiere, tanta ac talia oracula veluti miracula conscripserunt, ut post eorum mortem quaedam consolationis auspicia fungeretur, quid nos oportet [Col. 0716C] actitare Christianos de Christianis parentibus ortos, nisi ut militum Christi victoriis officia linguae nostrae deserviant, et laudibus Imperatoris nostri, qui triumphali vexillo, ut acerrime contra hostem dimicarent, et vincerent, suos martyres perarmavit?

3. Resonent modulatis vocibus organa cordium nostrorum, quatenus dum passionibus eorumdem campatiendo adjungimur, orationibus ipsorum, Christo Domino opitulante, in mansionibus aeternis associari mereamur.

4. Nunc igitur ordinem acceptae narrationis prosequens, ad ea gressu propero percurram, quae priscorum temporum fama relatione ethnicorum ad nos usque delata est.

5. Temporibus Diocletiani et Maximiani imperatorum [Col. 0716D] in mundi ambitu sacrilegarum institutionum jussa mandarunt, ut conventus omnium Christianorum non solum de urbibus pelleretur, sed licentiam quisque potiretur eorum vitam persequendo necare. Primo quidem ut multis blanditis ac persuasionibus eorumdem mentium intentionem ad culturas daemonum inclinarent, ac deinde si nollent imperialia jussa complere, et diis caeremonias immolare, Christiani [Col. 0717A] nominis religionem cum sectatoribus suis funditus extirparent. Illico turmae satellitum implent principum feralia jussa, et officiis diabolicis assumptae percurrunt apparitorum saevientium turmae totius orbis spatia, veluti leonum catuli inediae necessitate coacti, sanctorumque martyrum corpora laniando corrumpunt. Sed quo atrocius eorum impietas saeviebat, eo militum Christi Religio ardentius adcrescebat, inter quos quidem eorum signifer cunctis admodum pestilentior profanae ac sacrilegae mentis Datianus ab eisdem impiissimis imperatoribus, ut in Spaniam proficisceretur praesidis nomen indeptus est, quo mentis suae rabidae erga membra Christi ferocius desaeviret.

6. Cum igitur Spaniae-provinciam properans attigisset, [Col. 0717B] immanitatis ejus saevities latere non potuit, sed acerbitate suae infaustae crudelitatis velut leo rabidus coepit Christianos quoscunque perquirere, eorumque corpora cruentis dentibus laniare: sed omnipotentis Domini actum est providentia, ut pro illustratione, vel patrocinio nonnullarum urbium, sacrilego spiritu, sacro altari sanctas hostias Christo Domino dedicarent, quorum intercessione frequens civibus gratia Domini proveniret. Cumque iis sacrilegii fungeretur officiis, Caesaraugustanam ingrediens civitatem [a 1Kb] diabolico perarmatus spiritu, insignem nobis sanctum triumphatorem Vincentium martyrem dedicavit, qui beatissimae illustrationis apice non solum Caesaraugustanam urbem, sed etiam Valentiam corporis sui decoravit insigni [b 1Kb] . Ac deinde illustrium virorum [Col. 0717C] decem et octo vesana crudelitatis aspiratione effudit sanguinem innocentem, scilicet: Quintiliani, Matutini, Urbani, Fausti, Felicis, Primitivi, Caeciliani, Frontoni, Apodemi, Cassiani, Publii, Martialis, Successi, Januarii, Euvoli, Optati, Luperci et Julii. Addens etiam adhuc copiosissimam martyrio sacram Dei virginem gloriosam Engratiam purpurei sanguinis sui rore conspersam.

7. Cum igitur sanctae devotionis intentionem Christo Domino deditarum mentium [c 1Kb] Datianus vincere nequiret, sed pro amore Regis aeterni sacri milites sacrum libentius funderent sanguinem ad aliarum artium argumenta consulens eum [d 1Kb] diabolus perarmavit. Denique advocatis, ut fert priscorum temporum haud dubia fama, suis satellitibus, turbulentis his verbis [Col. 0717D] callidus serpens sui cordis propalavit insaniam. Nihil, inquit, o milites principum nostrorum, in hac certaminis acie laborando proficimus, nec fortitudinem Christianarum mentium ad deorum nostrorum culturam inflectere possumus; et dum cupimus eos atrocius saeviendo vincere, eorum victoriis affatim deservimus. Sit namque occultum nostrae dispositionis consilium, nullus vestrorum proditor, aut propalator, [Col. 0718A] nec quisquam eorum temporaneam, vel serotinam consilii nostri audiat dispositionem. Innumerabilis haec multitudo Christianorum, quae hujus civitati ambitu continetur, consilio potius clandestino, quam virtutis atrocitate perimenda est, quibus si sigillatim pro deorum nostrorum culturis tormentorum genera inferre decrevimus, dum intentionem cordis eorum vincere nequimus, nobis potius quam illis periculosum exitium procuramus. Sed praecurrant officia praeconantium totius ambitum civitatis, ut multitudo eorum quae aedificiorum parietibus occulitur ab hac urbe quantocius propellatur, quasi concessa licentia liberalitatis ibi manendi laremque fovendi ubi cujusque voluntas exstiterit, ita ut nullus religionis eorum a dominis usque ad servos in mansiuncalis hujus [Col. 0718B] urbis reperiatur nostro contubernio sociandus. Vos denique, commilitones nostri, ex armamentariis [e 1Kb] publicis arma proferte, ensibus bis acutis vestrorum compages lumborum astringite, abditorum locorum patibula quantocius procurate, et contra inermem hostem bellaturi ex locis occultis subito prosilientes, eorum multitudinis aciem certatim obruere festinate, et quoscunque repereritis, acutis ensibus obtruncate. Nos igitur portarum omnium aditus obserare praecipimus, ut si fortasse quisquam mucronis aufugiens aciem, redire ad civitatem voluerit, omnia obserata reperiat, gladio nihilominus periturus qui ante ensis aciem exstiterit fugitivus, et quos ad deorum nostrorum nequimus inflectere cultum, nullus eorum qui Christum colere maluit, supersit, qui remaneat inultus.

[Col. 0718C] 8. Denique praecurrunt satellitum turmae totius civitatis auspicia [f 1Kb] ; praeconum concrepantium reboant raucisona vocum officia: reserantur portarum occidentalium claustra, gaudentque turbae piorum utriusque sexus; catervatim prodeunt agmina populorum. Senes bacillantia membra tremulis manibus baculis substentare festinant ne suorum relinquantur solatio Catholicorum [g 1Kb] . Multitudo juvenum vel adolescentium suarum sponte aperta relinquunt claustra domorum. Mulierum quoque sexus infirmior, fortiores animo quam imbecillitate sexuum properat cum vagientium turmis infantium, ac servulorum perstrepentium, ita ut crederes totius funditus migrare populum civitatis ad spectaculum saeculi furientis, sicut [Col. 0718D] ait egregius Praedicator: Spectaculum facti sumus huic mundo, angelis et hominibus. Quid multa? exiit omnis turba Christianorum laetantium videlicet et canentium: Gloria in excelsis Deo, et in terra pax hominibus bonae voluntatis. Itaque obserantur ab officio portae totius civitatis, ne quisquam eorum reperiret ingressum pietatis. Ex occultis locis subito prosiliunt cunei armatorum, funestis ensibus impetunt [h 1Kb] [Col. 0719A] turmas Christianorum, et veluti copiam magnae multitudinis agnorum, ita prosternunt non resistentium corpora catholicorum. Madefaciuntur daemonum spiculatores sanguine innocentium, crassantur cadaveribus mortuorum et nec sic quoque satiantur crudelitate multimoda defunctorum.

9. Tunc feralis ille ac tortuosissimus draco Datianus praeses praecepit multitudini paganorum, ut ante totius civitatis conspectum congesta corpora ignibus traderent occisorum, et ne fortasse quisquam procul aut prope in latibulis situs Christianorum sibimet raperet cineres martyrum sanctorum, omnes diversorum criminum reos, quos civitatis occulta ergastula retinebant, propere produci jussit a carceribus, eorum capitibus amputatis infausta corpora jussit sanctorum [Col. 0719B] corporibus sociari, et ita ignibus concremari. Cremantur venusta corpora martyrum cum corporibus latronum parricidalium, capitis nostri, scilicet veri Dei et hominis exemplum sequentes, qui inter duos latrones pro nostra salute noscitur crucifixus, justis nihilominus tribuens coelestis paradisi gaudia sempiterna, illis vero meritorum suorum supplicia nunquam finienda.

10. Vae! tui minister diaboli Datiane, non sufficit ad augmentum tuorum scelerum, viventium meritis invidere, innocentium civium vitam contra jussa legum [a 1Kb] exstinguere, nisi hujus nefandi causam criminis addere procurares? Quid tibi profuit tantarum saevities immanitatum? Quid vel insaniens rabies istarum crudelitatum? Peremisti terrenae civitatis plebem [Col. 0719C] innocentem, et dedicasti populum Civitatis nostrae Jerusalem semper cum Christo gaudentem. Nunc igitur, justorum animae in manu Dei sunt, et non tanget illos tormentum mortis. Te quoque retinent vinctum nunquam finiendorum infernalium ignium cruciatus. Illi occisorum corporum suorum receptionem [b 1Kb] magnopere praestolantur, ut inter reliquas martyrum catervas, duplici remuneratione coronentur. Tu quoque scelerati corporis tui tecum [c 1Kb] nullo modo vis recipere, ne duplici contritione, animae scilicet et corporis, cum diabolo et angelis ejus aeternis incendiis manciperis. En cineres innumerabilium [Col. 0720A] sanctorum martyrum oculis nostris aspicientes summa cum exsultatione veneramur, eorumque triumphis laetantes compatiendo conjungimur. Aulam denique ob sanctorum honorem omnipotenti Deo consecravimus, ut quibus tua saevities nomen funditus maluit stirpare, Christianorum populus tripudiando non sinat eorum festis gaudiis associari

O! felix nimiumque felix Caesaraugusta, beatorum sanguine circumlita, quae tot millia martyrum oblationes Domino dedicasti. Gaudeant igitur tecum totius mundi urbes, pretioso martyrum sanguine decoratae. Gaudeat denique ipsa caput gentium nobilissimarum urbium aurea Roma, quae cum duobus magnis Christi consulibus sanctis, scilicet apostolis Petro et Paulo, gestat innumerabilium martyrum suaveolentium [Col. 0720B] incrementa resarum. Gaudeat etiam nobiscum totius Spaniae regionis populi multitudo tecum gestans Christiani nominis dignitatem, et licet nonnullarum urbium incolae paucorum suffragiis martyrum potiuntur, singulis videlicet, binis aut ternis, forsan et quaternis, tu copiosius exuberas innumerabilium martyrum incrementis. Sed dum nostrorum sanctorum festis associantur, qui paucorum martyrum patrociniis perfruuntur, et in merito [d 1Kb] nobiscum eorum contubernio potiuntur. Nos autem, quos praesentium sanctorum martyrum meritis fidei sanctae catholicae unitas associavit, annuo eorum cursu festis atque triumphis congaudeamus, cum summa devotione excubias celebremus, ut eorum [e 1Kb] vitae meritis participari mereamur. Exsultemus in [Col. 0720C] Domino, jubilemus Deo Salvatori nostro, praeoccupemus faciem ejus in confessione, et in psalmis jubilemus ei, quoniam nos populus ejus, et ores gregis ejus; ut qui sanctis martyribus suis contulit victoriae triumphum, nobis donare dignetur eorum imitari exemplum, et qui illis mansiones aethereas in sui regni praeparavit potentia, nobis properam misericordiae suae tribuat indulgentiam, ut supernis mansionibus sortiri mereamur refrigeria sempiterna, concedente ipso Domino Jesu Christo, qui cum Deo Patre et Spiritu sancto vivit et regnat in saecula saeculorum. Amen.




ANNO DOMINI DCXLVI.
TAIO, CAESARAUGUSTANUS EPISCOPUS.




[Col. 0719]
NOTITIA HISTORICA IN TAIUM.
(Nic. Ant. Bibl. vet. Hisp. t. I, p. 424.)

[Col. 0719D] Taius Caesaraugustanus antistes, S. Braulionis successor, notior est quam ut necesse nunc sit referre missum vulgo jactari eum a Cindasvintho rege, sive a concilii VII Toletani Patribus Romam, cui [Col. 0720D] tunc praeerat pontifex Theodorus, venisse pro quaerendis S. Gregorii Moralium in Jobum libris, qui olim ab auctore ad Leandrum Hispalensem antistitem remissi jam non invenirentur: revelationem ei [Col. 0721A] Romae in ecclesia S. Petri factam, locumque ab eodem sancto Gregorio digito monstratum in quo exemplar Romanae bibliothecae consignatum latebat. Cujus rei historia vulgo edi solet inter sanctissimi doctoris Opera in Moralium limine; atque apud auctores rerum Hispanarum [(a) 1Kb] celebris est, de qua nos infra.

Hujus carmen in sepulcro apponendum Honorati, quem germanum suum Caesaraugustanumque vocat atque insuper Hispalensem archiepiscopum, in additionibus ad Maximi Chronicon legimus. Epitaphium certe quoddam in lapide Hispalensi semeso atque divulso servatum fuit mutilum a Benedicto Aria Montano, posteaque a Joanne de Torres, uti refert in Notis ad hocce carmen Rodericus Carus; sed [Col. 0721B] neque in illo Honorati nomen, nec Hispalis urbis mentio ulla. Insuper, non omnino conveniunt epitaphium hocce lapidi insculptum in iis quae legi possunt, et epitaphium quod Taioni tribuitur, quod utique necessarium esset unum ut existimaretur idemque Taionis carmen Honorati sepulcro destinatum. Quare potius credimus fabricatum hoc Taionis nomine carmen sepulcrale ab eo qui vidisset Hispali aut exemplum habuisset mutilae illius inscriptionis ab Aria Montano inventae, atque deletas et fugientes litteras ex conjectura eum supplevisse, ut inscriptio esset Honorati episcopi Hispalensis sepulcro adaptata. Cujus cogitationis nostrae censuram eruditis viris relinquimus examinandam. Certe Rodericus Carus in nota ad hocce epitaphium suppositionem [Col. 0721C] et imposturam clarissime arguit.

Huic eidem Taioni ascriptos fuisse scio ab Joanne Mabillone Benedictino in Notis ad Analecta sua vetera (Tom. I, pag. 317) libros quinque Sententiarum ex S. Gregorii Operibus. Hos alias vocari Collectaneorum constat; nam exstare in bibliotheca Parisiis antiquissimo et optimae notae Codice exaratum Collectaneum ex operibus sancti Gregorii a Taio Caesaraugustano episcopo anno 650 compositum, docuit nos Petrus Gussanvillaeus, Carnotensis presbyter, in praefatione ad tertium tomum Operum magni doctoris editionis ultimae Parisiensis anni 1675. Post quam laudatus nuper Mabillonius altero in publicum dato Analectorum volumine publicavit Taionis episcopi Caesaraugustani praefationem ad Quiricum Barcinonensem [Col. 0721D] antistitem, in quinque libros Sententiarum a se collectos ex operibus sancti Gregorii papae, cum initio ipsius operis. Quod quidem pretiosissimum [Col. 0722A] antiqui illius aevi fragmentum haberi debet; cum in hac praefatione mentio fiat cujusdam Froie rebellionis adversus Reccesvinthum regem; et Vasconum e Pyrenaeis montibus a tyranno promotorum in Hispaniam praecipue Tarraconensem proximam, incursionis, victoriaeque de his a quodam regis duce reportatae: de quibus Rodericus Toletanus breviter lib. XI, cap. ultimo. Quo quidem tempore ait se in urbe Caesaraugusta inclusum ob hostium metum per nocturnum otium S. papae Gregorii Romensis Sententiarum capitula in quinque libros discreta uno Codicis textu colligendo decerpsisse: ita ut ab ipsa protoplasti formatione, Hierusalem et Babylonis cives, electos scilicet ac reprobos, virtutibus ac vitiis deditos, discreto rationis [Col. 0722B] ordine protulerit; monetque se ubi ad supplenda titulorum capitula in Gregorii opusculis reperire minime potuit, ex libris S. Augustini pauca congerere curasse.

Haec totidem fere verbis ille; cujus et affixum praefationi carmen hoc edidit Mabillonius:

Quisquis amas sacram lector addiscere legem,
Hunc nostri studii librum percurre legendo:
Repperies facile quidquid cognoscere malis.
Florea cuncta gerit [tum] prata virentia gestat.
Pascit amantis oves sincera animalia Christi,
Ostendit patriam celsam, regnumque potentem,
Tartareos ignes, et tristia non finienda.
En tibi Christus adest regnum conferre beatis,
Impiis e contra horrenda supplicia confert.
Sublimis anima, conscende ad regia coeli;
Impiger accurre, careas ne praemia tanta;
Et picei fontis horrendas despice flammas.

E quibus utique constat, non virum tantum doctum, [Col. 0722C] sed et poetam idoneum Taium fuisse. Sequitur principium et primus titulus primi Sententiarum libri, Quod Deus incommutabilis, summus et aeternus existat; paucaque e textu verba, nec non et Quirici responsoria epistola, de qua in Quirico dicimus. Mirum autem videri debet, nullam occasione laudandi Gregorium atque eo utendi factam ab eo mentionem repertorum a se miraculose Romae librorum Moralium sancti doctoris, cum id contigisse Cindasvinthi auspiciis feratur; haec autem jam Reccesvintho rege scripserit. Subnectit omnibus his notam Mabillonius, admonens se opus istud in Codice illo Thuaneae bibliothecae vidisse; primumque sibi videri Taionem, ad cujus exemplum alii cum [Col. 0722D] Petro Lombardo collectiones hujusmodi alias condiderint; commendatque hanc praefationem uti rebus Hispanis illustrandis utilem [(b) 3Kb] .

Tagii sententiarum volumen, quod Fontanellensi [Col. 0723A] monasterio donasse Ansegisum ejusdem abbatem circa annum 823 ex Fontanellensi Chronico d'Acheriano constat, de hoc eodem opere intelligendum est.

Nihil autem sunt fragmenta, ut jactant, hujusmet [Col. 0724A] Taionis, quae cum aliis Braulionis et Helecae Caesaraugustanorum praesulum Pseudo-Julianus laudat in Chronico, num. 414, alludens ad epitaphium Honorati Hispalensis, de quo supra diximus [(a) 1Kb] .




[Col. 0723]
TAIONIS CAESARAUGUSTANI EPISCOPI EPISTOLA AD EUGENIUM TOLETANUM EPISCOPUM.
(Apud Flores, Esp. Sag., ex Baluzio tom. IV Miscellaneorum.)
(C,S)

[Col. 0723B] Sanctissimo ac venerabili domino meo Eugenio Toletanae urbis episcopo, Taius ultimus servus servorum Dei Caesaraugustanus episcopus.

Congrua satis valdeque necessaria dispositione fortioris exquirit solatium qui propriae virtutis caret officio, eoque facilius corporis gressum porrigit quo trahitur dextera potioris, ut saltim desideratum cursum valentioris auxilio possit explere, quam segnis in sui itineris medio remanere. Ita ego, mi venerabilis domine, licet invalidus, tuis tamen adjutus orationibus, ardui operis auspicia, quasi cujusdam maximi montis malui adire principia, quod velut magni cujusdam [Col. 0723C] in sui superficie ostentans paradisi nemorum proceritatibus obsita, floribus albescentia, pomis etiam mellificantia, foliis viridantia, liliorum quoque pulchritudine nitentia, rosarum rubore candentia, violarum purpurantium floribus splendentia, coloribusque croceis pleraque fulgentia, nullo unquam tempore marcescentia, sed perpetua sui viriditate vernantia, mirifica arte disposita, directisque consistunt linearum ordinibus coaptata, tantam subministrantes [a 1Kb] amantibus gratiam, ut suavitate sui non solum exteriores corporum sensus, sed interiora cordium arcana satietate sui perlustrent. Cumque talia intentis obtutibus cernerem, ac plerosque his multimodis [Col. 0723D] dapibus satiari viderem, inaestimabili accensus desiderio, [Col. 0724B] tanquam unus ex collegio esurientium puerorum inediae coactus impulsis, ejusdem januam paradisi pedetentim aggressus, et quasi temerarius introrsus explorator ingressus, dum per eadem spatia pulcherrima quaeque ac multimoda prospectando nimia admiratione suspendor, quaedam ramusculorum floscula more pusillorum infantium ludendo collegi, ac manu avida contrectando decerpsi, cursim ista praecipua quadam curiositate quibusdam comparationibus praemittens verbis simplicibus, quasi oris obstrusi aditum resero, nisi ut tam incomparabilis excellentia viri, sancti scilicet Papae Gregorii, in ipso [Col. 0724C] locutionis exordio quibusdam parabolis anteferrem, ejusque magnitudinem sapientiae, quo perspicuo lumine sanctam illustravit Ecclesiam, aliquatenus non scientibus, sed nescientibus propalarem [b 1Kb] . Optaveram siquidem tuae nunc adesse praesentiae, ut sicut scriptum est: Interroga patrem tuum, et annuntiabit tibi, majores tuos, et dicent tibi, ex tui oris prudentia formulam sumerem, cum in principio hujus operis velut cujusdam telae verborum texturam praeponerem, vel certe ex tui cordis artificiosa manu quasi in cujusdam magni constructione aedificii politos atque quadratos humeris propriis verborum lapillos deferrem, quoniam frater fratrem adjuvans exaltabitur, [Col. 0724D] sicut civitas munita. Ordo namque rationis exposcit [Col. 0725A] ut subsequentia praecedentibus quodam vinculo tenacitatis nectantur, quatenus in utrumque rectitudinem sui prolata aequitas pandat ac ducente tramite veritatis ad destinatum finem laetus accedat. Idcirco quod comparationibus paulo ante praetulimus, verbis nunc apertioribus propalemus. De opusculis quippe ejusdem sanctissimi viri sese infert sermo subsequens aliquantula narratione officiosissimus, dignumque fore censui de suis operibus ejus pauca primum retexere. Vidimus, vidimus Gregorium nostrum Romae positum, non visibus corporis, sed obtutibus mentis. Vidimus enim, non solum in suis notariis, sed etiam in familiaribus, qui ministerio corporali eidem fidele exhibuerunt famulatus obsequium, eorumque relatione de virtutibus ejus plura [Col. 0725B] cognoscens, brevissime pauca retexam. Fuit denique gratia Christi omni morum probitate compositus, animo vultuque serenus, corde benignus, conscientia purus, moribus discretus, virginitate nitens, charitate refertus, pietate praecipuus, patientia insignis, modestia incomparabilis, abstinentia singularis, hospitalitatis sectator, peregrinorum suspector, elemosynarum largitor, ecclesiasticarum rerum optimus dispensator, amicis devinctus, oppressorum sublevator, tribulatium consolator, acris ingenii, consilio providus, sermonibus nitidus, eloquentia facundus, prudentia disertus, sapientia praeditus, doctrina multimodus, Scripturarum divinarum multimodus interpretator, abditorum mysteriorum acerrimus investigator, fidei catholicae magnificus defensor, contra [Col. 0725C] haereticos fortis assertor, superbis auctoritate erectus, atque humilibus prompta devotione subjectus. Quatuor namque virtutibus animi, prudentia scilicet, temperantia, fortitudine atque justitia ita exstitit praeornatus, ut non homo, sed angelus inter homines putaretur. Quis namque nostri temporis eloquentia facundus, prudentia praeditus, sapientia profundus, sanctum condignis efferat laudibus Gregorium? Nec ipsi, ut censeo, Graecae Romanaeque facundiae philosophorum praecipui, Socrates scilicet, vel Plato, Cicero atque Varro, si nostris temporibus adfuissent, condigna verba prompsissent. Sed ne panegyricis uti censear eloquiis, plurima de ejusdem virtutibus auditu comperta praetermittens, ad ejus opuscula, quae [Col. 0725D] sunt eloquia pulchritudinis, officia linguae retorqueam. Igitur cum Romae positus ejusdem, quae in Hispaniis deerant, volumina sedulus vestigator perquirerem, inventaque propria manu transcriberem, tantaque dulcedo verborum animum meum inaestimabili suavitate mulceret, speciale quiddam in eadem sine cujuspiam perspexi comparatione potissimum. Denique dum historiam beati Job sub triplici indagatione, id est, historica, typica, vel morali, studuit explanatione discutere, atque Ezechielis prophetae primam vel ultimam partem non impari expositione [Col. 0726A] percurrere, tantorumque profundae mysteriorum repulso ignorantiae nubilo serena patefactione monstrare, pene totius Novi ac Veteris Testamenti patefecit arcana; actumque est, ut hac opportunitate panis ille, qui de coelo descendit, ejusdem fidelissimi opportuna satis dulcedine satiaret. Sed quoniam in eadem prolixitate voluminum, dum testimonium, uniuscujusque requiritur, explanatio pene totius [a 1Kb] operis jus erat in ambiguo, non minima perscrutatio, atque animi ardentis saepe frigebat intentio, malui semel maximum proferre laborem, quam semper suspectam tolerare difficultatem. Percurri igitur omnia ejusdem monimenta librorum, et pene totius Scripturae sacrae testimonia, quae in ejus opusculis ad probationem vel expositionem cujusque rei adhibita diversis [Col. 0726B] in locis continebantur conscripta, adjuvante Christo Jesu, qui ex ore infantium atque lactentium perficit laudem, linguasque mutorum vinculo taciturnitatis absolvit, suis coadunata ordinibus studiosus quisque, cum [b 1Kb] in eisdem voluminibus cujuslibet sacri testimonii explanationem requirit, ne multiplici lectione fatigatus, non cito reperiat quod voluerit, ad ista quae decerpsi recurrens, repente quod desiderabat liberae satisfactionis discretione reperiet. Lectorem quippe hujus operis censeo admonendum, ut vigili intentione praevideat, quoniam pleraque testimoniorum capitula in eisdem voluminibus, ut supra meminimus, diversis in locis sita, ita ut inventa sunt exposita, a me ordinatim collecta fore noscuntur. Alia igitur, quae jam in superioribus aut inferioribus [Col. 0726C] partibus exposuisse visus est, et iterum atque iterum, quamlibet aliis verbis, eodem tamen sensu, diversis in locis recapitulata expositione retexuit, praecedentibus testimoniis, ut ordo exponendarum rerum poposcit, aliqua inserenda, reliqua vero reliquenda curavi; quatenus ex praecedentibus subsequentia penderent, et subsequentia praecedentibus sese utilius coaptarent. Nam si cuncta discreto ordine in hujus operis serie ponerentur, procul dubio magnitudo voluminum brevitatis modum excederet, atque sui recapitulatione lectoris animum offendens, facerent nihilominus repetita fastidium. Cujus rei quantitatem in sex Codicibus, quatuor scilicet Veteris Instrumenti, duobus etiam Novi Testamenti, suis connexis ordinibus, praetermissis Scripturis quas eisdem [Leg. [Col. 0726D] idem] virorum sanctissimus ex ordine tractavit, adjutus orationibus vestris explere curavi. Praefatiunculas quoque ejusdem Codicibus consonantes decerpsi, quas etiam in capita librorum praeposui, quatenus ipse sibi in suis anteponatur eloquiis, qui largiente gratia Christi copiosus nobis multiplicibus exstitit officiis. Ipsos etiam Codices laboriosa nimium intentione collectos prudentiae vestrae malui committere contuendos; in quibus si quaedam sagacissima vestigatio vestra repererit inordinate composita, non [Col. 0727A] tam negligentiae culpam, quam necessitatis [Forte, necessitati] ascribat: quia dum vehiculo parvae scabulae [a 1Kb] quasi immensum pelagus solitarius nauta navigaturus aggredior, cum maximis difficultatibus latissimi aequoris hujus spatia transmeavi, tandemque ad optatam littoris requiem Christo gubernante perveni. En, prudentissime virorum, ut causarum ordines sigillatim perstringerem, modum brevitatis excessi, et, ut ait quidam doctissimus, dum figuli rota currente urceum facere nititur, amphoram finxit [Col. 0728A] manus. Ast ego dum brevem pagellam conscribere malui, libellum manus indocta composuit. Obsecro igitur te, virorum sanctissime, et omnes quibus hujus operis lectio non displicuerit, ut hos libellos velut duo minuta in gazophylacia templi Domini collocare dignemini, ac pro meis abluendis delictis pervigili intentione ejus misericordiam deprecare non dedignemini, ut aeternis ereptus incendiis, sempiternis solari merear refrigeriis. Vale, mi venerabilis, ac sanctissime domine.




[Col. 0727]
TAIONIS CAESARAUGUSTANI EPISCOPI SENTENTIARUM LIBRI QUINQUE.
(Ex Floresii Esp. Sag., ubi primum in lucem editi ex Codice Gothico monasterii sancti Aemiliani de la Cogolla.)
(C,S)



Praefatio.



AD QUIRICUM BARCINONENSEM ANTISTITEM.

[Col. 0727B] 1. Domno venerabili sanctissimoque viro Quirico episcopo, Taius indignus Caesaraugustanae urbis episcopus, cognomento Samuel. Memor vestrae benignissimae petitionis, nostraeque devotissimae promissionis, hujus textum libelli comptis sententiarum titulis praenotatum vestrae sanctitati malui dirigendum; ut sicut unius sanctae charitatis vinculo nectimur, ita quoque laboris ac lectionis gratia merito participemur. Ordo namque rationis exposcit ut prius causas originum, imo potius calamitatum, qualiter editus, vel in quibus sit anxietatibus diffloratus atque conscriptus, brevitate qua possum, vestris auditibus pandam, et ita demum ad reliqua orationis sermo percurrat.

2. Optime novit beatitudo vestra tempus illud quo [Col. 0727C] tortuosus anguis ore pestifero in quorumdam mentibus virulenta seminum suorum sparserat zizania, fraudulentaque deceptione a tramite recti itineris gressum removerat mentium perditarum: in quo quidam homo pestifer atque insani capitis Froja tyrannidem sumens, assumptis sceleris sui perversis fautoribus, adversus orthodoxum magnumque Dei cultorem Recesvinthum principem fraudulenta praetendens molimina, superbo adnisu Christianam debellaturus aggreditur patriam. Hujus itaque sceleris causa gens effera Vasconum Pyrenaeis montibus promota, diversis vastationibus Hiberiae patriam populando erassatur. Heu, proh dolor! dicendi studium calamitatis intercipit magnitudo. Sed tandem veniendum est ad id quod formidat oratio. Innoxius [Col. 0727D] quippe multorum Christianorum sanguis effunditur: alii jugulis, nonnulli missilibus, plerique diversis jaculis sauciantur, innumerabilis multitudo captivorum [Col. 0728B] abducitur, immensa spolia subtrahuntur. Templis Dei infaustum bellum infertur, sacra altaria destruuntur; plerique ex clericatus officio ensibus obtruncantur, atque inhumata canibus avibusque multorum exponuntur cadavera occisorum: ita ut septuagesimi octavi psalmi non immerito illi calamitati congrua videatur inscriptio.

3. Cum nos hujuscemodi causa Caesaraugustanae urbis circumseptus murorum ambitus contineret, adventumque supra taxati principis praestolaremur; omnipotentis Domini misericordiam promptissime exorantes efflagitabamus, ut tyrannicae jugum dominationis nequaquam cervicibus nostris sineret imponi, auxiliumque dexterae suae piissimo principi contra impiissimum hostem quantocius impertiret. [Col. 0728C] Sed orationes pauperum et deprecationem misericordissimi principis protinus exaudivit Dominus. Misso igitur coelitus propugnatore fortissimo, hunc auxilio omnipotentiae suae sublevat; illum vero tyrannicae superstitionis auctorem repentino casu condemnat: isti tribuens palmam victoriae copiosam, illi vero inferens atrocissimae mortis ignominiam. Destruxit eum dextera sua Deus, et evellit de tabernaculo suo, et radicem ejus de terra viventium, ut rite Domino psalleremus: Dextera tua, Domine, percussit inimicum, et per multitudinem virtutis tuae contrivisti adversarios nostros (Exod. XV, 6, 7).

4. In hoc igitur supra taxatae tempestatis turbine, licet diebus continuis periculis circumquaque saevientibus minime quippiam agere liceret, nec uspiam [Col. 0728D] progrediendi, aut alicujus ruris libera esset facultas excolendi; noctium tamen otia laborum spiritalium incrementis congessimus, ac de sacris voluminibus, [Col. 0729A] scilicet sancti papae Gregorii Romensis, sententiarum capitula in quinque libellis discreta, uno Codicis textu conclusa, auxiliante Domino, colligendo decerpsimus, atque in amaris diebus dulcium ciborum lacrymando dapes collegimus, memores Psalmistae testimonii, dicentis: Qui seminant in lacrymis, in gaudio metunt. Euntes ibant, et flebant, mittentes semina sua: venientes autem venient cum exsultatione portantes manipulos suos (Ps. CXXV, 6, 7, 8). Sumentes igitur exordium ab omnipotentis Domini incommutabilis essentiae Trinitate, atque ab origine mundi, hominumque psalmatione, usque ad hujus saeculi consummationem, quasi cujusdam longissimi funiculi studiose lineamenta torquentes, opitulante gratia Christi, ingenio quo valuimus discretis lineamentorum [Col. 0729B] ordinibus sententiarum, ut praediximus, titulos adnotando praestrinximus. Sed quia quorumdam titulorum capitula in ejusdem sancti papae opusculis ad supplementum rei reperire minime potuimus: ex libris S. Augustini episcopi pauca congerere curavimus: et quasi suavissimis dapibus aromatica quaedam bene olentium pigmentorum venustissima floscula supersparsimus: quatenus studiosi lectoris animus, dum utrarumque rerum congestione depascitur, utrobique promptior efficiatur. Ab ipsa igitur protoplasti plasmatione, Hierusalem ac Babyloniae cives, electos scilicet ac reprobos, virtutibus ac vitiis deditos, liber iste discreto rationis ordine profert. Hierusalem quippe visio pacis, Babylonia vero confusio interpretatur. Qui namque ad visionem pacis, vel qui ad confusionis ignominiam per hujus itinera mundi decurrant, providus lector [Col. 0730A] facillima investigatione poterit praevidere. Nemo quippe prudentium dubitat Christianorum quod coelestis Judex terribilis adveniens dicturus est sanctis: Venite, benedicti Patris mei, percipite regnum quod vobis paratum est ab origine mundi. Et e contra reprobis: Discedite a me, maledicti, in ignem aeternum, qui praeparatus est diabolo et angelis ejus. Et ibunt hi in supplicium aeternum: justi vero in vitam aeternam (Matth. XXV, 34, 41, 46). Ecce ad quos finium terminos harum duarum civitatum populi perveniunt, ut hi sempiternae remunerationis praemia cum sanctis angelis potiantur; illi vero cum diabolo et angelis ejus aeternorum suppliciorum incendiis mancipentur.

5. Fastidiosus itaque, quem multa legere piget, aut certe quisque studiosus, qui fortasse legere mavult, [Col. 0730B] et habere multorum voluminum copiam minime potest, hujus operulae nostrae laborem parvipendere non dignetur, et manualis hujus libelli textum legendo percurrere non moretur. Ibi namque reperiet in quibus tenacius haerere debeat, et a quibus quantocius discedere studeat: quatenus ad coelestium consortia civium sempiternarum potiturus praemia rerum, Christo Domino largiente, perveniat. Te quoque, mi venerabilis domine, deprecor, omnesque sacratissimi fontis unda delibutos, quibus lectio hujus libelli placuerit, obsecro per sanctae catholicae Ecclesiae unitatem, quae Christo Domino sponso suo conjungitur fidei sanctitate, ut pro meorum abluendis cumulis delictorum ejus non gravemini poscere pietatem; quatenus infernorum ignium caream suppliciis, et in mansionibus, quamvis exiguis, aeternis solari merear refrigeriis.



QUIRICI EPISCOPI RESPONSIO AD TAIONEM EPISCOPUM
[Col. 0729]

[Col. 0729C] 1. Domno vere sanctissimo, et unanimo, atque speciali Taioni episcopo, Quiricus servulus vester.

En, beatissime virorum, sancti Spiritus intentione, qua in hujus operis labore fructuoso sudasti ingenio, ut qualiter cunctorum fomenta vitiorum, aut praecaveantur, ne incidatur in eis, seu etiam post lapsum surgatur ab eis; qualiterque virtutum dona appetantur, nec tamen superbiatur de eis; praemissum laboris vestri fructum patenter et perlucide cunctis se dignoscentibus indicavit. Nam multos per vos sancti Spiritus gratia a lascivia revocavit, multos ab ira compescuit, alios etiam a superbiae fastu removit: nonnullos a gastrimargiae vitio abstulit, alios etenim a philargyriae concupiscentiis removit; et ut specialiter loquar, omnes libere imbuit, fluxa et caduca [Col. 0729D] spernenda, certa et aeterna omni subtilitatis ingenio requirenda. Pro cujus operis fructu in primis refert mater communis catholica Ecclesia grates immensas; post quam ego et ii qui mei sunt similes per incentiva vitiorum in noctis obscuritate dormientes, quique etiam post tenebras ad lucem erupimus, multas simulque infinitas, primum Domino, cujus inspiratione id effectui contradidistis; deinde vobis gratias referimus. O vere terrae sal, quo praecordia nostra, ne possent saeculi errore vanescere, condiuntur! [Col. 0730C] O lucerna super candelabrum posita Ecclesiae, quae lumine veritatis irradians multos a caligine nubili erroris splendifico sermone enubilas! Nam rite vobis aptatur illud testimonium, quod quidam prudens dixit: Ecce docuisti plurimos, et vacillantes confortaverunt manus tuae (Job. IV, 3, 4). Reddat igitur Dominus pro hujus operis studio sanctae animae vestrae cunctorum indulgentiam delictorum, et societatem post procursum vitae praesentis tribuat omnium habere sanctorum. Ego denique ideo ad dirigendum eumdem Codicem vestrum piger existi, quia cum per me offerre cupivi, simulque ut voce et lacrymis referrem gratias, quantum valerem: pro quo, quia minus utilis exstiti, ut agnoscenti culpam pie dimittere digneris suggero. Nam et per meum puerulum [Col. 0730D] eumdem Codicem vobis volueram dirigere, sed quia devinxistis me adjuratione divini nominis, ut sine ulla retardatione eum transmitterem, ideo per praesentem direxi. De caetero salutem tam humillimam quam sinceram sive etiam abundantia charitatis refertam domino meo persolvo, et ut pro servo tuo pia sollicitudine Domino supplicare digneris, precor propter ornatum scilicet Ecclesiae vestrae: quod Deus providere jusserit, spero per me vestris adjutus orationibus exhibiturum. Explicit.



EPIGRAMMA OPERIS SUBSEQUENTIS.
[Col. 0731]

Quisquis amas sacram, lector, addiscere legem,
Hunc nostri studii librum percurre legendo:
Repperies facile quidquid cognoscere malis.
Florea cuncta gerit [tum] prata virentia gestat:
Pascit amantis oves, sincera animalia, Christi.
Ostendit patriam celsam regnumque potentem,
Tartareos ignes, et tristia non finienda.
En tibi Christus adest regnum conferre beatis,
Impiis e contra horrenda supplicia confert.
Sublimis anima, conscende ad regia coeli;
Impiger accurre, careas ne praemia tanta,
Et picei fontis horrendas despice flammas.



SENTENTIARUM LIBER PRIMUS.



CAPUT PRIMUM. Quod Deus incommutabilis, summus et aeternus existat.
[Col. 0731A]

(S. Gregor., Moral. lib. XII, c. 33, n. 38.) Solus Deus in semetipso incommutabilis est, quia solus habet immortalitatem: de quo per Jacobum dicitur: Apud quem non est transmutatio, nec vicissitudinis obumbratio (Jac. I, 17): ac per hoc quia in Deo mutabilitas non venit, nulla ejus lumen umbrae vicissitudo [a 1Kb] intercidit. Quid mutabilitas rerum nisi mors quaedam est? Quae dum rem quamlibet in aliud immutat, quasi occidit quod fuerat ut incipiat esse quod non erat; nam de incommutabili Deo scriptum est: Qui solus habet immortalitatem [Edit., immutabilitatem] et lucem habitat inaccessibilem (I Tim. VI, 6). [Col. 0731B] Sancti omnes per naturam in semetipsis propriam stabilitatem non habent. Sed dum immutabili veritati studiose semper inhaerere desiderant, inhaerendo agunt, ut immutabiles fiant; cumque ad hanc toto affectu se tenent, quandoque accipiunt ut supra semetipsos ducti vincant hoc quod in semetipsis mutabiles exstiterunt. (Mor. XI, 29, n. 41.) Cum sit naturae incommutabilis Deus, in ira judicii perturbabilis non est. Sed plerumque humano verbo motus Dei dicitur ipsa rectitudinis ejus districtio, qua humana pravitas feritur, sicut per beatum Job dicitur: Statim ut se commoverit, turbabitur [Edit., turbabit vos], et terror ejus irruet super vos (Job. XIII, 11). Deus omnipotens, quamvis ipse sit aeternitas, qualiter tamen sit ipsa aeternitas ignoratur. (Mor. XVI, [Col. 0731C] 43, n. 54.) In hoc namque quod de divinae naturae potentia audimus, ea nonnunquam cogitare consuevimus quae per experientiam scimus. Omne quod coepit et desinit, initio et fine concluditur. Quod si mora aliquantula differtur ut finiatur, longum dicitur. In qua videlicet longinquitate cum quisque mentis oculos reducit retro per memoriam, tendit ante per exspectationem, quasi per spatium temporis dilatat in mente. Cumque audit aeternitatem Dei, [Col. 0732A] humano more intendenti animo longa vitae spatia proponit, in quibus metiatur semper; et quid abiit retro quod retineatur in memoria, aut [Edit., et] quid ante restat quod exspectetur ex intentione, [b 1Kb] humanae fragilitatis animus nequaquam comprehendere valet. (Num. 55.) Quoties in aeternitate praeterita aut futura tempora cogitamus, aeternitatem necdum cognovimus. Ibi quippe est quod nec initio incipitur, nec fine terminatur, ubi nec exspectatur quod veniat, neque percurrit quod debeat recordari. Est unum quod semper est [c 1Kb] . Quod et si nos et angeli Deum cum initio videre incipimus, esse tamen hunc sine initio videmus, ubi sic semper sine fine esse est, ut nunquam se animus tendat ad sequentia, ac si multiplicentur universa quae sunt et longa [Col. 0732B] fiant. Per prophetiae Spiritum dictum est: Domine, qui regnas in aeternum, et in saeculum saeculi, et adhuc (Fortasse Exod., XV, 18. Vid. edit. nov.), more sacri eloquii humano modo Spiritus hominibus est locutus, ut ibi adhuc diceret ubi exspectatio non inesset. Adhuc diceret ubi exspectatio non inesset. Adhuc enim aeternitas non habet quae semper esse habet. In qua nulla pars suae longitudinis praeterit, ut pars alia succedat. Sed totum simul esse est, ut nihil deesse videatur quod non cernat. In qua omne quod est, animus videt, et tardum non esse, et longum esse. Scriptum est: Dixit Dominus ad Moysem: Ego sum qui sum, et dices filiis Israel: Qui est misit me ad vos (Exod. III, 14). [In Ezech., lib. I, hom. 2, n. 20.] Esse etenim Dei est aeternum hunc atque incommutabilem permanere. Nam omne [Col. 0732C] quod mutatur desinit esse quod fuit, et incipit esse quod non fuit. Omnipotentis Dei esse est dissimiliter nunquam esse. Solus quippe veraciter est qui solus incommutabiliter permanet. (Lib. XVIII Moral., 50, n. 82.) Omne quod modo sic, modo aliter est, juxta non esse est. Permanere enim in statu suo non potest. Atque aliquomodo ad non esse itur, dum ab eo quod fuerat ad aliud per momenta temporum ducitur. Ut ergo in participatione illius essentiae aliquid [Col. 0733A] simus, cognoscamus nosmetipsos quia prope nihilum sumus. (Moral. IV, 32, n. 65, 67.) Maxima virtus est ad illud cui nihil venit, nihil praeterit, gaudium aeternitatis anhelare. Quod nimirum Veritas semper esse suum, ut nobis utcunque infunderet, Mose mediante, ut supradictum est, insinuat dicens: Ego sum qui sum, et haec dices filiis Israel: Qui est misit me ad vos (Exod. III, 14). Cum Dei incommutabilem situm aeternitatis [a 1Kb] Psalmista aspiceret, dixit: Tu idem ipse es, et anni tui non deficient (Psal. X, 28). Hunc electorum locum esse denuntiat, dicens: Filii servorum tuorum inhabitabunt ibi (Ibid. 29). Deus summus, aeternus atque incommutabilis, qui sine situ omnia continet, nobis ad se venientibus locus non localis manet. Quem locum [Col. 0733B] dum pertingimus, etiam ipsa in hac vita mentis nostrae tranquillitas, quanta fuerit perturbatio videmus. Quia etsi jam justi in pravorum comparatione quieti sunt, in aestimatione tamen quietis intimae omnimodo quieti non sunt.



CAPUT II. De immensitate vel omnipotentia Dei.

(Lib. II in Ezech., homil. 5, n. 10, 11.) Omnipotens Deus in semetipso habet sine mutatione mutabilia disponere; sine diversitate sui diversa agere; sine cogitationum vicissitudine dissimilia formare. Longe ergo dissimiliter operatur dissimilia nunquam sibi dissimilis Deus, qui et ubique est, et ubique totus est. Scriptum est: Coelum mihi sedes est, terra autem scabellum pedum meorum (Isai. LXVI, 1). Rursumque [Col. 0733C] scriptum est: Coelum metitur palmo, et terram pugillo concludit (Isai. XL, 12). Ex qua re considerare necesse est, quia is qui coelo velut sedi praesidet, et super et intus est. Et qui coelum palmo et terram pugillo concludit, exterius, superius et inferius est. Ut indicaret omnipotens Deus interiorem se esse et superiorem omnibus, coelum sibi sedem esse perhibuit. Ut ergo se ostenderet omnia circumdare, coelum metiri palmo, et terram se asserit pugillo concludere. (Aug. in Specul., c. 23.) Deus omnipotens ipse est interior et exterior, ipse inferior et superior: regendo superior, portando inferior; replendo interior, circumdando exterior. Sicque est intus ut extra sit, sic circumdat ut penetret; sic praesidet ut portet, sic portat ut praesideat. [Col. 0733D] Intelligamus omnipotentem Deum intra omnia, sed non inclusum; extra omnia, sed non exclusum. Ideo interiorem ut omnia contineat, ideo exteriorem ut immensitate sua omnia concludat. Per id ergo quod exterior est, ostenditur esse creator; per id vero quod interior, gubernare omnia demonstratur. Ac ne ea quae creata sunt sine Deo essent, Deus est intra omnia: verum ne extra Deum esset, Deus exterior est, ut omnia concludantur ab eo. Non ideo coelum et terram implet Deus, ut contineant eum, sed ut ipsa potius contineantur ab eo. Nec particulatim Deus implet omnia; sed cum sit unus, ubique tamen est totus. (Apud Isidor., lib. I Sent., c. 2.) [Col. 0734A] Omnipotens Deus cuncta potestatis suae immensitate concludit, nec evadendi potentiam ejus quisquam aditum invenire poterit, quia ille omnia circumquaque constringit. Intra divini imperii [Ed., judicii] omnipotentiam cuncta coarctantur; sive quae continenda sunt ut salva sint, sive quae amputanda sunt ut pereant; nullatenus ergo dicimus effugere posse Deum quempiam. Qui enim non habet placatum, nequaquam evadet iratum. De consummatione alicujus facti dicitur perfectio: Deus autem qui non est factus, quomodo est perfectus? Sed hunc sermonem de usu nostro sumit humana inopia sicut et reliqua verba: quatenus id quod ineffabile est, utcunque dici possit: quia de Deo nihil digne humanus sermo dicit. Non ita putandus est esse in omnibus [Col. 0734B] Deus, ut unaquaeque res pro magnitudine portionis suae capiat eum, id est, maxima majus, et minima minus, dum sit potius ipse totus in tota, ipse totus in omnibus, sive omnia in ipso. Dum localis non sit Deus, localiter tamen in suis ambulat sanctis, dum de loco in locum praedicatur ab eis. Nam Deus, qui nec loco movetur, nec tempore, in servis tamen suis et tempore et loco movetur, quoties ab eis praedicatur.



CAPUT III. De eo quod invisibilis vel incircumscriptus sit Deus.

(Lib. XVII Moral., c. 27, n. 32.) Omnipotens Deus nequaquam claritate ab inferioribus cernitur, quia in superioribus dominatur. Scriptum quippe est: Caligo sub pedibus ejus. Ascendit super cherubim et [Col. 0734C] volavit (Psal. XVII, 10, 11). Cherubim quippe plenitudo scientiae dicitur. Proinde super plenitudinem scientiae ascendisse perhibetur et volasse, quia majestatis ejus celsitudinem scientia nulla comprehendit. Volavit omnipotens Deus, quia longe in altum ab intellectu nostro sese rapuit. Volavit super pennas ventorum, quia scientiam transcendit animarum. Dum caligine nostrae infirmitatis obscuramur, per ignorantiam nostram nobis absconditur Deus, ne a nobis modo in aeterna et intima atque incircumscripta claritate videatur, sicut scriptum est: Posuit tenebras latibulum suum (Ibid. 12). [Moral. XXIII, c. 19, n. 36.] Quomodo videre possumus incircumscriptam omnipotentiam, quam nequaquam comprehendere valemus? Est autem quod de usu [Col. 0734D] carnis trahere ad sensum spiritus debeamus. Nam si quis in tenebris clausis oculis jaceat, atque ante eum subitum lucernae lumen erumpat, clausi ejus oculi ipso adventu luminis feriuntur, ut patescant. Cur ergo turbati sunt, si clausi nihil viderunt? nec tamen perfectum aliquid fuit quod videre clausi potuerunt; nam si perfecte totum vidissent, cur aperti quaererent quod viderent? Cum de incomprehensibili Deitate intueri aliquid conamur, eo ipso quod fulgore admirationis percutitur animus, et quasi videt quod videri non valet, velut in tenebris positus vim lucis oculis clausis videt. (Moral. V, 7, n. 12; XXVI, 12, n. 17.) Auctor noster omnipotens Deus a [Col. 0735A] nobis lucem suae visionis abstulit, et sese nostris oculis quasi in tenebrarum latibulo abscondit. Deum adhuc videre non possumus; sed jam ad ejus visionem tendimus, si eum in his quae fecit miramur. Ejus ergo vestigia creaturam dicimus, quia per haec quae ab ipso sunt, sequendo imus ad ipsum. Unde Paulus ait: Invisibilia ejus per ea quae facta sunt intellecta conspiciuntur, sempiterna quoque virtus ejus, et divinitas (Rom. I, 20). Menti humanae peccato suo exterius sparsae necdum Deus qualis sit interius innotescit. Sed dum facturae suae decus foris proponit, quasi quibusdam nobis nutibus innuit, et quae intus sequamur ostendit.



CAPUT IV. De Deo Patre omnipotente.

[Col. 0735B] Divinitatis incomprehensibilia sacramenta ab infirmitatis nostrae cognitione disjuncta sunt, ejusque potentia creatura transcendit naturam, quia celsitudo divinitatis nec coepit esse, nec desinit, nec per initium nascitur, nec termino coangustatur. Deus Pater omnipotens Filium suum sine tempore genuit. (Moral. XXIII, c. 19, n. 36.) Et quis digne fari queat illam ineffabilem nativitatem, quod de aeterno natus est coaeternus; quod existens ante saecula genuit aequalem; quod gignente natus posterior non est? (Lib. II in Ev., hom. 25, n. 6.) Quae videlicet nos mirari possumus, sed intueri minime valemus. Illius autem nativitatis vim jam mirari posse, aliquatenus videre est. Qui Patre Filium minorem putat, Patri specialiter [Col. 0735C] derogat, cujus sapientiam esse ei inaequalem fatetur. Quis enim homo potens aequanimiter ferret, si quis ei diceret: Magnus quidem es, sed sapientia tua te minor est? Ipse omnipotens Dominus dicit: Ego et Pater unum sumus (Joan. X, 30). Et rursus ait: Pater major me est (Joan. II, 51). De quo etiam scriptum est, quia subditus erat parentibus suis (Luc. II, 51). Quid ergo mirum, si ex humanitate sua minorem se Patre asserit in coelo ex qua subjectus erat etiam parentibus in terra? Omne quod loquimur transit, quod scribimus permanet. Lingua Patris scribae calamus dicitur (Psal. XLIV), quia ab eo est Verbum illius coaeternum ac sine transitu generatum. Ex persona Dei Patris David propheta ait: Ex utero ante luciferum genui te (Ps. CIX). [Ex Dial. Aug. ad Oros., [Col. 0735D] quaest. 1.) Non quod Deus Pater uterum habeat sicut nos, aut corporeus esse credendus sit; sed per uterum substantiam intelligi voluit, de qua natus est Filius. Quod est Pater, hoc genuit: Deus Deum, lux lucem, aequalem sibi Deum de Deo, Verbum apud Deum, Verbum Dei per quod facta sunt omnia. Lumen de lumine, coaeternum illi qui genuit, et unum cum illo qui genuit. Ac per hoc Deus Pater non de nihilo, neque de aliqua substantia, sed de se ipso genuit Filium coaeternum. (Aug. Dial. de Unit. S. Trinit.) Pater, et Filius, et Spiritus sanctus, nomina sunt appellativa. Licet Pater ad Filium, Filius ad Patrem dicatur, relativa haec nomina nuncupantur. Deus autem nomen est proprium Patri, et Filio, et Spiritui sancto, sicut scribitur in psalmo: Secundum [Col. 0736A] nomen tuum Deus, ita et laus tua in fines terrae (Psal. XLVII, 11). Ergo appellativa nomina Pater, et Filius, et Spiritus sanctus, proprium vero Deus, Deus, et Deus. Scriptum est: Audi Israel, Dominus Deus tuus, Deus unus est (Deut. VI, 4). In hoc testimonio trinam taxationem Dei univit. Dominus, inquit, Deus, et Deus. Habes denique quid Pater, quid Filius, quid Spiritus sanctus sit. Et mox intulit, unus est, qui est, in trinitate personarum unus Deus.



CAPUT V. De Filio Dei Patris.

(Moral. lib. XXIX, c. 1, n. 1; lib. XXX, c. 23, n. 68.) Dominus Jesus Christus in eo quod virtus et sapientia Dei est, de Patre ante tempora natus est; vel potius, quia nec coepit nasci, nec desiit, dicamus verius, [Col. 0736B] semper natus. Non autem possumus dicere, semper nascitur, ne imperfectus esse videatur. At vero, ut aeternus designari valeat et perfectus, semper dicamus et natus: quatenus et natus ad perfectionem pertineat, et semper ad aeternitatem; ut quocunque modo illa essentia sine tempore, temporali valeat designari sermone. Redemptor noster in illa nativitate divina ab humano genere cognosci non poterat; proinde in humanitatem venit ut videretur, videri voluit ut imitaretur. Filius Dei Patris omnipotentis, juxta quod Deus est, cum Patre dat omnia; juxta id vero quod homo est, a Patre accepit inter omnia, sicut scriptum est: Potestatem dedit ei, et judicium facere, quia Filius hominis est (Joan. V, 27). Et rursum scriptum est: Sciens quia omnia dedit ei Pater [Col. 0736C] in manus (Joan. XIII, 1). Vel sicut ipse dicit: Omne quod dat mihi Pater ad me veniet (Joan. VI, 37). [Lib. I in Ezech., hom. 8, n. 3.] In Scriptura sacra aliquando Deus nuncupative, aliquando vero essentialiter dicitur. Nuncupative dicitur, sicut scriptum est: Ecce constitui te Deum Pharaonis (Exod. VII, 1). Et sicut Psalmista ait: Deus stetit in synagoga deorum, in medio autem deos discernit (Psal. LXXXI, 1). Essentialiter Deus dicitur, sicut ipse ad Mosem dicit: Ego sum Deus Abraham, et Deus Isaac, et Deus Jacob (Exod. III, 6). Unde Paulus apostolus volens nuncupativum Dei nomen ab essentiali discernere, ait: Quorum Patres, et ex quibus Christus secundum carnem, qui est super omnia Deus benedictus in saecula [Col. 0736D] (Rom. IV, 5). Nuncupativus enim Deus inter omnia, essentialis autem Deus super omnia. Paulus apostolus, ut ostenderet Christum naturaliter Deum, non hunc Deum tantummodo, sed Deum super omnia nominavit; quia et justus quilibet Deus est, sed super omnia non est. Christus autem Deus est super omnia, quia naturaliter Deus est. (Lib. XXIX Moral., c. 1, n. 1.) Natus Filius ex Patre sine tempore, ex matre nasci dignatus est in tempore, ut per hoc quod ortum suum inter initium finemque concluderet, humanae mentis oculos ortum, qui nec initio sumitur, nec fine angustatur, aperiret, (Lib. I in Ezech., homil. 2, n. 7.) Brachium Domini Filius dicitur, quia per ipsum omnia facta sunt. De quo etiam Psalmista ait: Fiat manus tua, ut salvum me faciat (Ps. CXVIII, 173). [Col. 0737A] Manus quippe Dei quae per divinitatem non est facta, sed genita, per humanitatem facta est, ut humani generis vulnera sanaret. (Ibid., n. 37.) Omnipotens Deus Filius Patris angelis atque archangelis, omnibusque virtutibus praesidens, velut electri similitudine unus ex utraque, et in utraque natura, et Deus permansit cum Patre, et ad redemptionem nostram factus est mortalis cum homine. (Lib. XXX Moral., c. 4, n. 17.) Omnipotens Deus Filius Patris discipulis suis palam de Patre annuntiare se asserit, quia per patefactam tunc majestatis suae speciem, et quomodo ipse a gignente non impar oriatur, et quomodo utrorumque Spiritus utrisque coaeternus procedat, ostendit. (Lib. II in Ezech., homil. 8, n. 20.) Fons occultus est Unigenitus Patris invisibilis Deus. Fons [Col. 0737B] vero patens est idem Deus incarnatus. Qui fons patens recte domus David dicitur, quia ex David genere noster ad nos Redemptor processit. (Lib. XXXI Mor., cap. 26, n. 51.) Redemptoris nostri spiritus in ejus naribus esse dicitur: ut videlicet scientia illius esse in praescientia designetur, quia quaecunque se scire in natura humanitatis innotuit, haec nimirum ante saecula ex divinitate praescivit. Qui unde spiritum in naribus habuerit, mox Isaias propheta subjungit, dicens: Quia excelsus reputatus est ipse (Isai. II, 22). Ac si diceret: In inferioribus ventura praesciit, quia ad ima de coelestibus venit. (Lib. XIII Mor., c. 24, n. 27.) Testis Filii Deus Pater est, de quo ipse in Evangelio dicit: Et qui misit me Pater, ipse testimonium [Col. 0737C] perhibuit de me (Joan. V, 37). Qui recte etiam conscius dicitur, quia una voluntate, uno consilio Pater cum Filio semper operatur. Cujus etiam testis est quia nemo novit Filium nisi Pater.



CAPUT VI. De Spiritu sancto.

(Lib. V Moral., c. 36, n. 65.) Sanctus-Spiritus de Patre et Filio coaeternus procedens, tenuiter notitiae nostrae infirmitatis infunditur. Qui tamen super apostolos veniens [per exteriorem sonum tanquam per vehementem spiritum] [a 1Kb] demonstratur, cum dicitur: Factus est repente de coelo sonus tanquam advenientis spiritus vehementis (Act. II, 2). Angusta est omnis creatura Creatori, per eumdem Spiritum qui nihil in [Col. 0737D] se vel juxta se aliud nisi semper se habet. Et quid est nobis semper in praesenti quaerere, nisi ad illud cui nihil venit, nihil praeterit, gaudium aeternitatis anhelare? Spiritus sanctus cum se notitiae humanae infirmitatis insinuat, et sonitu vehementis Spiritus, et voce aurae lenis exprimitur; quia videlicet veniens, et vehemens est, et lenis: lenis, quia notitiam suam, quatenus nosci utcunque valeat, nostris sensibus temperat: vehemens, quia quantumlibet hunc temperet, adventu tamen suo infirmitatis nostrae caecitatem illuminando perturbat. (Lib. II in Evang., homil. 30, n. 7.) De Spiritu sancto scriptum est: Spiritus ejus ornavit coelos (Job. XXVI, 13). Ornamenta enim [Col. 0738A] coelorum sunt virtutes praedicantium: quae videlicet ornamenta Paulus enumerat, dicens: Alii datur per Spiritum sanctum sermo sapientiae, alii sermo scientiae secundum eumdem spiritum: [alteri fides in eodem spiritu:] [b 1Kb] alii gratia sanitatum in uno spiritu: alii operatio virtutum: alii prophetia: alii discretio spirituum: alii genera linguarum: alii interpretatio sermonum. Haec omnia operatur unus atque idem Spiritus dividens singulis prout vult (I Cor. XII, 8). Quot ergo bona sunt praedicantium, tot sunt ornamenta coelorum. Verbo Domini coeli firmati sunt, et spiritu oris ejus omnis virtus eorum (Psalm. XXXII, 6). Verbum enim Domini Filius est Patris. Sed eosdem coelos, videlicet sanctos apostolos, ut tota simul Trinitas ostendatur operata, repente de sancti Spiritus divinitate [Col. 0738B] adjungitur: Spiritu oris ejus omnis virtus eorum. Sanctorum apostolorum virtus de Spiritu sancto sumpta est, quia mundi hujus potestatibus contraire non praesumerent, nisi eos sancti Spiritus fortitudo solidasset. (Ibid., n. 6.) Libet oculos fidei in virtutem opificis hujus attollere, atque sparsim Patres Testamenti Novi et Veteris considerare. Ecce apertis oculis, David, Amos, Danielem, Petrum, Paulum, Matthaeum intueor, et sanctus iste Spiritus qualis sit artifex considerare volo. Implet Spiritus sanctus citharistam puerum, et psalmistam facit (I Reg. XVI, 18). Implet pastorem armentarium sycomoros vellicantem, et prophetam facit (Amos. VII, 14). Implet abstinentem puerum, et judicem seniorum facit (Dan. XIII, 46). Implet piscatorem, et praedicatorem [Col. 0738C] facit (Matth. IV, 19). Implet persecutorem, et doctorem gentium facit (Actor. IX, 1). Implet publicanum, et evangelistam facit (Luc. V, 27, 28). O qualis est artifex Spiritus sanctus! nulla quippe ad docendum [c 1Kb] mora agitur, in omne quod voluerit. Mox ut tetigerit mentem docet, solumque tetigisse docuisse est. Nam humanum animum subito ut illustrat, immutat: abnegat hunc repente quod erat, et exhibet quod non erat. (Lib. XXX Mor. c. 4, n. 17.) Aperte post hanc vitam videbimus quomodo Filius gignenti Patri non impar oriatur, et quomodo utrorumque Spiritus utrique coaeternus procedat; quomodo hoc quod oriendo est ei de quo oritur subsequens non est; quomodo is qui per processionem producitur, a proferentibus non praeitur. Aperte igitur [Col. 0738D] tunc videbimus quomodo unum divisibiliter tria sint, et indivisibiliter tria unum.



CAPUT VII. De Trinitate et unitate Deitatis

(Lib. II in Ezech., homil. 47, n. 7.) Spiritales Patres Veteris Testamenti omnipotentem Deum Trinitatem esse crediderunt, sicut eamdem Trinitatem novi Patres aperte locuti sunt. Quod David quoque similiter sentiens, ait: Benedicat nos Deus Deus noster, benedicat nos Deus (Ps. LXVI, 8). Qui cum tertio dixisset Deum, ut unum hunc esse ostenderet, subdidit: Et metuant eum omnes fines terrae (Rom. XI, [Col. 0739A] 16). Paulus apostolus loquitur, dicens: Quoniam ex ipso, et per ipsum, et in ipso sunt omnia. Ex ipso, videlicet ex Patre; per ipsum, per Filium; in ipso autem, in Spiritu sancto. Cum ergo ipsum tertio dixisset, adjunxit: Ipsi gloria in saecula saeculorum. Amen. Qui enim non dicit, ipsis, sed ipsi, dicendo ter ipsum, distinxit personas; et subjungendo, ipsi gloria, non divisit substantiam. (Lib. I in Ezech., homil. 8, n. 19.) Trinitatem omnipotentis Dei, sive in natura sua contemplari quaeramus, sive in occultis judiciis investigare cogitemus, pro eo quod ejus alta nobis impenetrabilia sunt, nostra nobis, si qua inesse bona credebantur, vilescunt. Et qui in quantulumcunque scientiae [a 1Kb] volare credebamur, invisibilem super nos naturam et impenetrabilia ejus judicia [Col. 0739B] perpendentes, quasi submissis alis humiliter stamus. Moyses dixit: In principio fecit Deus coelum et terram (Genes. I, 1); et subsecutus post paululum, ait: Et Spiritus Dei ferebatur super aquas: qui tertia est in Trinitate persona. (S. August. in Dial. cum Oros., q. 1, et Dial. de Unit. S. Trinit.) Procul dubio in Dei nomine, Pater; in principii nomine, Filius; in Spiritu sancto, idem Spiritus sanctus intelligendus est. Deus Trinitas est in gignente, genito et procedente, id est, in Patre, et Filio, et Spiritu sancto; in appellativis, videlicet, vel relativis nominibus. In propriis vero Deus, Deus, et Deus. Hic triplicatio non admittitur, quia unus est Deus. Si Trinitas in relativis nominibus non esset, Jesus nequaquam diceret: Ite, baptizate omnes gentes in nomine Patris, et Filii, et Spiritus [Col. 0739C] sancti (Matth. XVIII, 19): ut Trinitatem doceret in relativis personarum nominibus, Dei autem nomen, quod non triplicatur, in singularitate monstraret.



CAPUT VIII. Quod nulla successio temporum ascribatur Deo.

In omnipotente Deo ea quae secutura sunt tempora praesentia semper consistunt, cui nec futura veniunt, nec praeterita discedunt, sed cuncta simul ante ejus oculos assistunt. Fuisse, vel futurum esse, aeternitas non habet, cui nimirum nec praeterita transeunt, nec futura superveniunt, quia cuncta praesens videt. (Isid., lib. I Sentent., c. 8.) Omnia tempora praecedit divina aeternitas, nec in Deo praeteritum, praesens futurumve aliquid creditur; sed omnia praesentia in [Col. 0739D] eo dicuntur, quia aeternitate sua cuncta complectitur. Alioquin mutabilis credendus est Deus, si ei successiones temporum ascribantur. Si semper aliqua essent cum Deo tempora, non esset tempus, sed esset aeternitas; nec mutarentur tempora, sed aeterna stabilitate subsisterent. Praesens, praeteritum et futurum nostrum est habere, non Dei. Sed nec ipsorum angelorum decessio accessiove est temporum. Nam duas in creaturis res esse, quarum vicissitudo temporum non valet: angelis scilicet, propter quod incommutabili inhaerent Creatori, sive materiae illi informi, priusquam ex ea omnia ista quae temporalier jam volvuntur formarentur, nec ipsi utique valebant tempora. Non ad eas creaturas quae supra [Col. 0740A] coelos sunt, sed ad eas quae sub coelo sunt, tempora pertinere [cognoscitur.] Non enim accedunt tempora, vel succedunt, nisi nobis, qui sub coelo versamur in hoc infimo mundo.



CAPUT IX. Quod propter creaturae pulchritudinem invisibilis agnoscatur. Deus.

(Apud Isid., lib. I Sent., c. 4.) Saepe ad incorpoream Creatoris magnitudinem creaturarum corporea magnitudo componitur, ut magna considerentur ex parvis, et ex visibilibus invisibilia aestimentur, atque ex pulchritudine factorum effector operis agnoscatur, non tamen parilitate consimili, sed ex quadam subdita et creata specie boni. Sicut ars in artificem retorquet laudem, ita rerum creator per creaturam [Col. 0740B] suam laudatur. Et quanto sit excellentior ex ipsa operis conditione monstratur. Ex pulchritudine circumscriptae creaturae pulchritudinem suam, quae circumscribi nequit, facit Deus intelligi, ut ipsis vestigiis revertatur homo ad Deum quibus aversus est. Ut quia per amorem pulchritudinis creaturae a Creatoris forma se abstulit, rursum per creaturae decorem ad Creatoris pulchritudinem revertatur. Quibusdam gradibus intelligentiae per creaturam progreditur homo ad intelligendum Deum creatorem, id est, ab insensibilibus surgens ad sensibilia, et a sensibilibus surgens ad rationabilia, atque a rationabilibus surgens ad Creatorem. Intelligibilia per se collaudant Deum, irrationabilia et insensibilia non per se, sed per nos, dum ea considerantes Deum [Col. 0740C] laudamus. Sed ideo dicuntur laudare ipsa, quia eamdem laudem earum parturit causa. Dixerunt antiqui quod nihil tam hebes sit quod non sensum habeat in Deum. Hinc est illud quod ex silice duro scintilla excutitur. Et si ignis in saxo, utique ibi sensus sentitur ubi se vita non sentit.



CAPUT X Quod ex humanis affectionibus quaedam species ad Deum referantur.

Vis divinae majestatis, quae absque necessitate omnia creavit, sine despectu omnibus praesidet, et sine labore cuncta sustentat, et sine occupatione regit, et sine commotione corrigit. Sicque humanas mentes ad ea quae voluerit faciliter informat, ut in [Col. 0740D] diversitatis umbram a suae incommutabilitatis luce non transeat. Ad humana membra divina verba condescendunt, ut factum omnipotentis Domini ab homine utcunque capiatur. (Lib. XVII, Moral., c. 2, n. 2.) Sciendum est quod recordari Deus nequaquam proprie dicitur; qui enim oblivisci non potest, quo pacto recordari potest? Sed quia eos quos nos recordamur amplectimur, elongamus autem quos odimus, humano usu, et recordari Deus dicitur cum dona tribuit, et oblivisci cum in culpa derelinquit. Omnipotens Deus cuncta pensat, cuncta sine intermissionis alternatione considerat, et recordatur bonorum, quorum tamen nunquam obliviscitur: et nullatenus recordatur malorum, quos tamen per [Col. 0741A] judicium semper intuetur. Quasi redit Deus ad bonorum memoriam, quam tamen nunquam deseruit, et quasi nequaquam malos respicit, quorum facta considerat, sed super haec damnationis judicium in ultimis servat. (Lib. V, Mor., c. 18, n. 37.) Nos cum irascimur, flatu furoris inflamur. Ut ergo vindictam cogitans Dominus demonstretur, flare irascendo dicitur. Non quo ipse in natura sua mutabilitatis vicissitudinem recipiat, sed quo post longam patientiam, quando vindictam peccatoris exsequitur, is qui in semetipso tranquillus est pereuntibus turbulentus videtur. Mens reproba, quia adversum suis actibus judicem conspicit, quasi commotus ei ostenditur, quia in conspectu illius reatu suo ipsa turbatur. Nostro usu Deus zelare dicitur vel dolere; [Col. 0741B] horum quippe motuum apud Deum turbatio nulla est, apud quem tranquillitas aeterna est. Tam clementer Deus consulit humanae infirmitati, ut quia eum sicut est non possumus agnoscere, nostrae locutionis more se ipsum nobis insinuat. Unde et membrorum nostrorum qualitatem habere scribitur, et passionum indigna digna dici de se voluit, quatenus ad sua per nostra nos attraheret, et cum condescenderet nobis, consurgeremus ei. Multis modis Deus ad significandum se hominibus de inferioribus rebus species ad se trahit, quem revera juxta propriam substantiam invisibilem esse et incorporeum constat.



CAPUT XI. De mirabilibus Dei.

[Col. 0741C] (Moral. VI, 15, n. 18.) Omnipotentis Dei mirabilia quis hominum perscrutari sufficiat, quod cuncta ex nihilo creavit, quod ipsa mundi fabrica mira potentiae virtute disposita est, et super aera coelum suspenditur, et super abyssum terra libratur; quod ex rebus invisibilibus omnis haec universitas ac visibilibus existit, quod Deus aeternus hominem fecit, ut ita dixerim, in brevi colligens mundum alterum, sed rationalem; quod hunc ex anima et carne constituens investigabili virtutis dispositione permiscuit spiritum et lutum? Ex mirabili creatura Dei aliud novimus, aliud sumus; sed tamen mirari negligimus, quia ea quae incomprehensibili indagatione mira sunt humanis oculis, viluerunt. Unde fit ut si [Col. 0741D] mortuus homo suscitetur, in admirationem omnes exsiliant; et quotidie homo qui non erat nascitur, et nemo miratur: dum procul dubio omnibus constet quia plus sit creari quod non erat quam reparari quod erat. Quia arida Aaron virga floruit, cuncti mirati sunt; quotidie ex arente terra arbor producitur, virtusque pulveris in lignum vertitur, et nemo miratur. Quia quinque sunt panibus quinque millia homines satiati, crevisse escas in dentibus cuncti mirati sunt: quotidie sparsa grana seminum, plenitudine multiplicantur spicarum, et nemo miratur. Aquam semel in vinum permutatam videntes cuncti mirati sunt, quotidie humor terrae in radicem vitis attractus, per botrum in vinum vertitur, et nemo [Col. 0742A] miratur. Beatus Job, cum diceret: Qui facit magna, adjunxit statim: Et inscrutabilia (Job. V, 9). Minus enim fuerat magna facere, si tamen ea quae facta sunt scrutari potuissent. Recte quoque addidit: Et mirabilia absque numero; quia minoris esset magnitudinis, si quae inscrutabilia condidit pauca fecisset. (Num. 19.) Sciendum procul dubio est quia divina miracula et semper debent considerari per studium, et nunquam discuti per intellectum. Saepe humanus sensus, dum quarumdam rerum rationem quaerens non invenit, in dubitationis se voraginem mergit. Unde fit ut nonnulli homines mortuorum corpora in pulverem redacta considerent; dumque resurrectionis vim colligere ex ratione non possunt, haec ad statum pristinum redire desperent. Miracula Dei, [Col. 0742B] quae ex fide credenda sunt, perscrutanda per rationem non sunt; quia si haec nostris oculis ratio expanderet, mira non essent. Cum in Dei mirabilibus fortasse animus titubat, necesse est ut ea quae per usum novit, nec tamen per rationem colligit, ad memoriam reducat; quatenus rei similis argumento fidem roboret, quam labefactari sua sagacitate deprehendit.



CAPUT XII. De conaitione vel perpetuitate angelorum, seu ruina superbientium.

Tales creati sunt angeli ut, si vellent, in beatitudinis luce persisterent; si autem nollent, etiam labi potuissent. Unde et Satan cum sequacibus legionibus cecidit; sed post ejus lapsum ita confortati sunt angeli [Col. 0742C] qui perstiterunt, ut cadere omnino non possent. (Lib. XXVII Mor., c. 39, n. 65.) Virtutes angelicae quae in divino amore fixae perstiterunt, lapsis superbientibus angelis, hoc in munere retributionis acceperunt, ut nulla jam rubigine subripientis culpae mordeantur, ut in contemplatione Conditoris sine felicitatis fine permaneant, et in hoc quod sunt conditae aeterna stabilitate subsistant. Apud Moysen (Gen. I, 6) de ipsa mundi historica verba testantur origine, cum prius factum coelum dicitur, et hoc idem postmodum firmamentum vocatur; quia videlicet natura angelica, et prius subtilis est in superioribus condita, et post, ne unquam potuisset cadere, mirabilius confirmata. Sancti angeli, dum in aliis cadentibus naturae [Col. 0742D] suae damna conspiciunt, in se ipsis jam cautius robustiusque consistunt. (Moral. XXXIV, 7, n. 13.) Unde fit, auctore rerum Domino cuncta mirabiliter ordinante, ut illi electorum spirituum patriae etiam de ruinae suae damno proficiat [a 1Kb] , dum inde firmius constructa est unde fuerat ex parte destructa. Angelo primo ab arce beatitudinis cadente, certum est in ruina ejus etiam electos angelos expavisse. (Num. 12.) Ut cum istum ex illorum numero superbiae lapsus ejiceret, illos ad robustius standum timor ipse solidaret. De apostata angelo scriptum est: Cum sublatus fuerit, timebunt angeli, et territi purgabuntur (Job. XLI, 16). Purgati enim sunt; quia nimirum isto cum reprobis legionibus exeunte, soli in coelestibus sedibus [Col. 0743A] qui beate viverent remanserunt. (Num. 13.) Lapsus Satanae angelos bonos et terruit et purgavit: terruit, ne Conditorem suum superbe despicerent; purgavit vero, quia exeuntibus reprobis, actum est ut electi soli remanerent. Cunctorum opifex Deus, qui scit ad bonorum custodiam bene uti etiam mala actione reproborum, lapsum angelorum cadentium vertit in profectum manentium, et unde punita est culpa superbientium, inde humilibus angelis inventa et solidata sunt augmenta meritorum: quoniam istis cadentibus, illis in munere datum est ut cadere omnino non possent. (Moral. lib. XXXII, c. 23, n. 47, 48.) Primus ille apostata angelus idcirco ad multa fortiter sufficit, quia in natura rerum hunc per substantiam conditor primum fecit; sicut in libro Job [Col. 0743B] scriptum est: Ipse est principium viarum Dei (Job XL, 14): quia nimirum cum cuncta Deus faceret, hunc primum condidit, quem reliquis angelis eminentiorem fecit. Qui speciosus factus in multis, condensisque frondibus dicitur, quia praelatum caeteris angelorum legionibus, tanta illum species pulchriorem reddidit, quanta et supposita multitudo angelorum decoravit. Apostata angelus in paradiso Dei tot quasi condensas frondes habuit, quot sub se positas supernorum spirituum legiones attendit. Qui et ideo peccans sine venia damnatus est, quia magnus sine comparatione fuerat creatus. Apostatae angelo per Ezechielem prophetam dicitur: Tu signaculum similitudinis Dei plenus sapientia, perfectus decore, in paradiso Dei fuisti (Ezech. XXVIII., 12, 13). Multa enim [Col. 0743C] de ejus magnitudine locuturus, primo verbo cuncta complexus est. Quid primus angelus boni non habuit, si signaculum Dei similitudinis fuit? De sigillo quippe annuli talis similitudo imaginaliter exprimitur, qualis in sigillo eodem substantialiter habetur. Et licet ad similitudinem Dei homo creatus sit, apostatae tamen angelo quasi majus aliquid tribuens, non eum ad similitudinem Dei conditum, sed ipsum signaculum Dei similitudinis dicit; ut quo subtilior est natura, eo in illo similitudo Dei plenius credatur expressa. Apostatae angeli principatus celsitudinem adhuc Ezechiel propheta intuens, adjungit: Tu Cherub extentus, et protegens in monte sancto Dei, in medio lapidum ignitorum perfectus ambulasti (Ezech. [Col. 0743D] XXVIII, 14). Cherub quippe plenitudo scientiae interpretatur; et idcirco iste Cherub dicitur quia transcendisse cunctos angelos scientia non dubitatur. Qui in medio ignitorum lapidum perfectus ambulavit, quia inter angelorum agmina [Edit., corda] charitatis igne succensa clarus gloria conditionis exstitit. (Num. 49.) De apostata angelo idcirco tam mira in quibus fuit et quae amisit propheta insinuat, ut territo homini ostendat quid ipse, si superbiat, de elationis culpa passurus sit, si feriendo illi parcere noluit quem creando in gloriam tantae claritatis elevavit. (Moral. lib. IV, c. 1, n. 5.) Angelicus spiritus, sive humana anima ita immortalis est, ut mori possit; ita mortalis, ut mori non possit. Nam beate vivere [Col. 0744A] desinit, si se per vitium, seu per supplicium perdit [a 1Kb] . Essentialiter autem vivere, neque per vitium, neque per supplicium amittit. A qualitate autem vivendi deficit, sed omni modo subsistendi interitum nec moriens sentit. Ut ergo breviter dixerim, et immortaliter mortalis est, et mortaliter immortalis. Electi angelorum spiritus, dum alios per superbiam cecidisse conspicerent, ipsi tanto robustius quanto humilius steterunt, quia illi supernae regionis accolae sua etiam detrimenta profecerunt, quae ad aeternitatis statum ex parte suae destructionis est solidius instructa.



CAPUT XIII. De novem ordinibus angelorum.

[Col. 0744B] (Moral. lib. XVII, c. 13, n. 18.) In cognitione humanae rationis supernorum spirituum numerus non est, quia quanta sit illa frequentia invisibilis exercitus nescit, de qua recte dicitur: Millia millium ministrabant ei, et decies millies centena millia assistebant ei (Dan. VII, 10). Supernorum civium numerus infinitus et definitus exprimitur, ut qui Deo est numerabilis esse nobis innumerabilis demonstretur. Aliud est assistere, aliud ministrare. Assistunt enim Deo illae procul dubio angelicae potestates quae ad quaedam nuntianda hominibus non exeunt. Ministrant vero hi qui ad explenda officia nuntiorum veniunt: sed tamen ipsi per contemplationem ab intimis non recedunt. Et quia plures sunt qui ministrant quam hi qui principaliter assistunt, assistentium numerus [Col. 0744C] quasi definitus, ministrantium vero indefinitus ostenditur. (Lib. II in Ezech., homil. 2, n. 14.) Isaias propheta dicit: Vidi Dominum sedentem super solium excelsum et elevatum (Isai. VI, 1). Solium Dei est creatura angelica vel humana, cui per intellectum, quem dedit, praesidet: quod videlicet solium excelsum et elevatum dicit; quia et natura humana ad coelestem gloriam elevata proficit, et creatura angelica, dum multis spiritibus cadentibus jam solidata est in coelo ne cadat, inde elevata est unde confirmata. Templum vero ejus hoc est quod solium, quia aeternus Rex ibi habitat ubi sedet. (Lib. II in Evang. homil. 34, n. 6, 7.) Angelorum et hominum naturam ad cognoscendum se Dominus condidit: quam dum consistere ad aeternitatem voluit, eam procul dubio ad suam similitudinem [Col. 0744D] creavit. Novem sunt ordines angelorum. Sed ut compleretur electorum numerus, homo decimus est creatus; qui a Conditore suo nec post culpam periit, quia hunc aeterna sapientia per carnem miraculis coruscans ex lumine testae reparavit. Novem ordines angelorum diximus, quia videlicet testante sacro eloquio esse scimus, angelos, archangelos, virtutes, potestates, principatus, dominationes, thronos, cherubim, atque seraphim. Esse quidem angelos et archangelos pene omnes sacri eloquii paginae testantur: sed et cherubim atque seraphim saepe, ut notum est, libri prophetarum loquuntur. Quatuor quoque ordinum nomina Paulus apostolus [Col. 0745A] ad Ephesios enumerat, dicens: Supra omnem principatum, et potestatem, et virtutem, et dominationem (Ephes. I, 21). Ita ad Colossenses ait: Sive throni, sive dominationes, sive principatus, sive potestates (Coloss. I, 16). Dominationes vero, principatus atque potestates, jam ad Ephesios loquens descripserat; sed ea quoque Colossensibus dicturus praemisit thronos, de quibus necdum quidquam fuerat Ephesiis locutus. Dum ergo illis quatuor quae ad Ephesios ante dixit, id est, principatibus, potestatibus, virtutibus atque dominationibus conjunguntur throni, quinque sunt ordines qui specialiter exprimuntur. Quibus dum angeli et archangeli, cherubim atque seraphim adjuncta sunt, procul dubio novem esse ordines angelorum inveniuntur. Ipsi angelo qui primus est conditus [Col. 0745B] per prophetam dicitur: Tu cherub signaculum similitudinis plenus sapientia, perfectus decore, in deliciis paradisi Dei fuisti (Ezech. XXVIII, 12). Ubi notandum est quia non ad similitudinem Dei factus, sed signaculum similitudinis dicitur; ut quo in eo subtilior est natura, eo in illum imago Dei similius insinuetur expressa. Quo in loco mox subditur: Omnis lapis pretiosus operimentum tuum: sardius, topazius, jaspis, chrysolithus, onyx, beryllus, sapphirus, carbunculus, et smaragdus (Ibid., 13). Ecce novem dixit nomina lapidum, quia profecto novem sunt ordines angelorum. Quibus nimirum ordinibus ille primus angelus ideo ornatus et opertus exstitit, quia dum cunctis agminibus angelorum praelatus est, ex eorum comparatione clarior fuit. Graeca lingua angeli [Col. 0745C] nuntii, archangeli vero summi nuntii vocantur. (Num. 8.) Sciendum quoque quod angelorum vocabulum nomen est officii, non naturae. Nam sancti illi coelestis patriae spiritus semper quidem sunt spiritus, sed semper vocari angeli nequaquam possunt; quia solum tunc sunt angeli cum per eos aliqua nuntiantur. Unde et per Psalmistam dicitur: Qui facit angelos suos spiritus (Psal. CIII, 4): ac si patenter dicat, Qui eos quos semper habet spiritus, etiam cum voluerit, angelos facit. Sciendum magnopere est quod hi qui minima nuntiant, angeli, qui vero summa, archangeli vocantur. Hinc est enim quod ad Mariam virginem non quilibet angelus, sed Gabriel archangelus mittitur. Ad hoc quippe ministerium [Col. 0745D] summum venire dignum fuerat qui summum omnium nuntiabat. Sancti angeli privatis nominibus censentur, ut signetur per vocabula etiam in operatione quid valeant. Cumque ad nos aliquid ministraturi veniunt, apud nos etiam nomina a ministeriis trahunt. (Num. 9.) Quoties mirae virtutis aliquid agitur, Michael mitti perhibetur, ut ex ipso actu et nomine detur intelligi quia nullus potest facere quod facere praevalet Deus. Michael interpretatur Quis ut Deus. Gabriel autem dicitur fortitudo Dei. Ad Mariam quoque Gabriel mittitur, qui fortitudo Dei nominatur. Illum quippe nuntiare veniebat, qui ad debellandas aereas potestates humilis apparere dignatus est. Raphael interpretatur medicina Dei, quia videlicet dum Tobiae oculos quasi per officium curationis tetigit, [Col. 0746A] caecitatis ejus tenebras tersit. Quia ergo ad curandum mittitur, dignum videlicet fuit ut Dei medicina vocaretur. Sed quia sanctorum angelorum nomina interpretando perstrinximus, nunc superest ut ipsa officiorum vocabula breviter exsequamur. (Num. 10.) Virtutes vocantur illi nimirum spiritus per quos signa et miracula frequentius fiunt. Potestates vocantur hi qui hoc potentius caeteris in suo ordine perceperunt, ut eorum ditioni virtutes adversae subjectae sint, quorum potestate refrenantur, ne corda hominum tantum tentare praevaleant quantum volunt. Principatus vocantur qui ipsis quoque bonis angelorum spiritibus praesunt, qui subjectis aliis dum quaeque sunt agenda bona disponunt, eis ad explenda divina ministeria principantur. Dominationes [Col. 0746B] vero vocantur qui etiam potestates principatuum dissimilitudine alta transcendunt. Ea ergo angelorum agmina, quae mira potentia praeeminent, pro eo quod eis caetera ad obediendum subjecta sunt, dominationes vocantur. Throni scilicet illa agmina sunt vocata quibus ad exercendum judicium semper Deus omnipotens praesidet. Quia enim thronos latino eloquio sedes dicimus, throni dicti sunt hi qui tanta divinitatis gratia replentur, ut in eis Dominus sedeat, et per eos sua judicia decernat. Unde et per Psalmistam dicitur: Sedes super thronum, qui judicas aequitatem (Ps. IX, 5). Cherubim plenitudo scientiae dicitur; et sublimiora illa agmina idcirco cherubim vocata sunt, quia tanto perfectiori scientia plena sunt, quanto claritatem Dei vicinius contemplantur: [Col. 0746C] ut secundum creaturae modum, eo plene omnia sciant quo visioni Conditoris sui per meritum dignitatis appropinquant. Seraphim vocantur illa sanctorum spirituum agmina, quae ex singulari propinquitate Conditoris sui incomparabili ardent amore. Seraphim namque ardentes vel incendentes vocantur, quae quia ita Deo conjuncta sunt, ut inter haec et Deum nulli alii spiritus intersint, tanto magis ardent quanto hunc vicinius vident. Quorum profecto flamma ardor est charitatis, quia quo subtilius claritatem divinitatis ejus aspiciunt, eo validius in ejus amore flammescunt. (Num. 11.) Superna illa civitas ex angelis et hominibus constat, ad quam tantum credimus hominum genus ascendere, quantos illic contigit [Col. 0746D] electos angelos remansisse, sicut scriptum est: Statuit terminos gentium secundum numerum angelorum Dei (Deut. XXXII, 8).



CAPUT XIV. De sanctis angelis quibus gentibus praelatis.

(Moral., lib. XVII, cap. 12, n. 17.) Dum pax in sublimibus angelorum ordinibus summa teneatur, quid est quod per angelum Danieli dicitur: Ego veni propter sermones tuos: princeps autem regni Persarum restitit mihi viginti et uno diebus: et ecce Michael unus de principibus primis venit in adjutorium mihi (Dan. X, 13)? Et paulo post angelus ait: Nunc revertar, ut praelier adversus principem Persarum. Cum enim egrederer, apparuit princeps Graecorum veniens (Ibid. 20). Quos itaque alios principes gentium [Col. 0747A] nisi angelos appellat, qui sibi resistere exeunti potuissent? Quae ergo esse pax in sublimibus potest, si inter ipsos quoque angelicos spiritus praeliandi certamen agitur, qui semper conspectui Veritatis assistunt? Certa angelorum ministeria dispensandis singulis quibusque gentibus sunt praelata. Et cum subjectorum mores adversum se vicissim praepositorum spirituum opem merentur, ipsi qui praesunt spiritus contra se venire referuntur. Angelus qui Danieli loquebatur, captivis Israelitici populi in Perside constitutis praelatus agnoscitur. Michael autem eorum qui ex eadem plebe in Judaeae terra remanserant praepositus invenitur. Unde ab hoc eodem angelo paulo post Danieli dicitur: Nemo est adjutor meus in omnibus his, nisi Michael princeps vester [Col. 0747B] (Ibid. 21). De quo et hoc quod praemisimus dicit: Et ecce Michael unus de principibus primis venit in adjutorium mihi (Ibid 13). Qui dum nequaquam simul esse, sed venire in adjutorium dicitur, aperte ei populo praelatus agnoscitur qui captivus in alia parte tenebatur. Quid est angelum dicere: Ego veni propter sermones tuos; princeps autem regni Persarum restitit mihi (Ibid. 13), nisi sua subditis opera nuntiare? Ac si aperte dicat: Precum quidem tuarum merita exigunt ut Israeliticus populus a jugo suae captivitatis exuatur; sed est adhuc quod in eodem populo Persarum dominio purgari debeat: unde ereptioni illius Persarum princeps mihi jure contradicat, quamvis preces tuas eorum lacrymae qui in Judaea relicti sunt adjuvent. Angelus qui loquebatur [Col. 0747C] Danieli dixit: Michael princeps vester venit in adjutorium mihi. Cumque ut adversum Persarum principem praelietur egreditur, Graecorum sibi princeps adveniens apparet. Qua ex re innuitur quod adversum Graecos aliquid Judaea commiserat, quorum profecto causa ereptioni illius resistebat. Prophetae preces angelus exaudit, sed Persarum princeps resistit; quia etsi jam vita justi deprecantis ereptionem populi exigit, ejusdem tamen populi adhuc vita contradicit; ut quia necdum plene hi qui in captivitatem fuerant ducti purgati sunt, jure eis adhuc Persae dominentur. Michael adjuvat, sed Graecorum princeps ad praelium venit; quia mereri quidem veniam tam longa oppressorum captivitas poterat, sed ereptionis eorum beneficio hoc quoque quod in Graecos [Col. 0747D] deliquerant obviabat. Recte dicitur quod contra se angeli veniunt, quia subjectarum sibi gentium vicissim merita contradicunt. Nam sublimes spiritus eisdem gentibus principantes nequaquam pro injuste agentibus decertant, sed eorum facta juste judicantes examinant. Cum uniuscujusque gentis vel culpa vel justitia ad supernae curiae consilium ducitur, ejusdem gentis praepositus vel obtinuisse in certamine, vel non obtinuisse perhibetur. Quorum tamen omnium una victoria est sui super se opificis voluntas summa, quam dum semper aspiciunt, quod obtinere non valent nunquam volunt.



CAPUT XV. Quia matum nullius sit substantiae, sed a diabolo primum inventum est.
[Col. 0748A]

(Aug. de Gen. ad litter., lib. XVIII, c. 14. Idem, Enchir., cap. 12, 13, 14, 15.) Malum natura non est, sed privatio boni hoc nomen accepit. Omnis natura bonum est, magnum si corrumpi non potest, parvum si potest: nullum est ergo quod dicitur malum, si nullum sit bonum. Sed bonum omni malo carens integrum bonum est. Cui vero inest malum, vitiatum vel vitiosum bonum est. Nec malum unquam esse potest ullum, ubi est bonum nullum. Malum omnino non esset, nisi quod bonum est esset; quoniam omnis natura bonum est, nec res aliqua mala esset, si res ipsa quae mala est natura non [Col. 0748B] esset. Omnis natura etiam si vitiosa est, in quantum natura est, bona est; in quantum vitiosa est, mala est. Ex bonis mala orta sunt, et nisi in aliquibus bonis non sunt: nec erat, unde oriretur ulla mali natura. Nam si esset, in quantum natura esset, profecto bona esset. Non fuit prorsus unde primitus oriretur malum, nisi ex angeli et hominis natura bona. Ex bona quippe hominis natura oriri voluntas et bona potest et mala: ac per hoc dicimus angelum bonum et angelum malum, hominem bonum et hominem malum: sed bonum quod angelus, malum quod vitiosus; bonum quod homo, malum quod vitiosus. Quando dicimus bonum, naturam laudamus; quando dicimus malum, non naturam, sed vitium, quia inest bonae naturae, deprehendimus. (Ibid., [Col. 0748C] Sent. lib. I, c. 11.) Non ergo alicubi, aut aliquando erat malum, unde fieret diabolus malus, sed quia vitium est malum, dum esset angelus bonus, superbiendo effectus est malus. Ideoque recte dicitur ab eo inventum malum; malum igitur a diabolo non est creatum, sed inventum; et ideo malum nihil est, quia nullius substantiae est: nam sine Deo factum est nihil, Deus autem malum non fecit. Creditur ab haereticis mentem a Deo, vitia a diabolo fuisse creata, unde et ab his duae naturae, bona et mala, putantur. Sed vitia natura non sunt, et dum vere a diabolo sint, non tamen creata sunt.



CAPUT XVI. De initio mundi vel creatione coeli et terrae.

[Col. 0748D] (Mor., lib. XXXII, c. 12, n. 16.) Rerum substantia simul creata est; sed simul species formata non est; et quod simul exstitit per substantiam materiae, non simul apparuit per speciem formae. Cum simul factum coelum terraque describitur, simul spiritualia atque corporalia, simul quidquid de coelo oritur, simul factum quidquid de terra producitur, indicatur. Dixerat Moyses: In principio creavit Deus coelum et terram [Gen. I, 1]. (Lib. I in Ezech., hom. 1, n. 2.) Sed quis crederet quia verum de praeterito diceret, si de futuro etiam aliquid non dixisset? In ipsius etenim libri fine, in cujus exordio illa de praeterite dixerat, aliquid prophetiae per Jacob vocem de venturis permiscuit, dicens: Non auferetur sceptrum de Juda, et dux de femoribus ejus, donec veniat qui mittendus [Col. 0749A] est, et ipse erit exspectatio gentium (Gen. XLIX, 10). [Moral. XXXII, c. 12, n. 26.] Qui diversis diebus creatum coelum et terram, virgultum herbamque narraverat, nunc uno die facta manifestat; ut liquido ostenderet quod creatura omnis simul per substantiam exstitit, quamvis non simul per speciem processerit. (Apud Isidor., lib. I Sent., cap. 10.) Ratio mundi de uno consideranda est homine: nam sicut per dimensiones aetatum ad finem homo vergitur, ita et mundus per hoc quod distenditur tempore deficit; quia unde homo atque mundus crescere videtur, inde uterque minuitur. (Aug., lib. XII Conf., cap. 29.) Materies, ex qua formatus est mundus, origine, non tempore res a se factas praecessit, ut sonus cantum; prior est enim sonus cantu, quia [Col. 0749B] suavitas cantilenae ad sonum vocis, non sonus pertinet ad suavitatem. Ac per hoc utrumque simul sunt; sed ille ad quem pertinet cantus prior est, id est, sonus. Materies, ex qua coelum terraque formata est, ideo informis vocata est, quia nondum ex ea formata erant quae formari restabant; verum ipsa materia ex nihilo facta erat. Aliud est aliquid fieri posse, aliud fieri necesse esse. Fieri necesse est quod Deus naturis inseruit, fieri autem posse est quod extra cursum indictum naturarum creator ut faceret quandoque voluit reservavit. (Aug., lib. XIII Conf., cap. 6, 7.) Post annumeratam coeli terraeque creaturam, ideo nominatur in Genesi (I, 3) Spiritus, ut quia superferri eum dici oportebat, ante illa nominarentur quorum creator Spiritus sanctus superferri [Col. 0749C] diceretur: quod et Apostolus indicat (Rom. V, 5), dum supereminentem viam charitatis demonstrat. Ideo superferri aquis sanctus dicitur Spiritus, quia donum est Dei, in quo subsistentes requiescimus, atque protegendo nos superfertur nobis.



CAPUT XVII. Quod essentia coeli et terrae in aeternum subsistat.

(Moral., lib. XVII, c. 9, n. 11.) Coeli et terra per eam quam nunc habent imaginem transeunt, sed tamen per essentiam sine fine subsistunt. Hinc namque per Paulum dicitur: Praeterit enim figura hujus mundi (I Cor. VII, 31). Hinc per semetipsam Veritas dicit: Coelum et terra transibunt, verba autem mea non praeteribunt (Matth. XXIV, 35). Hinc ad Joannem dicitur [Col. 0749D] angelica voce: Erit coelum novum et terra nova (Apoc. XXI, 1). Quae quidem non alia condenda sunt, sed haec ipsa renovantur. Coelum ac terra et transit et erit, quia et ab ea quam nunc habet specie per ignem tergitur, et tamen in sua semper natura servatur. Unde per Psalmistam dicitur: Mutabis ea, et mutabuntur (Psal. CI, 27). In fine saeculi hujus ultimam commutationem suam coelum et terra ipsis nobis nunc vicissitudinibus nuntiant, quibus nostris usibus indesinenter alternant. Nam terra a sua specie hiemali ariditate deficit, vernali humore viridescit. Hinc ergo, hinc fidelis quisque colligat, et interire speciem coeli et terrae, et tamen per innovationem refici, quae constat nunc assidue alternantium specierum vicissitudinibus velut ex defectu reparari.



CAPUT XVIII. De distinctione creaturarum.
[Col. 0750A]

(Moral. lib. IV, c. 20, n. 55). Ex rebus insensibilibus discimus quid de sensibilibus atque intelligibilibus sentiamus. Terra namque aere fecundatur, aer autem ex coeli qualitate disponitur. Jumentis quippe homines, hominibus angeli, archangeli vero angelis praesunt; nam quod jumentis homines praesint, et usu cernimus, et Psalmistae verbis docemur, qui ait: Omnia subjecisti sub pedibus ejus, oves et boves universas, insuper et pecora campi (Ps. VIII, 8). Quia vero angeli hominibus praesint, per prophetam testatur angelus dicens: Princeps regni Persarum restitit mihi (Dan. X, 13). Quod angeli a superiorum angelorum potestatibus dispensantur, Zacharias perhibet propheta, [Col. 0750B] qui ait: Ecce angelus, qui loquebatur in me, egrediebatur; et alius angelus egrediebatur in occursum ejus; et dixit ad eum: Curre, loquere ad puerum istum dicens: Absque muro habitabitur Jerusalem (Zach. II, 3). Si enim in ipsis officiis sanctorum spirituum nequaquam potestates summae minimas disponerent, nullo modo hoc quod homini diceret angelus ab angelo cognovisset. Quia cunctorum conditor omnia per semetipsum tenet, et tamen ad distinguendum pulchrae universitatis ordinem, alia aliis dispensantibus regit; non immerito reges angelorum spiritus accipimus, qui quo auctori omnium familiarius serviunt, eo subjecta potius regunt. Homo cum angelis quiesceret, si persuasoris linguam sequi noluisset. Unde non immerito angeli consules vocantur: quia spirituali [Col. 0750C] reipublicae consulunt, dum nos sibi ad regnum socios jungunt. Dum sanctis angelis nuntiantibus voluntatem Conditoris agnoscimus, in eis procul dubio consultum ab hac angustia nostrae tribulationis invenimus.



CAPUT XIX. Quod rationalis creatura angelorum atque hominum simul creata sit.

(Moral. XXXII, cap. 12, n. 17.) Omnis creatura ab auctore Deo, qui in actione sua nequaquam temporis protelatione distenditur, simul condita non dubitatur. Et si rerum causas subtili discussione pulsamus, simul factum angelum hominemque cognoscimus: simul videlicet, non unitate temporis, sed [Col. 0750D] cognitione rationis; simul per acceptam imaginem sapientiae, et non simul per conjunctam substantiam formae. Scriptum de homine est: Faciamus hominem ad imaginem et similitudinem nostram (Gen. I, 26). Et per Ezechielem ad Satan dicitur: Tu signaculum similitudinis, plenus sapientia, et perfectus decore in deliciis paradisi fuisti (Ezech. XXVIII, 12). In cuncta igitur creatura homo et angelus simul exstitit; quia ab omni natura irrationabili distinctus processit. In cuncta conditione rerum nullum rationale animal nisi angelus et homo est. Quidquid ratione uti non potest, cum homine factum non est. (Moral. lib. IX, c. 49, n. 75.) Licet per coaeternum Patris Verbum cuncta creata sint, in ipsa tamen ratione creationis ostenditur quantum cunctis animalibus, quantum [Col. 0751A] rebus coelestibus, sed tamen insensibilibus homo praeferatur. Cuncta dixit Deus, et facta sunt (Ps. CXLVIII, 5). Cum vero facere hominem decernit, hoc quod reverenter pensandum est, praemittit dicens: Faciamus hominem ad imaginem et similitudinem nostram (Gen. I, 26). Neque enim de eo sicut de rebus caeteris scriptum est: Fiat, et factum est (Ibid. 3); nec ut aqua volatilia, sic terra hominem protulit: sed prius quam fieret, Faciamus dicitur, ut videlicet quia rationalis creatura condebatur, quasi cum consilio facta videretur. Quasi per studium de terra plasmatur homo, et inspiratione Conditoris in virtute spiritus vitalis erigitur; ut scilicet non per jussionis vocem, sed per dignitatem operationis existeret, qui ad Conditoris imaginem fiebat. Scriptum est: [Col. 0751B] Creavit Deus hominem ad imaginem suam, ad imaginem Dei creavit illum, masculum et feminam fecit eos (Gen. I, 27). [Moral. lib. XXXII, c. 12, n. 16.] Necdum Eva facta describitur, et jam homo masculus et femina perhibetur. Sed quia ex Adae latere erat procul dubio femina processura, in illo jam computatur per substantiam a quo fuerat producenda per formam. Considerare tamen haec et in minimis possumus, ut ex minimis majora pensemus. Herba namque cum creatur, necdum in illa fructus, necdum semen ostenditur. Inest vero ei, etiam cum non apparet, fructus et semen, quia nimirum simul sunt in radicis substantia quae non simul prodeunt per temporis incrementa. (Moral. lib. IV, c. 3, n. 8.) Duas ad intelligendum se creaturas Deus fecerat, angelicam [Col. 0751C] videlicet et humanam. Utramque vero superbia perculit, atque ab statu ingenitae rectitudinis fregit; sed una tegmen carnis habuit, alia vero nihil infirmum de carne gestavit. Angelus namque solummodo spiritus, homo vero et spiritus et caro. Misertus ergo Creator, ut hominem redimeret, carnem ad se debuit reducere, quam in perpetratione culpae ex infirmitate aliquid constat habuisse. Et eo altius debuit apostatam angelum repellere, quo, cum a persistendi fortitudine corruit, nihil infirmum ex carne gestavit. Recte Psalmista, cum misertum Redemptorem hominibus diceret, ipsam quoque causam misericordiae expressit, dicens: Et memoratus est, quia caro sunt (Ps. LXXVII, 39). Ac si diceret: Quo eorum infirma [Col. 0751D] vidit, eo districte culpas punire noluit. Est adhuc aliud quod et perditus homo reparari debuit, et superbiens spiritus reparari non possit, quia nimirum angelus sua malitia cecidit, homo vero aliena prostratus est.



CAPUT XX. De septenarii numeri perfectione.

Septem diebus universum tempus evolvitur. Aeterna enim dies, quae expleta septem dierum vicissitudine sequitur, scilicet octava est. (Greg. lib. II in Ezech., homil. 4, n. 2.) Unde et Psalmista resurrectionis diem considerans, quia de extremi judicii erat districtione locuturus, praemisit titulum, dicens: In finem Psalmus David pro octava (Psalm. VI, 1). Ut enim quam octavam diceret demonstraret, diem [Col. 0752A] illam tremendi terroris in psalmi inchoatione secutus est, dicens: Domine, ne in ira tua arguas me, neque in furore tuo corripias me (Ibid., 2). [Moral., lib. XXXV, c. 8, n. 16.] Septenario numero perfectio aeternitatis innuitur, cum dies septimus in requiem Domini sanctificatus vocatur. Cui jam vespera inesse non dicitur, quia aeternae beatitudinis requies nullo termino coarctatur. Hinc est etiam quod lege data dies septimus feriatus esse praecipitur (Levit. XXV, 8, 9), ut aeterna per illum requies designetur. (Num. 17.) Quod per septenarium numerum praesentis vitae universitas designatur tunc magis ostenditur cum post eum quoque etiam octonarius subinfertur. Septenarium quippe cum adhuc alius sequitur, ex ipso ejus augmento exprimitur quod finienda tempora [Col. 0752B] aeternitate concludantur. Scriptum est: Da partes septem, necnon et octo (Eccl. XI, 2). Per septenarium quippe numerum, hoc quod septem diebus agitur praesens tempus expressit; per octonarium vero vitam perpetuam designavit, quam tamen sua nobis Dominus resurrectione patefecit. Dominico scilicet die resurrexit, qui dum diem septimum, id est, sabbatum, sequitur, a conditione octavus invenitur. (Num. 16.) In annorum curriculo septenarius numerus septies multiplicatus monade addita ad quinquagenarium ducitur, ut perpetuam beatitudinem signans jubilaei sacratissima requies observetur. (Num. 15.) Septenarius numerus apud sapientes hujus saeculi quadam sua habetur ratione perfectus, quod ex primo pari et ex primo impari consummatur. [Col. 0752C] Primus enim impar ternarius est, primusque par quaternarius. Ex quibus duobus septenarius constat, qui eisdem partibus suis multiplicatus in duodenarium surgit. Nam sive tres per quatuor, seu quatuor per tres ducimus, ad duodenarium pervenimus. Nos quia a superno munere veritatis praedicamenta percepimus, haec fixa scientiae altitudine despiciendo calcamus; hoc procul dubio inconcussa fide retinentes, quia quos spiritus gratiae septiformis repleverit perficit, eisque non solum Trinitatis notitiam, sed etiam virtutum quatuor, id est, prudentiae, temperantiae, fortitudinis atque justitiae operationem praebet.



CAPUT XXI. De anima ejusque sensibus.
[Col. 0752D]

(Moral., lib. XI, c. 33, n. 45.) In Scriptura sacra dentes aliquando interni sensus accipi solent, Jeremia testante, qui ait: Fregit ad numerum dentes meos (Thren. III, 10). Per dentes enim cibus frangitur ut glutiatur. Unde non immerito in dentibus internos sensus accipimus, qui singula quae cogitant quasi mandunt et comminuunt, atque ad ventrem memoriae transmittunt. Internos sensus animae quasi dentes propheta ad numerum fractos dicit, quia juxta mensuram uniuscujusque peccati intelligentiae caecitas generatur in sensibus, et secundum quod quisque egit exterius, in eo obstupescit quod de internis atque invisibilibus intelligere potuit. Omnis homo qui comederit uvam acerbam, obstupescent dentes [Col. 0753A] ejus (Ezech. XVIII, 2; Jerem. XXX, 30). Quid namque acerba uva nisi peccatum est? Uva quippe acerba est fructus ante tempus. Quisquis enim praesentis vitae delectationibus satiari desiderat, quasi fructus ante tempus comedere festinat. Qui uvam acerbam comedit, dentes ejus obstupescunt, quia qui praesentis mundi delectatione pascitur, interni ejus sensus ligantur, ut jam spiritualia mandere, id est, intelligere, nequeant, quia unde in exterioribus delectati sunt, inde in intimis obstupescunt. Et dum peccato anima pascitur, panem justitiae edere non valet, quoniam ligati dentes ex peccati consuetudine, justum quod intus sapit edere nequaquam possunt. Considerare magnopere quid agere justi soleant debemus. Qui plerumque, si qua in se quamlibet [Col. 0753B] leviter carnalia esse deprehendunt, haec in internis sensibus retractantes, vehementer in semetipsis insequuntur, afflictione se conterunt magnisque cruciatibus, vel minima in se prava dijudicant atque per poenitentiam damnant. Electi quotidie agunt ut in conspectu aeterni judicis et ipsi inveniri, in quantum est possibile, irreprehensibiles debeant, et hi qui eos sic se judicare conspiciunt emendate semetipsos a culpis gravioribus inardescant.



CAPUT XXII. De conditione primi hominis.

(Moral., lib. XXV, c. 3, n. 4; lib. XI, c. 50, n. 68; lib. XXV, c. 3, n. 4; lib. IV, c. 28, n. 54.) Primus homo ita conditus fuit, ut manente illo decederent [Col. 0753C] tempora, nec cum temporibus ipse transiret. Stabat enim momentis decurrentibus, quia nequaquam ad vitae terminum per dierum incrementa tendebat. Primus homo ante culpam statum habere fixum potuit, quia tempora eo stante transibant. Stabat tanto robustius, quanto semper stanti arctius inhaerebat; sed postquam deliquit, in quodam se quasi lubrico temporalitatis posuit. Et quia cibum comedit vetitum, status sui protinus invenit defectum. Et mox offenso Creatore coepit ire cum tempore. Ad hoc in paradiso homo conditus fuerat, ut si se ad Conditoris sui obedientiam vinculis charitatis astringeret, ad coelestem angelorum patriam quandoque sine morte carnis transiret. Sic primus homo immortalis est conditus, ut tamen si peccaret [Col. 0753D] mori posset; et sic mortalis est conditus, ut si non peccaret, mori etiam non posset [a 1Kb] , atque ex merito liberi arbitrii beatitudinem illius regionis attingeret, in qua vel peccare vel mori non posset. In aeternae beatitudinis felicitate, ubi post redemptionis tempus, morte interposita, electi transeunt, illuc procul dubio parentes primi, si in conditionis suae statu perstitissent, etiam sine morte corporum transferri potuissent. Quasi quoddam silentium primus homo conditus habuit, cum contra hostem suum liberum voluntatis arbitrium accepit. Cui quia sua sponte succubuit, mox de se quod contra se perstreperet invenit. Quamvis silentio [Col. 0754A] homo ab Auctore fuerit conditus, hosti tamen sponte substratus, clamores de pugna toleravit. Ipsa enim carnis suggestio quasi quidam clamor est contra quietem mentis.



CAPUT XXIII. De lignis paradisi et ligno scientiae boni et mali.

(Moral., lib. XXXV, c. 14, n. 29.) In paradiso nequaquam mala arbor exstitit, quam Deus homini ne contingeret interdixit. Sed ut melius per obedientiae meritum homo bene conditus cresceret, dignum fuerat ut hunc etiam a bono prohiberet; quatenus tanto verius hoc quod ageret virtus esset, quanto et a bono cessans auctori suo se subditum humilius exhiberet. Ex omni ligno paradisi, inquit Deus, edite, de ligno autem scientiae boni et mali ne tetigeritis [Col. 0754B] (Gen. II, 16). Qui enim ab uno quolibet bono subjectos vetat, necesse est ut multa concedat, ne obedientis mens funditus intereat, si a bonis omnibus penitus repulsa jejunat. Omnes paradisi arbores ad esum Dominus concessit cum ab una prohibuit, ut creaturam suam, quam nolebat exstingui sed provehi, tanto facilius ab una restringeret, quanto ad cunctas latius relaxaret.



CAPUT XXIV. De praevaricatione primi hominis.

(Moral., lib. XXIV, c. 7, n. 14.) Callidus hostis et humani generis inimicus quod in paradiso egit hoc quotidie agere non desistit. Verba quippe Dei de cordibus hominum molitur evellere, atque in eis ficta promissionis suae blandimenta radicare: quotidie [Col. 0754C] antiquus hostis id quod Deus minatur levigat, et ad hoc credendum quod falsum promittit in vitat. Falso enim pollicetur temporalia, ut mentibus hominum ea supplicia leviget quae Deus minatur aeterna. Humani generis adversarius, cum praesentis vitae gloriam spondet, quid aliud dicit quam Gustate, et eritis sicut dii (Gen. III, 5)? Ac si aperte diceret: Temporalem concupiscentiam tangite, et in hoc mundo sublimes apparete. Antiquus hostis, cum a cordibus hominum timorem divinae sententiae amovere conatur, quid aliud loquitur quam id quod primis hominibus dixit: Cur praecepit vobis Deus ut non comederetis de omni ligno paradisi (Ibid., 1)? Sed quia divino munere redemptus homo justitiam recepit quam dudum conditus amisit, robustior se [Col. 0754D] jam contra blandimenta callidae persuasionis exercet, quia experimento didicit quantum obediens esse debeat praecepto. Et quem tunc culpa duxit ad poenam, nunc poena sua restringit a culpa: ut tanto magis delinquere metuat, quanto, cogente supplicio, et ipse jam quod perpetravit accusat. (Lib. I in Evang., homil. 16, n. 2, 3.) Callidus adversarius contra primum hominem parentem nostrum in tribus se tentationibus erexit, quia hunc videlicet gula, vana gloria et avaritia tentavit; sed tentando superavit, quia sibi eum per consensum subdidit. Ex gula quippe tentavit, cum cibum ligni vetitum ostendit, atque ad comedendum suasit. Ex vana gloria tentavit, [Col. 0755A] cum diceret: Eritis sicut dii (Gen. III, 5). Ex avaritia tentavit, cum diceret: Scientes bonum et malum (Ibid.). In hoc ergo eum ad superbiam traxit, quod illum ad avaritiam sublimitatis excitavit. Quibus modis diabolus primum hominem stravit, eisdem modis secundo homini tentato succubuit. Per gulam tentavit, cum dixit: Dic ut lapides isti panes fiant (Matth. IV, 3). Per vanam gloriam tentavit, cum dixit: Si Filius Dei es, mitte te deorsum (Ibid., 6). Per sublimitatis avaritiam tentavit, cum regna omnia mundi ostendit, dicens: Haec omnia tibi dabo, si cadens adoraveris me (Ibid., 9). [Moral. XXVIII, c. 1, n. 6.] [a 1Kb] Quid est quod ad auram post meridiem Dominus deambulat, nisi quod lux ferventior charitatis abscesserat, et peccatricem animam culpae [Col. 0755B] suae frigora constringebant? Increpavit ergo Adam deambulans, ut caecis mentibus nequitiam suam non solum sermonibus, sed etiam rebus aperiret; quatenus peccator homo, et per verba quod fecerat audiret, et per deambulationem, amisso aeternitatis statu, mutabilitatis suae inconstantiam cerneret, et per auram fervore charitatis expulso, torporem suum animadverteret, et per declinationem solis cognosceret quod ad tenebras propinquaret. (Moral., lib. II, c. 5, n. 6.) Scriptum est: Vocavit Deus Adam, et dixit ei: Ubi es (Gen. III, 9)? Quid est quod Dominus Adam post lapsum requirit, dicens: Ubi es? Nunquidnam divina potentia nesciebat post culpam servus ad quae latibula fugerat? Sed quia vidit in culpa lapsum, jam sub peccato velut ab [Col. 0755C] oculis veritatis absconditum, quia tenebras erroris ejus non approbat, quasi ubi sit peccator ignorat. Omnipotens Dominus Adam et vocat et requirit, dicens: Ubi es? Per hoc quod vocat, signum dat quia ad poenitentiam revocat. Per hoc quod requirit, aperte insinuat quia peccatores jure damnatos non ignorat. (Moral., lib. XI, c. 43, n. 59.) Humanum genus contemplationem lucis intimae habuit in paradiso; sed sibimetipsi placens, quod ad se recessit, lumen Conditoris perdidit ejusque faciem; ad ligna paradisi fugit, quia post culpam videre metuebat quem amare consueverat. Sed ecce post culpam venit in poenam, ex poena autem ad amorem redit, quia quis fuerit culpae fructus invenit; atque illam faciem quam timuit in culpa, excitatus requirit ex [Col. 0755D] poena: ut jam caliginem caecitatis suae fugiat, atque hoc ipsum quod Auctorem suum non videt graviter perhorrescat.



CAPUT XXV. De mutatione et volubilitate temporum.

(Moral., lib. XI, c. 50, n. 68.) Fixum statum temporum in praesenti saeculo habere non possumus, ubi transituri venimus atque hoc ipsum nostrum vivere quotidie a vita transire est. Quem videlicet lapsum temporum primus homo ante culpam habere non potuit, quia tempora, eo stante, transibant. Sed [Col. 0756A] postquam deliquit, in quodam se quasi lubrico temporalitatis posuit. Et quia cibum comedit vetitum, status sui protinus invenit defectum. Temporum mutabilitatem non solum exterius, sed interius quoque homo patitur, dum ad meliora exsurgere opera conatur. Mens etenim mutabilitatis suae pondere ad aliud semper impellitur quam est; et nisi in statu suo arcta custodiae disciplina teneatur, semper inferiora [b 1Kb] delabitur. Quae enim semper stantem deseruit, statum, quem habebat [c 1Kb] amisit. (Moral. IV, c. 1, n. 4.) Omne etenim tempus hoc nostrae mortalitatis quandiu nos in hac nostrae mutabilitatis corruptione retinet, aeternitatis nobis incommutabilitas non apparet. Qui igitur diem jam aeternitatis videt, aegre diem suae mortalitatis sustinet. [Col. 0756B] Scriptum est in libro beati Job: Pereat dies, in qua natus sum (Job. III, 3). In die quippe justitiae homo est conditus, sed jam in tempore culpae natus. Adam enim conditus, sed Cain primus natus est. Quid est ergo diei nativitatis maledicere, nisi aperte dicere: Dies mutabilitatis pereat, et lumen aeternitatis erumpat (Num. 5)? Hoc tempus nostrae mutabilitatis non quandoque ita periturum, id est, transiturum est, ut male sit, sed ut penitus non sit, angelo in sacro eloquio attestante, qui ait: Per viventem in saecula, quia tempus jam non erit (Apoc. X, 6). Nam etsi Propheta dicit: Erit tempus eorum in aeternum (Ps. LXXX, 16); quia per momenta tempus deficit, nomine temporis eorum defectum vocavit, ostendens quod sine omnimodo defectu deficiunt hi qui a [Col. 0756C] visionis intimae consolatione separantur. (Moral. lib. XXV, c. 3, n. 4.) Nos quippe, quia de propagine primi hominis nascimur, radicis amaritudinem quasi in virgulto retinemus. Nam quia ex illo originem ducimus, ejus cursum nascendo sortimur, ut eo ipso momento quotidiano quo vivimus incessanter a vita transeamus, et vivendi nobis spatium unde crescere creditur, inde decrescat. Dum infantia ad pueritiam, pueritia ad adolescentiam, adolescentia ad juventutem, senectus transit ad mortem in cursu vitae praesentis, ipsis suis augmentis ad detrimentum miser homo compellitur, et inde semper deficit unde se proficere in spatium vitae credit.



CAPUT XXVI. De discordia angelorum sanctorum atque hominum sub praevaricatione constitutorum.
[Col. 0756D]

(Lib. I in Ev., homil. 8, n. 2.) Priusquam Redemptor noster per carnem nasceretur, discordiam cum angelis habuimus, a quorum claritate atque munditia per primae culpae meritum, per quotidiana delicta, longe distabamus. Quia ergo peccando extranei eramus a Deo, extraneos nos a suo consortio deputabant Angeli cives Dei. Sed quia nos cognovimus Regem nostrum, recognoverunt nos Angeli cives suos. Quia coeli Rex terram nostrae carnis assumpsit, infirmitatem nostram angelica celsitudo [Col. 0757A] non despicit. Ad pacem nostram Angeli redeunt, intentionem prioris discordiae postponunt: et quos infirmos prius, abjectosque despexerunt, jam socios venerantur. In veteri testamento Loth, et Josue Angelos adorant, nec tamen adorare prohibentur: Johannes in Apocalypsi adorare Angelum voluit, sed tamen idem hunc Angelus, ne se adorare debeat, compescuit, dicens: Vide ne feceris: conservus tuus sum et fratrum tuorum. Quid est, quod ante Redemptoris adventum Angeli ab hominibus adorantur, et tacent, postmodum vero adorari refugiunt: nisi quod naturam nostram, quam prius despexerunt, postquam hanc super se adsumptam conspiciunt, substratam sibi videre pertimescunt? Nec jam sub se velut infirmam contemnere ausi sunt, quam super [Col. 0757B] se videlicet in coeli Rege venerantur. Nec habere dedignantur hominem socium, qui super se adorant hominem Deum.



CAPUT XXVII. De Jerusalem coelesti vel ejus civibus.

(Lib. II in Ezech. homil. I, n. 5.) Jerusalem visio pacis interpretatur. Hi nimirum in Jerusalem habitant qui in visione pacis intimae mentem figunt. Scriptum quippe est: Jerusalem quae aedificatur ut civitas (Psal. CXXI, 3). Quia enim illa internae pacis visio ex sanctorum civium congregatione construitur, Jerusalem coelestis ut civitas aedificatur. Superna illa Jerusalem civitas dum in hac peregrinationis terra flagellis percutitur, tribulationibus tunditur, ejus lapides quotidie quadrantur. Ipsa est civitas, [Col. 0757C] scilicet sancta Ecclesia, quae regnatura in coelo adhuc laborat in terra: cujus civibus Petrus dicit: Et vos tanquam lapides vivi superaedificamini (I Petr. II, 5). Et Paulus ait: Dei agricultura, Dei aedificatio estis (I Cor. III, 9). Jerusalem civitas habet hic in sanctorum moribus magnum jam aedificium suum. In aedificio quippe lapis super lapidem ponitur, et qui portat alterum portatur ab altero. (Lib. II in Ezech., homil. 9, n. 10.) Isaias propheta ait: Vivit Dominus, cujus ignis est in Sion, et caminus ejus in Jerusalem (Isai. XXXI, 9). Plus est enim caminum esse quam ignem, quia ignis esse et parvus potest, in camino autem vastior flamma succenditur. Sion vero speculatio, Jerusalem autem visio pacis dicitur, [Col. 0757D] pacem vero nostram hic interim speculamur, ut illic postmodum plene videamus. Ex amore omnipotentis Domini in Sion ignis est, in Jerusalem vero caminus; quia hic amoris ejus flammis aliquatenus ardemus ubi de illo aliquid contemplamur. Sed ibi plene ardebimus ubi plene videbimus quem amamus.



CAPUT XXVIII. De Babylonia ejusque civibus.

(Moral., lib. XIV, c. 53, n. 65; VI, c. 16, n. 25.) Sciendum est quod Sennaar latissima vallis est, in qua turris Babyloniae a superbientibus aedificari coeperat. Sennaar quippe interpretatur fetor eorum: quae turris linguarum facta diversitate destructa est, quae et Babylon dicta est, pro ipsa videlicet confusione mentium atque linguarum. Babylon confusio interpretatur. [Col. 0758A] Recte igitur infecunda mens Babylonis filia nuncupatur, quae in eo quod nequaquam bona opera germinat, dum nullo ordine rectae vitae componitur, quasi confusione matre generatur. Scriptum est: Descende, sede in pulvere, virgo filia Babylon, sede in terra; non est solium filiae Chaldaeorum (Isai. XLVII, 1). Humana igitur mens, postquam statum salutis perdidit, ad confusionis suae cumulum, appellatur virgo, vel incorrupta, quod dudum fuit, cui apte per increpationem dicitur divina voce, Descende. In alto quippe humanus animus stat quando supernis retributionibus inhiat, sed ab hoc statu descendit cum, turpiter victus, sese defluentibus mundi desideriis subjicit. (Moral. XIV, c. 17, n. 21.) Certissime filiae Babylonis dicitur: Sede in pulvere; cum enim semper [Col. 0758B] terra sit pulvis, quid per pulverem nisi cogitationes debemus accipere? Quae dum importune ac silenter in mente volant, ejus oculos excaecant. Et quid per terram, nisi terrena actio designatur? Reproborum mens prius ad cogitanda prava dejicitur, et postmodum ad facienda. Recte ergo filiae Babylon, quae ab hoc internae rectitudinis judicio descendit, per ferientem sententiam dicitur ut prius in pulvere et post in terra sedeat, quia nisi se in cogitatione prosterneret, in malo opere non haesisset. (Moral. VI, 16, n. 25.) Descendens enim, in pulvere residet, quia coelestia deserens, terrenis cogitationibus aspersa in infimis vilescit. (Moral. III, 31, n. 60.) Sunt nonnulli qui, cum parva agunt, de semetipsis magna sentiunt. In altum mentem sublevant, et praeire [Col. 0758C] se caeteros virtutum meritis putant. Hi nimirum apud se introrsum humilitatis sterquilinium deserunt, et elationis fastigia ascendunt. Illum videlicet imitantes qui primus se apud se extulit, sed elevando prostravit. Illum imitantes qui accepta conditionis dignitate contentus non fuit, dicens: In coelum conscendam, super astra coeli exaltabo solium meum (Isai. XIV, 13). Apostatae angelo male conjuncta Babylonia, id est, confusa multitudo peccantium dicit: Sedeo regina, et vidua non sum (Isai. XLVII, 8, secund. LXX). Quisquis ergo introrsus intumescit, in altum se apud semetipsum posuit, sed eo se gravius in infimis deprimit quod de se infima veraciter sentire contemnit. (Moral. V, 21, n. 41.) Leaenae nomine aliquando [Col. 0758D] hujus mundi civitas, id est, Babylonia, designatur, quae contra vitam innocentium immanitate crudelitatis efferatur, quae antiquo hosti, quasi saevissimo leoni, sociata, perversae persuasionis ejus semina concipit, et reprobos ex se filios ad similitudinem illius, quasi crudeles catulos gignit. Catuli leonum sunt quilibet reprobi ad iniquam vitam malignorum spirituum errore generati, qui et simul omnes universam mundi civitatem, quam praediximus, Babyloniam faciunt, et tamen hi iidem singuli Babyloniae filii, quasi non leaena, sed leaenae catuli vocantur. Sicut Sion tota simul Ecclesia dicitur, filii autem Sion sanctorum quique singuli memorantur; ita et filii Babyloniae singuli quique reproborum, et eadem Babylonia simul omnes reprobi vocantur. [Col. 0759A] (Num. 42.) Sancti viri quandiu in hac vita sunt, semetipsos sollicita circumspectione custodiunt, ne leo circuiens insidiando subripiat, id est, antiquus hostis sub aliqua imagine virtutis occidat; et leaenae vox auribus obstrepat, id est, ne Babyloniae gloria sensum ab amore coelestis patriae avertat.



CAPUT XXIX. Quid significet arca diluvii.

(Lib. II in Ezech., homil. 4, n. 16.) Arca diluvii, quae inferius ampla, superius vero angusta describitur, sancta Ecclesia figuratur, quae a trecentis et sexaginta ac triginta cubitis ad unum cubitum colligitur (Gen. VI, 15); quia ab ea latitudine quam sancta Ecclesia in membris suis adhuc infirmantibus habet, [Col. 0759B] paulisper angustata, et in altum proficiens, ad unum tendit. Ratio exigit ut credamus quod in illa arcae latitudine omnes bestiae cunctaque quadrupedia atque reptilia in inferioribus fuerunt, homo vero atque volatilia nimirum in superioribus. Juxta superiorem etenim partem fenestra fuit in latere, de qua corvum vel columbam dimisit homo, ut si jam diluvii transissent aquae, cognosceret. Et quia arca eadem in uno fuit cubito consummata, homo et volatilia juxta cubitum fuerunt. Recte per arcam universa Ecclesia designatur, quae adhuc in multis suis carnalibus lata est, in paucis spiritualibus angusta. Et quia ad unum hominem, qui est sine peccato, colligitur, quasi in uno cubito consummatur. (Lib. II in Evang. homil. 38, n. 8.) Arca in undis diluvii Ecclesiae typum [Col. 0759C] gessit, quia scilicet ampla in inferioribus et angusta in superioribus fuit; quae in summitate etiam sua ad unius mensuram cubiti excrevit. Inferius quippe quadrupedia atque reptilia, superius vero aves et homines habuisse credenda est. Ibi lata exstitit arca ubi bestias habuit, ibi angusta ubi homines servavit, quia nimirum sancta Ecclesia in carnalibus ampla est, in spiritualibus angusta. Ubi enim bestiales hominum mores tolerat, illic latius sinum laxat. Ubi autem eos habet qui spirituali ratione suffulti sunt, illic quidem ad summum ducitur, sed tamen, quia pauci sunt, angustatur. Lata quippe via est quae ducit ad perditionem, et multi sunt qui vadunt per eam: et angusta porta est quae ducit ad vitam, et pauci sunt qui inveniunt eam [Col. 0759D] (Matth. VII, 13). Eo usque arca angustatur in summis, quousque ad mensuram unius cubiti perducatur: quia in sancta Ecclesia quanto sanctiores quique sunt, tanto pauciores. Quae in summo ad illum perducitur, qui solus homo in hominibus, et sine ullius comparatione natus est sanctus. Qui, juxta Psalmistae vocem, Factus est sicut passer unicus in aedificio (Ps. CI, 8).



CAPUT XXX. De electis ante legem vel sub lege exortis.

(Moral. IV, 32, n. 65.) Multi electi ab ipso mundi primordio ante redemptionis tempus exorti sunt, et tamen huic mundo semetipsos mortificare curaverunt. Qui conscriptae legis tabulas non habentes, [Col. 0760A] quasi ab utero mortui sunt, quia Auctorem suum naturali lege timuerunt; et cum venturum Mediatorem crederent, studuerunt summopere mortificandis voluptatibus etiam quae scripta non acceperant praecepta servare. Tempus illud quod juxta mundi initium mortuos huic saeculo patres nostros protulit quasi abortivi uterus fuit. Ibi namque Abel, qui occidenti se fratri restitisse non legitur (Gen. IV, 8, 24). Ibi Enoch, qui talem exhibuit vitam, ut ambulaturus cum Domino transferretur (Gen. V, 22). Noe scilicet, per hoc quod divino examini placuit, in mundum mundo superstes fuit (Gen. VII, 23). Abraham patriarcha, dum peregrinus exstitit saeculo, factus est amicus Deo (Gen. XII, 1). Isaac quippe caligantibus carnis oculis, per aetatem quidem praesentia non vidit, sed [Col. 0760B] per virtutem prophetici spiritus, in futuris etiam saeculis magna videndi luce radiavit (Gen. XXVII, 1). Jacob iram fratris humiliter fugit, clementer edomuit (Gen. XXXIII, 4). Qui prole quidem fecundus exstitit, sed tamen spiritus ubertate fecundior, eamdem prolem sub prophetiae suae vinculis astrinxit. A mundi primordiis, dum quosdam paucos electos Mose scribente cognoscimus, pars nobis maxima humani generis occultatur. Neque enim tot justos solummodo usque ad acceptam legem exstitisse credendum est, quot Moses brevissima descriptione perstrinxit. Quia ergo a mundi primordio edita multitudo bonorum ex magna parte notitiae nostrae subtrahitur, quasi abortiuum absconditum vocatur (Lib. II in Ezech., homil. I, n. 4). Fuerunt in Israelitico populo sancti viri patriarchae [Col. 0760C] atque prophetae qui montes jure vocarentur, quia per vitae meritum ad coelestia propinquaverunt. Sed incarnatus Unigenitus istis montibus aequalis non fuit, quia naturam, vitam, et merita omnium ex sua divinitate transcendit. Dominus Jesus Christus mons super verticem montium dicitur, quia excelsus ex divinitate sua inventus est etiam super cacumina sanctorum (Isai. II, 2), ut hi, qui multum in Deo profecerunt, ejus vestigia vix potuissent tangere ex vertice cogitationis. Electi, qui post acceptam legem in hoc mundo nati sunt, auctori suo ejusdem legis sunt admonitione concepti. (Moral. IV, c. 32, n. 64.) Sed tamen quasi concepti lucem minime viderunt. quia ad adventum incarnationis dominicae, quamvis [Col. 0760D] hanc fideliter crederent, pervenire nequiverunt. Incarnatus Dominus dicit: Ego sum lux mundi (Joann. VIII, 12). Atque ipsa Lux ait: Multi prophetae et justi desideraverunt videre quae videtis, et non viderunt (Matth. XIII, 17). Quia ad spem venturi Mediatoris apertis prophetarum vocibus excitati, nequaquam potuerunt cernere ejus incarnationem. Ante adventum Redemptoris nostri multitudo electorum formam quidem fidei habuit, sed hanc usque ad apertam visionem divinae praesentiae non perduxit, quia prius hos a mundo mors interveniens rapuit quam manifesta mundum veritas illustravit. (Moral. IV, c. 33, n. 66.) Mediatoris adventum, quem patres in lege positi diu praestolati sunt, ad vitae suae requiem populi gentiles invenerunt. Paulo attestante, qui ait: [Col. 0761A] Quod quaerebat Israel, hoc non est consecutus, electio autem consecuta est (Rom. XI, 7).



CAPUT XXXI. De electis viris ante adventum Christi exortis.

(Praef. in lib. Job, c. 6, n. 13.) Mira divinae dispensationis opera libet cernere quomodo ad illuminandam noctem vitae praesentis astra quaeque suis vicibus in coeli faciem veniant, quousque in finem noctis Redemptor humani generis, quasi verus Lucifer, surgat. Nocturnum namque spatium, dum decedentium succedentiumque stellarum cursibus illustratur, magno coeli decore peragitur. Ut scilicet noctis nostrae tenebras suo tempore editus vicissimque permutatus stellarum radius tangeret, ad ostendendam innocentiam, venit Abel; ad docendam actionis [Col. 0761B] munditiam, venit Enoch; ad insinuandam longanimitatem spei et operis, venit Noe; ad manifestandam obedientiam, venit Abraham; ad demonstrandam conjugalis vitae castimoniam, venit Isaac; ad insinuandam laboris tolerantiam, venit Jacob; ad rependendam pro malo bonae retributionis gratiam, venit Joseph; ad ostendendam mansuetudinem, venit Moses; ad informandam contra adversa fiduciam, venit Josue; ad ostendendam inter flagella patientiam, venit Job. Ecce quam fulgentes stellas in coelo figuraliter cernimus: ut inoffenso pede operis iter nostrae noctis ambulemus. Cognitioni hominum divina dispensatio quot justos exhibuit, quasi tot astra super peccantium tenebras coelum misit, quousque verus Lucifer surgeret, qui, aeternum nobis mane nuntians, [Col. 0761C] stellis caeteris clarius ex divinitate radiaret. (Num. 14.) Electi omnes dum Mediatorem Dei et hominum bene vivendo praeeunt, et rebus et vocibus prophetando promiserunt. Nullus etenim justus fuit qui non ejus per figuram nuntius exstiterit. Dignum quippe erat ut in semetipsis bonum omnes ostenderent, de quo et omnes boni essent, et quod prodesse omnibus scirent. Unde et sine cessatione promitti debuit, quod et sine aestimatione dabatur percipi, et sine fine retineri: ut simul omnia saecula dicerent quid in redemptione communi saeculorum finis exhiberet.



CAPUT XXXII. De dilectione Dei et proximi.

Prima virtus obedientiae in charitate est; quae videlicet [Col. 0761D] charitas in duobus praeceptis distinguitur, ut Deus et proximus diligatur. Et recta operatio ex decalogi completione perficitur, ut cum bona agi coeperint, mala jam nulla perpetrentur. (Moral. VII, c. 14, n. 28.) Duo sunt praecepta charitatis, dilectio videlicet Dei et dilectio proximi. Per quae utraque nos sacrae Scripturae dicta vivificant, quia dilectionem Dei et proximi capimus in eloquiis divinis. Per amorem Dei amor proximi gignitur, et per amorem proximi Dei amor nutritur. Nam qui amare Deum negligit, profecto diligere proximum nescit. Tunc plenius in Dei dilectione proficimus, si in ejusdem dilectionis gremio prius proximi charitate lactamur. Quia amor Dei amorem proximi generat, dicturus per legem Dominus: Diliges proximum tuum, praemisit dicens: [Col. 0762A] Diliges Dominum Deum tuum (Deut. VI, 5; X, 12; Matth. XXII, 37, 39); ut videlicet in terra pectoris nostri prius amoris sui radicem figeret, quatenus per ramos postmodum dilectio fraterna germinaret. Amor Dei ex proximi amore coalescit, sicut testatur Joannes, qui quosdam increpat, dicens: Qui non diligit fratrem suum quem videt, Deum, quem non videt, quomodo potest diligere (I Joan. IV, 20)? Quae tamen divina dilectio per timorem nascitur, sed in affectum crescendo permutatur. (Num. 29.) Saepe omnipotens Deus, ut quantum quisque a charitate ejus et proximi longe sit, vel in ea quantum profecerit innotescat, miro ordine cuncta dispensans, alios flagellis deprimit, alios successibus fulcit. Et cum quosdam temporaliter deserit, in quorumdam cordibus quod [Col. 0762B] malum latet ostendit. Nam plerumque ipsi nos miseros insequuntur qui felices sine comparatione coluerunt. (Lib. II in Evang. homil. 30, n. 10.) Inoffenso pede iter nostrum in terra agitur, si Deus et proximus integra mente diligatur. Nec Deus enim vere diligitur sine proximo, nec proximus vere diligitur sine Deo. Spiritus sanctus secundo legitur discipulis datus, prius a Domino in terra degente, postmodum a Domino coelo praesidente. In terra quippe, ut diligatur proximus; e coelo vero, ut diligatur Deus. Sed cur prius in terra, postmodum e coelo, nisi quod patenter datur intelligi quia, juxta Joannis vocem, Qui fratrem suum non diligit quem videt, Deum, quem non videt, quomodo potest diligere (I Joan. IV, 20)? Amemus et amplectamur proximum, qui juxta [Col. 0762C] nos est, ut pervenire valeamus ad amorem illius qui super nos est. Meditetur mens in proximo quod exhibeat Deo, ut perfecte mereamur in eo gaudere cum proximo. Tunc enim ad illam supernae frequentiae laetitiam perveniemus, de qua nunc sancti Spiritus pignus accepimus. Ad istum finem, scilicet ad dilectionem Dei et proximi, toto amore tendamus. Omne mandatum de sola dilectione est, et omnia unum praeceptum sunt. Quia quidquid praecipitur, in sola charitate solidatur. Praecepta dominica et multa sunt et unum: multa per diversitatem operis, unum in radice dilectionis. Qualiter dilectio Dei et proximi sit tenenda ipse insinuat qui in plerisque Scripturae suae sententiis et amicos jubet diligi in se, et inimicos diligi propter se.



CAPUT XXXIII. De lege veteri.
[Col. 0762D]

(Moral. XI, 17, n. 26.) Legis duritia unumquemque peccantem morte corporis puniri sanciebat. Sed postquam Redemptor noster asperitatem legalis sanctionis per mansuetudinem temperavit, non jam pro culpa mortem carnis inferri constituit, sed mors spiritus quantum timenda esset indicavit. (Lib. II in Evang. homil. 33, n. 8.) Scriptum est in Exodo: Manus Moysi erant graves: sumentes igitur lapidem posuerunt subter eum, in quo sedit: Aaron autem et Hur sustentabant manus ejus (Exod. XVII, 12). Moyses igitur sedit in lapide, cum Lex requievit in Ecclesia. Sed haec eadem Lex manus graves habuit, [Col. 0763A] quia peccantes quosque non misericorditer pertulit, sed severa districtione percussit. Aaron sacerdos mons fortitudinis, Hur autem ignis interpretatur. Quem itaque iste mons fortitudinis signat, nisi Redemptorem nostrum, de quo per prophetam dicitur: Erit in novissimis diebus praeparatus mons domus Domini in vertice montium (Isa. II, 2)? Aut quis per ignem, nisi sanctus Spiritus figuratur, de quo idem Redemptor dicit: Ignem veni mittere in terram (Luc. XII, 49)? Aaron scilicet et Hur graves manus Moysi sustinent, atque sustentando leviores reddunt, quia Mediator Dei et hominum cum igne sancti Spiritus veniens, mandata Legis gravia, quae dum carnaliter tenerentur portari non poterant, tolerabiliora nobis per spiritualem intelligentiam ostendit. Quasi enim [Col. 0763B] manus Moysi leves reddidit, quia pondus mandatorum Legis ad virtutem confessionis retorsit.



CAPUT XXXIV. De historia et allegoria.

(Moral. XXI, 1, n. 1.) Intellectus sacri eloquii inter textum et mysterium tanta est libratione pensandus, ut utriusque partis lance moderata, hunc neque nimiae discussionis pondus deprimat, neque rursum torpor incuriae vacuum relinquat. Multae sacri eloquii sententiae tanta allegoriarum conceptione sunt gravidae, ut quisquis eas ad solam tenere historiam nititur, earum notitia per suam incuriam privetur. Nonnullae vero ita exterioribus praeceptis inserviunt, ut si quis eas subtilius penetrare desiderat, intus quidem nihil inveniat, sed hoc sibi etiam quod [Col. 0763C] foras loquuntur abscondat. (Num. 2.) Ante considerationis nostrae oculos praecedentium patrum sententiae quasi virgae variae ponuntur. In quibus dum plerumque intellectum litterae fugimus, quasi corticem subtrahimus. Et dum plerumque intellectum litterae sequimur, quasi corticem reservamus. Dumque ab ipsis cortex litterae subducitur, allegoriae candor interior demonstratur; et dum cortex relinquitur, exterioris intelligentiae virentia exempla monstrantur. Varias virgas Jacob in aquae canalibus posuit (Gen. XXX, 38): quia Redemptor noster in libris eas sacrae scientiae sententias, quibus nos intrinsecus infundimur, fixit. Has aspicientes arietes cum ovibus coeunt; quia rationales nostri spiritus, dum in earum intentione [Col. 0763D] defixi sunt, in singulis quibusque actionibus permiscentur, ut tales fetus operum procreent qualia exempla praecedentium in vocibus praeceptorum vident, scilicet, ut diversum colorem proles boni operis habeat. Nonnunquam subtracto litterae cortice, acutius mens nostra interna considerat, et reservato nonnunquam historiae tegmine, bene se in exterioribus format. In sacro eloquio intelligentiae magna discretio est. (Ap. Paterium lib. II, c. 29, in Exodum.) Saepe enim in quibusdam locis illius et historia servanda est et allegoria, et saepe in quibusdam sola exquirenda est allegoria, aliquando vero sola necesse est ut teneatur historia. In quibusdam locis, sicut diximus, historia simul tenenda est et allegoria, ut et tardiores pascantur per historiam, et velociores [Col. 0764A] ingenio per allegoriam. Unde cum loquente Deo, populus lampades et sonitum buccinae, et montem fumigantem cerneret, perterritus petiit ut eis per Moysem Dominus loqueretur, sicut scriptum est: Stetit populus de longe, Moyses autem accessit ad caliginem in qua erat Deus (Exod., XX, 21). Turba populi allegoriarum caliginem non valet penetrare, quia valde paucorum est spiritualem intellectum rimari. Quia enim mentes carnalium sola saepe historia pascuntur, loquente Deo, longe populus stetit. Quia vero spirituales quique allegoriarum nubem penetrant, ut spiritualiter Dei verba cognoscant, Moyses accessit ad caliginem in qua erat Deus. (Apud Paterium, lib. V, cap. 9, in Deut.) Lex Veteris Testamenti quasi ova in nidum posuit, cum dixit: Oculum pro oculo, dentem [Col. 0764B] pro dente (Exod. XXI, 24); sed pullos produxit postmodum, cum dixit: Non quaeres ultionem, nec memor eris injuriae civium tuorum (Levit. XIX, 18). Notandum est quod de matre pullorum dicitur: Non tenebis eam cum filiis, sed abire patieris, captos tenens filios (Deut. XXII, 6). Quia videlicet in quibusdam locis praetermittenda est historia, ut solius matris pulli, id est, spiritualis intelligentiae sensus nobis in esum veniat, nec nos mater, sed pulli reficiant; quia non debemus de historiae exemplo, sed de spiritualis intellectus sensibus satiari. Cum legimus aurum et argentum Aegyptiorum ab Israelitico populo petitione deceptoria subreptum (Exod. XII); et rursum cum legimus carnalia sacrificia omnipotenti Deo exhibita: quid in hoc verborum nido, nisi mater dimittenda [Col. 0764C] est et filii tenendi? Nos enim cum a quibusque saecularibus vigilantiam ingenii in defensionem veritatis trahimus, et eorum eloquium in usum rectitudinis vertimus, quid aliud quam ab Aegyptiis aurum et argentum tollimus, ut ex eo et nos divites effici, et illi valeant pauperes ostendi? Sicut scriptum est: In captivitatem redigentes omnem intellectum in obsequium Christi (II Cor. X, 6). Matrem dimittentes, pullos edimus, cum historiae exempla dimittimus; sed ex ea allegoriarum sensus mente retinemus. Ubi recte additur: Ut bene sit tibi, et longo vivas tempore (Deut. XXII, 8). Quia longo tempore ille vivit qui per spiritualem intelligentiam aeternitatis annos apprehendit.



CAPUT XXXV. De praedestinatione.
[Col. 0764D]

(Greg., lib. I, Dial., 8.) Ea quae sancti viri orando efficiunt, ita praedestinata sunt ut precibus obtineantur. Nam ipsa quoque perennis regni praedestinatio ita est ab omnipotente Deo disposita, ut ad hoc electi ex labore perveniant, quatenus postulando mereantur accipere quod eis omnipotens Deus ante saecula disposuit donare. Certissime novimus quod ad Abraham Dominus dixit: In Isaac vocabitur tibi semen (Gen. XXI, 13). Cui etiam dixerat: Patrem multarum gentium constitui te (Gen. XVII 4). Cui rursum promisit, dicens: Benedicam tibi, et multiplicabo semen tuum sicut stellas coeli, et velut arenam quae est in littore maris (Gen. XXII, 17). Ex qua re aperte [Col. 0765A] constat quia omnipotens Deus semen Abrahae multiplicare per Isaac praedestinaverat, et tamen scriptum est: Deprecatus est Isaac Dominum pro uxore sua, eo quod esset sterilis; qui exaudivit eum, et dedit conceptum Rebeccae (Gen. XXV, 21). Si multiplicatio generis Abrahae per Isaac praedestinata fuit, cur conjugem sterilem accepit? Sed nimirum constat quia praedestinatio precibus impletur, quando is in quo Deus multiplicare semen Abrahae praedestinaverat, oratione obtinuit ut filios habere potuisset. (Lib. VI Hypognost., c. 2, 5, 6, 7, 8, in append. tom. X Oper. Augustini.) Praedestinatio a praevidendo vel praeordinando futurum aliquid dicitur: et ideo Deus, cui praescientia non accidens est, sed essentia fuit semper, et est, quidquid antequam sit praescit, praedestinat, [Col. 0765B] et propterea praedestinat quia tale erit quale futurum praescit. Ideo et apostolus: Nam quos praescivit, et praedestinavit (Rom. VIII, 29). Deus non omne quod praescit praedestinat. Mala enim tantum praescit, bona vero et praescit et praedestinat. Quod ergo bonum est praescientia praedestinat, id est prius quam sit in re praeordinat. Hoc cum ipso auctore esse coeperit, vocat, ordinat et disponit. Unde et sequitur: Nam quos praedestinavit, hos et vocavit; et quos vocavit, illos et justificavit; quos autem justificavit, illos et glorificavit. Justus et misericors Deus, praesciusque futurorum ex damnabili massa, non personarum acceptione, sed judicio aequitatis suae irreprehensibili, imo incomprehensibili, quos praescit misericordia gratuita praeparat, id est, praedestinat ad aeternam vitam, caeteros [Col. 0765C] autem poena debita punit; quos ideo punit quia quid essent futuri praescivit, non tamen puniendos ipse fecit vel praedestinavit, sed tantum in damnabili massa praescivit. [Diximus] de damnabili humani generis massa Deum praescisse misericordia, non meritis, quos electione gratiae praedestinavit ad vitam: caeteros vero qui judicio justitiae ejus ab hac gratia efficiuntur expertes, praescisse tantum vitio proprio perituros, non ut perirent praedestinasse. Deus omnipotens, justus et misericors, quos in operibus impietatis et mortis praescivit, non praeordinavit, nec impulit: in quibus Deum ad iracundiam provocantes, salutis fidem, aut praedicatam sibi accipere nolunt, aut Deo judice non possunt, vel accepta [Col. 0765D] male utuntur, et ob hoc traduntur in reprobum sensum ut non faciant ea quae conveniunt, his poenam praedestinatam esse rite fatemur. Cum praescisset Deus Judam in vitiis propriae voluntatis pessimum fore, id est, electionem discipulatus sui bene a Christo conferendam male usurum, et avaritia ardentem pretio Judaeis Dominum traditurum, poenam ei praedestinavit ex merito, dicente per David Spiritu sancto: Deus laudem meam ne taceas, quia os peccatoris et dolosi super me apertum est (Ps. CVIII, 2), id est, Judae, vel Judaeorum in Christum. Judae, cum dicit: Quid mihi vultis dare, et ego vobis eum tradam (Matth. XXVI, 15)? Et post pecuniae sponsionem, dans signum traditionis: Quemcunque, inquit, osculatus fuero, ipse est, tenete eum. Ideo super me, [Col. 0766A] ait, apertum est. Cum enim signum dedit, ore doloso aperuit quem tenerent. Judaeorum quoque, cum eum volentes dolo perdere, ut Evangelium pandit, clamaverunt dicentes: Crucifige, crucifige eum (Joan. XIX, 6). [Tenenda est inconcusse haec regula,] omnes peccatores in malis propriis antequam essent in mundo, praescitos esse tantum, non praedestinatos; poenam autem eis esse praedestinatam secundum quod praesciti sunt: parvulos quoque non renatos ex aqua et Spiritu sancto praedestinatae poenae esse obnoxios, qui praesciti sunt non in propriis voluntatibus, quorum nullae sunt bonae vel malae, nisi tantum in Adae peccato quod traxerunt nascentes, et in hoc manentes solverunt tempus vitae praesentis. Electos qui secundum propositum Dei vivunt, praescitos esse et praedestinatos [Col. 0766B] electione gratuitae gratiae ejus, et regnum eis coelorum esse praedestinatum, sine dubitatione dicendum est. Hoc enim apostolus Paulus probat cum ante eos praedestinatos et electos esse testatur quam mundus constitueretur; scribens Ephesiis, dicit: Sicut elegit nos in ipso, id est, in Christo, ante mundi contitutionem ut essemus sancti et immaculati in conspectu ejus, in charitate, qui praedestinavit nos in adoptionem filiorum per Jesum Christum in ipsum (Ephes. I, 4). Taceat humana lingua, ne prorsus in praedestinatione de meritis extollatur. Attende dictum Apostoli: Sicut elegit nos Deus ante mundi constitutionem. Divinae voluntatis est hoc donum, non humanae fragilitatis meritum. Denique attende quid sequitur: In quo habemus, ait, redemptionem per sanguinem ejus, remissionem [Col. 0766C] peccatorum, secundum divitias gratiae ejus, quae superabundavit in nobis in omni sapientia, et prudentia, ut notum faceret nobis sacramentum voluntatis suae, secundum beneplacitum ejus, quod proposuit in eo, in dispensationem plenitudinis temporum restaurare omnia in Christo, quae in coelis et quae in terra sunt in ipso. In quo etiam sumus praedestinati secundum propositum ejus, qui omnia operatur secundum consilium voluntatis suae, ut simus in laudem gloriae ejus, qui ante speravimus in Christo. Praedestinatis apostolis, vel generaliter omnibus electis dicitur: Vigilate, et orate, ne intretis in tentationem (Matth. XXVI, 41). Et iterum: Vigilate in omni tempore orantes, ut digni habeamini fugere ista omnia quae futura sunt, et stare [Col. 0766D] ante Filium hominis (Luc. XXI, 36). Qui absque praedestinationis gratia sunt, id est, alieni a proposito Dei, et perdurant in operibus malis, si etiam ex hac migraverint vita, non eos dicimus ita a Deo ordinatos ut perirent, tanquam ipse illis mores malae vitae creaverit, ipse ad opus omne mortis invitos praecipitaverit. Absit hoc a divino proposito. Non enim volens iniquitatem est Deus (Psalm. V, 5): nec mandavit cuiquam impie agere, nec alicui dedit laxamentum peccandi (Eccl. XV, 21). Fecit enim ut essent omnia, et sanabiles nationes orbis terrarum (Sapient. I, 14). Invidia autem diaboli mors introivit in orbem terrarum (Sapient. II, 24). Imitantur ergo illum qui sunt ex parte illius. Praedestinationem quippe negare immane est blasphemium, quam non tantum in [Col. 0767A] apostolis debemus accipere, sed in patriarchis, et prophetis, et martyribus, et confessoribus, vel in omnibus sanctis et digne servientibus Deo. Nemo glorietur in se nisi in Deo. Nemo desperet. Solus enim Dominus scit qui sunt ejus. (II Tim. II, 19). In quantum autem possumus, omnes homines ad bonum opus exhortemur; nulli desperationem demus. Pro invicem oremus, in conspectu Dei nos humiliemur, dicentes: Fiat voluntas tua (Matth. VI, 10). Ipsius erit potestatis judicium in nobis debitum mutare damnationis, et gratiam praedestinationis indebitam praerogare.



CAPUT XXXVI. De sapientia.

(Lib. II in Ezech., homil. 6, n. 2.) Sapientia atque [Col. 0767B] scientia doctrinae spiritualis verae sunt divitiae, in quarum comparatione quae transire possunt falsae nominantur. Excepto eo quod ad aeternam patriam divitiae spirituales ducunt, est eis a terrenis divitiis magna distantia, quia spirituales divitiae erogatae proficiunt, terrenae divitiae aut erogantur et deficiunt, aut retinentur et utiles non sunt. Qui ergo has in se veras divitias continent, recte gazophylacia spiritualis aedificii vocantur. (Moral. V, c. 5, n. 8.) Sapientia in rerum superficie non jacet, lucet quia in invisibilibus latet. Et tunc mortificatione nostra sapientiam contingentes apprehendimus, si, relictis visibilibus, in invisibilibus abscondamur. Quasi cor effodientes [a 1Kb] sapientiam quaerimus, ut omne quod terrenum mens cogitat a semetipsa manu sanctae discretionis [Col. 0767C] abjiciat, et thesaurum virtutis qui se latebat agnoscat. Facile quisque thesaurum sapientiae invenit, si eam quae se male presserat molem a se terrenae cogitationis repellit. (Moral. XXV, 12, n. 29.) Scriptum est: Sapientia in capite viarum clamitat. In mediis semitis stat (Prov. VIII, 1). Transire fortasse per viam vitae temporalis cum ejus ignorantia poteramus, si aec eadem sapientia in semitae angulis constitisset. (Num. 30.) Investiganda fuerat, si occulta esse voluisset. Salomon prudentissimus ait: Sapientia aedificavit sibi domum, excidit columnas septem, immolavit victimas, miscuit vinum, proposuit mensam, misit ancillas suas, ut vocarent ad arcem et moenia civitatis (Prov. IX, 1, 2, 3), et reliqua. [Moral. XXXIII, 16, n. 32.] Sapientia domum sibi condidit cum unigenitus [Col. 0767D] Dei Filius in semetipso intra uterum Virginis, mediante anima, humanum sibi corpus creavit. Unigeniti corpus domus Dei dicitur, sicut etiam templum vocatur: ita vero ut unus idemque Dei atque hominis Filius ipse sit qui inhabitat, ipse qui inhabitatur. Domus sapientiae Ecclesia vocatur quae quasi septem sibi columnas excidit, quia ab amore vitae praesentis saeculi disjunctas ad portandam ejusdem Ecclesiae fabricam mentes praedicantium erexit. Quae pro eo quod perfectionis virtute subnixae sunt, septenario numero designantur. Sapientia immolavit victimas, quia vitam praedicantium mactari in persecutione permisit. Vinum miscuit, quia divinitatis et humanitatis [Col. 0768A] suae pariter nobis arcana praedicavit. Mensam quoque proposuit, quia Scripturae sacrae nobis pabula aperiendo praeparavit. (Moral. XVII, 32, n. 43.) Posuit mensam Dei sapientia, id est, Scripturam sacram, quae fessos ad se atque a saeculi oneribus venientes pane verbi reficit, et contra adversarios sua refectione nos roborat. Unde alias ab Ecclesia dicitur: Posuisti in conspectu meo mensam adversus eos qui tribulant me (Ps. XXII, 5). Misit ancillas suas, apostolorum videlicet animas, in ipso suo initio infirmas, ut vocarent ad arcem et moenia civitatis; quia dum internam vitam denuntiant, ad alta nos moenia supernae civitatis levant, quae profecto moenia nisi humiles non ascendunt. (Moral. XXXIII, 16, n. 32.) Ancillas suas haec Dei sapientia misit, quae ad arcem [Col. 0768B] nos atque ad civitatis moenia vocarent; quia praedicatores infirmos abjectosque habere studuit, qui fideles populos ad spiritualis patriae aedificia superna colligerent. (Moral. XVII, 29, n. 43.) Ab eadem Sapientia subditur: Si quis est parvulus veniat ad me (Prov. IX, 4). Ac si aperte dicat: Quisquis se apud se magnum aestimat, aditum sibi mei accessus angustat; quia tanto ad me altius pertingitur, quanto uniuscujusque mens apud se verius humiliatur. (Moral. XI, 6, n. 8.) Intuendum valde est quia cum una sit sapientia, alium minus, alium magis inhabitat: alii hoc, alii aliud praestat, et quasi cerebri more, nobismetipsis, velut quibusdam sensibus, utitur; ut quamvis ipsa sibimet nunquam sit dissimilis, per nos tamen diversa et dissimilia semper operetur, quatenus [Col. 0768C] iste sapientiae, ille scientiae donum percipiat, iste genera linguarum, ille gratiam curationum habeat. (Num. 7.) Verba sapientiae, quae reprobi audiunt, electi non solum audiunt, sed etiam gustant; ut eis in corde sapiat quod reproborum non mentibus, sed solummodo auribus sonat. Aliud est nominatum cibem audire solummodo, aliud vero etiam gustare. Electi itaque cibum sapientiae sic audiunt ut degustent, quia hoc quod audiunt eis per amorem medullitus sapit. Reproborum scientia usque ad cognitionem sonitus tenditur, ut equidem virtutes audiant, sed tamen corde frigido qualiter sapiant, ignorent. (Cap. 7, n. 10.) Illa enim dicta in sapientiae radice solidata sunt, quae per vivendi usum etiam [Col. 0768D] actuum experimento convalescunt. Quia multis et longior vita tribuitur, et sapientiae gratia non confertur. Recte per beatum Job dicitur: Apud ipsum est sapientia, et fortitudo: ipse habet consilium, et intelligentiam (Job. XII, 13). [Cap, 8, n. 11.] Haec non incongrue de Unigenito summi Patris accipimus, ut ipsum esse Dei sapientiam et fortitudinem sentiamus. Nam Paulus quoque nostro intellectui attestatur, dicens: Christum Dei virtutem et Dei sapientiam (I Cor. XXIV); qui apud ipsum semper est, quia in principio erat Verbum, et Verbum erat apud Deum, et Deus erat Verbum (Joan. I, 1). Habet Deus consilium et intelligentiam: consilium videlicet, quia disponit sua; intelligentiam, quia cognoscit nostra.



CAPUT XXXVII. Qualiter a sanctis viris in hoc saeculo videatur Deus.
[Col. 0769A]

(Moral. XVIII, 54, n. 88.) Beatus Moyses, qui cum Deo facie ad faciem locutus est, sicut loqui solet homo cum amico suo, ei inter ipsa verba suae locutionis dixit: Si inveni gratiam in conspectu tuo, ostende mihi temetipsum manifeste, ut videam te (Exod. XXXIII, 13). Certe si Deus non erat cum quo loquebatur, Ostende mihi Deum, diceret, et non Ostende temetipsum. Si autem Deus erat cum quo facie ad faciem loquebatur, cur se petebat videre quem videbat? Sed ex hac ejus petitione colligitur quia eum sitiebat per incircumscriptae naturae suae claritatem cernere quem jam coeperat per quasdam imagines videre; [Col. 0769B] ut sic superna essentia mentis ejus oculis adesset, quatenus ei ad aeternitatis visionem nulla imago creata temporaliter interesset. Viderunt Patres Veteris Testamenti Deum, et tamen, juxta Joannis vocem, Deum nemo vidit unquam (Joan. IV, 12); et, juxta beati Job sententiam, Sapientia, quae Deus est, abscondita est ab oculis omnium viventium (Job, XXVIII, 21); quia in hac mortali carne consistentibus, et videri potuit per quasdam circumscriptas imagines, et videri non potuit per incircumscriptum lumen aeternitatis. (Num. 89.) Aeterna Dei claritas, si a quibusdam potest in hac adhuc corruptibili carne viventibus, sed tamen inaestimabili virtute crescentibus, quodam contemplationis acumine videri, hoc quoque ab ejusdem Veritatis sententia non abhorret, qua dicitur: [Col. 0769C] Non enim videbit me homo, et vivet (Exod. XXXIII, 21); quoniam quisquis sapientiam, quae Deus est, videt, huic vitae funditus moritur, ne jam ejus amore teneatur. Nullus Deum vidit, qui adhuc carnaliter vivit, quia nemo potest amplecti Deum simul et saeculum. Qui enim Deum videt, eo ipso moritur quo vel intentione cordis, vel effectu operis ab hujus vitae delectationibus tota mente separetur. (Moral. XXXV, 8, n. 13.) Ex sola catholica Ecclesia veritas conspicitur, dum Moysi apud se esse locum Dominus perhibet de quo videatur. Unde et in petra Moyses ponitur, ut Dei speciem contempletur; quia nisi quis fidei soliditatem tenuerit, divinam praesentiam non agnoscit. De qua soliditate Dominus dicit: Super hanc petram aedificabo Ecclesiam meam (Matth. [Col. 0769D] XVI, 18). Dum ipsa per se Veritas dicit: Nemo vidit faciem meam unquam, quomodo Jacob testatur: Vidi Dominum facie ad faciem (Gen. XXXII, 30)? [Moral. XXIV, 6, n. 11.] Humanae etenim mentis oculo interiori purgato, dum vitiorum omnium tribulationis igne aerugo fuerit concremata, tunc mundatis oculis cordis, illa laetitia patriae coelestis aperitur, ut prius purgemus lugendo quod fecimus et postmodum manifestius contemplemur per gaudia quod quaeramus. Prius ab acie mentis exurente tristitia interposita malorum caligo detergitur, et tunc splendente raptim coruscatione incircumscripti luminis illustratur. Quo utcunque conspecto, in gaudio cujusdam securitatis [Col. 0770A] absorbetur, et quasi post defectum vitae praesentis ultra se rapta, aliquo modo in quadam novitate recreatur. Ibi mens ex immenso fonte infusione superni roris aspergitur, ibi non se sufficere ad id quod rapta est contemplatur, et veritatem sentiendo videt, quia quanta est ipsa veritas non videt. Summae et incircumscriptae veritati tanto magis se quisque longe existimat, quanto magis appropinquat; quia nisi illam utcunque conspiceret, nequaquam eam conspicere se non posse sentiret. (Num. 12.) Adnisus animi, dum in visionem Dei tenditur, immensitatis ejus coruscante circumstantia reverberatur. Ipsa quippe, cuncta implens, cuncta circumstat; et idcirco mens nostra nequaquam se ad comprehendendam incircumscriptam circumstantiam dilatat, quia eam inopia [Col. 0770B] suae circumscriptionis angustat. Unde et ad semetipsam citius labitur, et prospectis quasi quibusdam veritatis vestigiis, ad se anima [a 1Kb] revocatur. Per contemplationem facta non solida et permanens summae veritatis visio, sed, ut ita dixerim, quasi quaedam visionis imitatio, Dei facies dicitur. Quia enim per faciem quemlibet agnoscimus, non immerito cognitionem Dei faciem vocamus. Beatus Jacob, postquam cum angelo luctatus est, ait: Vidi Dominum facie ad faciem (Gen. XXXII, 30), ac si diceret: Cognovi Deum, quia me cognoscere ipse dignatus est. Quam cognitionem plenissime fieri Paulus in fine testatur, dicens: Tunc cognoscam sicut et cognitus sum (I Cor. XIII, 12). Ad Timotheum Paulus scripsit dicens: Quem vidit nullus hominum, sed nec [Col. 0770C] videre potest (I Tim. VI, 16). [Moral. XVIII, 54, n. 92.] More suo homines vocans omnes humana sapientes, quia qui divina sapiunt videlicet supra homines sunt. Videbimus igitur Deum, si per coelestem conversationem supra homines esse mereamur. Nec tamen ita videbimus, sicut videt ipse seipsum. Longe quippe dispariliter videt Creator se quam videt creatura Creatorem. Quantum pertinet ad immensitatem Dei, quidam nobis modus figitur contemplationis, quia eo ipso pondere circumscribimur quo creatura sumus. (Num. 93.) Sed profecto non ita conspicimus Deum sicut ipse conspicit se, sicut non ita requiescimus in Deo quemadmodum ipse requiescit in se. Nam visio nostra vel requies erit utcunque similis visioni vel [Col. 0770D] requiei illius, sed aequalis non erit. Ne torpore negligentiae jaceamus in nobis, contemplationis penna nos sublevat, atque a nobis ad Deum erigimur intuendum. Raptique intentione cordis et dulcedine contemplationis, aliquo modo a nobis imus in ipsum; et jam hoc ipsum ire nostrum minus est requiescere, quoniam sic ire, perfecte quiescere est. Perfecta requies est qua Deus cernitur; et tamen nostra requies aequanda non est requiei illius, quia non a se in aliam transit ut requiescat. Est itaque requies, ut ita dicam, similis atque dissimilis; quia quod illius quiescere est, hoc nostra requies imitatur. Visio Dei nunc fide inchoatur, sed tunc in specie perficitur, quando coaeternam Deo sapientiam, quam modo [Col. 0771A] per ora praedicantium quasi per decurrentia flumina sumimus, in ipso suo fonte biberimus.



CAPUT XXXVIII. Quibus modis Deus loquitur hominibus.

(Moral. XXVIII, 1, n. 2.) Sciendum summopere est quia duobus modis locutio divina distinguitur, cum aut per semetipsum Dominus loquitur, aut per creaturam angelicam ejus ad nos verba formantur. Cum per semetipsum Dominus loquitur, sola nobis vis internae inspirationis aperitur. Cum per semetipsum loquitur, de verbo ejus sine verbis ac syllabis cor docetur; quia virtus ejus in intima quadam sublevatione cognoscitur, ad quam mens plena suspenditur, vacua gravatur. Pondus enim quoddam est vis divinae locutionis, quod omnem animam [Col. 0771B] quam replet levet. Incorporeum lumen est, quod et interiora repleat, et repleta exterius circumscribat. Sine strepitu sermo est, qui et auditum aperit, et habere sonitum nescit. De adventu sancti Spiritus scriptum est: Factus est de coelo repente sonus tanquam advenientis spiritus vehementis, et replevit totam domum, ubi erant sedentes: et apparuerunt illis dispertitae linguae tanquam ignis, seditque super singulos eorum (Act. II, 2). Per ignem quidem Dominus apparuit, sed per semetipsum locutionem interius fecit. Et neque ignis Deus, neque ille sonitus fuit; sed per hoc quod exterius exhibuit, expressit hoc quod interius gessit. Sanctus Spiritus, qui discipulos et zelo succensos et verbo eruditos intus reddidit, foras linguas igneas ostendit. In significatione [Col. 0771C] igitur admota sunt elementa, ut ignem et sonitum sentirent corpora, igne vero invisibili et voce sine sonitu docerentur corda: foras ergo fuit ignis qui apparuit, sed intus qui scientiam dedit. Dei locutio ad nos intrinsecus facta videtur potius quam auditur, quia dum semetipsam sine mora sermonis insinuat, repentina luce nostrae ignorantiae tenebras illustrat. (Num. 5.) Cum per angelum voluntatem suam Dominus indicat, aliquando eam verbis, aliquando rebus demonstrat, aliquando simul verbis et rebus, aliquando imaginibus cordis oculis ostensis, aliquando imaginibus et ante corporeos oculos ad tempus ex aere assumptis, aliquando coelestibus substantiis, aliquando terrenis, aliquando simul terrenis et coelestibus. Nonnunquam per angelum Deus [Col. 0771D] humanis cordibus ita loquitur, ut ipse quoque angelus mentis obtutibus praesentetur. (Num. 4.) Verbis plerumque per angelum loquitur Deus, cum nihil in imagine ostenditur, sed supernae verba locutionis audiuntur, sicut dicente Domino: Pater, clarifica Filium tuum, ut et Filius tuus clarificet te, protinus respondetur: Clarificavi, et iterum clarificabo (Joan. XVII, 1). Omnipotens Deus, qui sine tempore vi impulsionis intimae clamat, nequaquam in tempore per suam substantiam illam vocem edidit, quam circumscriptam tempore per humana verba distinxit; sed nimirum de coelestibus loquens, verba sua quae audiri ab hominibus voluit rationali creatura administrante [Col. 0772A] formavit. (Num. 5.) Aliquando rebus per angelos loquitur Deus, cum nil verbo dicitur, sed ea quae futura sunt assumpta de elementis imagine nuntiantur. Sicut Ezechiel (I, 4) verborum aenigmata audiens electri speciem in medio ignis vidit. Ut videlicet dum solam speciem aspiceret, quae essent in novissimis ventura sentiret. (Num. 6.) Aliquando per angelos verbis simul et rebus loquitur Deus, cum quibusdam motibus insinuat hoc quod sermonibus narrat. (Num. 7.) Aliquando imaginibus cordis oculis ostensis per angelos loquitur Deus, sicut Jacob subnixam coelo scalam dormiens vidit (Gen. XXVIII, 12); sicut Petrus linteum reptilibus et quadrupedibus plenum in exstasi raptus aspexit (Act. X, 11). Qui nisi incorporeis haec oculis cerneret, [Col. 0772B] in exstasi non fuisset. Aliquando imaginibus et ante corporeos oculos ad tempus ex aere assumptis per angelos loquitur Deus, sicut Abraham non solum tres viros videre potuit, sed etiam habitaculo terreno suscipere, et non solum suscipere, sed eorum usibus etiam cibos adhibere (Gen. XVIII, 2). Sancti angeli nisi quaedam nobis interna nuntiantes ad tempus ex aere corpora sumerent, exterioribus profecto nostris obtutibus non apparerent; nec cibos cum Abraham caperent, nisi propter nos solidum aliquid ex coelesti elemento gestarent. (Num. 8.) Aliquando coelestibus substantiis per angelos loquitur Deus, sicut baptizato Domino scriptum est quia de nube vox sonuit dicens: Hic est Filius meus dilectus, in quo mihi complacui (Matth. III, 17). Aliquando [Col. 0772C] terrenis substantiis per angelos loquitur Deus, sicut cum Balaam corripuit, in ore asinae humana verba formavit (Num. XXII, 28). Aliquando simul terrenis et coelestibus substantiis per angelos loquitur Deus, sicut ad Moysem in monte cum jussionis suae verba edidit ignem rubumque sociavit (Exod. III, 2), atque aliud superius, aliud inferius junxit. (Num. 9.) Nonnunquam Deus humanis cordibus etiam per angelos, secreta eorum praesentia, virtutem suae aspirationis infundit, unde Zacharias ait: Dixit ad me angelus, qui loquebatur in me (Zach. I, 14). Dum ad se quidem, sed tamen in se loqui angelum dicit, liquido ostendit quod is qui ad ipsum verba faceret per corpoream speciem extra non esset. Unde et paulo post subdidit: Et ecce angelus, qui loquebatur [Col. 0772D] in me, egrediebatur (Zach. II, 3). Saepe sancti angeli non exterius apparent, sed sicut sunt angelici spiritus, voluntatem Dei prophetarum sensibus innotescunt; atque ita eos ad sublimia sublevant, ut quaeque in rebus futura sunt, in causis originalibus praesentia demonstrent. Humanum videlicet cor ipso carnis corruptibilis pondere gravatum, ac [a 1Kb] ipsam corpulentiam suam quasi obicem sustinens interna non penetrat. Et grave exterius jacet, quia levantem manum interius non habet. Nonnunquam fit ut prophetarum sensibus ipsa ut est subtilitas angelicae virtutis appareat, eorumque mens quo spiritu subtili tangitur levetur. Et non jam torpens pigraque in [Col. 0773A] imis jaceat, sed repleta intimis afflatibus ad superna conscendat, atque inde quasi de quodam rerum vertice quae infra se ventura sunt videat.



CAPUT XXXIX. Quibus modis Deus interroget hominem.

(Mor. XXVIII, c. 4, n. 15.) Deus omnipotens tribus modis humanum genus interrogare consuevit, cum aut flagelli districtione nos percutit, et quanta nobis insit vel desit patientia ostendit; aut quaedam quae nolumus praecipit, et nostram nobis obedientiam vel inobedientiam patefacit; aut aliqua nobis occulta aperit et aliqua abscondit, et mensuram nobis nostrae humilitatis innotescit. Flagello Deus hominem interrogat, cum mentem bene sibi per tranquillitatem [Col. 0773B] subditam afflictionibus pulsat, sicut beatus Job et laudatur attestatione Judicis (Job. II, 3, 7), et tamen ictibus conceditur percussoris, ut ejus patientia tanto verius claresceret, quanto inquisita durius fuisset. Praecipiendo nonnunquam dura nos interrogat Deus: sicut Abraham terram suam jubetur egredi (Gen. XII, 1. Ibid. 22, 2) et pergere quo nesciebat; in montem unicum filium ducere, et quem ad consolationem senex acceperat immolare (Gen. XXII, 2). Cui nimirum Abrahae ad interrogationem bene respondenti, id est, ad jussionem obedienti, dicitur: Nunc cognovi, quia times Deum (Ibid. 12). Vel sicut scriptum est: Tentat vos Dominus Deus vester, ut sciat si diligitis eum (Deut. XIII, 3). Tentare quippe Dei est magnis nos ejus jussionibus interrogare. [Col. 0773C] Scire quoque ejus, nostram obedientiam nosse nos facere. Aperiendo nobis quaedam atque claudendo nos interrogat Deus, sicut per Psalmistam dicitur: Palpebrae ejus interrogant filios homiminum (Ps. X, 6). Palpebris quippe apertis cernimus, clausis nihil videmus. Quid ergo per palpebras Dei, nisi ejus judicia accipimus, quae juxta aliquid clauduntur hominibus, et juxta aliquid reserantur? Homines qui se nesciunt, sibimet innotescunt; quatenus dum quaedam intelligendo comprehendunt, quaedam vero cognoscere omnino non possunt, eorum corda sese latenter inquirant, si illos divina judicia vel clausa non stimulant, vel aperta non inflant. Paulus apostolus hac de interrogatione probatus est, qui post perceptam internam sapientiam, [Col. 0773D] post aperta claustra paradisi, post ascensum coeli tertii, post supernae locutionis mysteria adhuc dicit: Ego me non arbitror comprehendisse (Philipp. III, 13). Et rursum: Ego sum minimus apostolorum, qui non sum dignus vocari apostolus (I Cor. XV, 9). Et rursum: Non quia sufficientes sumus cogitare aliquid a nobis quasi ex nobis, sed sufficientia nostra ex Deo est (II Cor. III, 5). Apertis ergo palpebris Dei interrogatus recte respondit, qui et superna secreta attigit, et tamen in humilitate cordis sublimiter stetit. Rursum cum secreta Dei judicia de repulsione Judaeorum et gentilium vocatione Paulus discuteret, atque ad ea pervenire non posset, quasi clausis Dei palpebris interrogatus est; sed rectum [Col. 0774A] valde responsum dedit, qui Deo sese in ipsa ignorantia scienter inclinavit, dicens: O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus! Quis enim cognovit sensum Domini, aut consiliarius ejus fuit (Rom. XI, 33)? Ecce absconsis mysteriis idem Paulus quasi clausis palpebris inquisitus placita ac recta respondit: qui secreti aditum pulsans, quia per cognitionem intromitti ad interiora non valuit, per confessionem ante januas humilis stetit, et quod intus comprehendere non potuit foris timendo laudavit.



CAPUT XL. De synagoga vel Israelitico populo sub lege constituto.

[Col. 0774B] (Moral. lib. XI, c. 16, n. 24, 25.) Ante incarnationem Domini Judaei veraces fuerunt, quia hunc venturum esse crediderunt atque nuntiaverunt. Sed postquam in carne apparuit, hunc esse negaverunt, quia quem venturum praedixerant negaverunt praesentem. Unde recte beatus Job dicit: Commutans labium veracium, et doctrinam senum auferens (Job. XII, 20): quia nequaquam Judaei credendo secuti sunt quae patres suos praedixisse meminerunt. Cum Judaeorum populus in legis mandato permaneret, et cuncta gentilitas nulla Dei praecepta cognosceret, et illi per fidem principari videbantur, et isti in profundo pressi jacuerunt per infidelitatem. Sed cum incarnationis dominicae mysterium Judaea negavit, gentilitas credidit, et principes in despectione ceciderunt, [Col. 0774C] et hi qui oppressi in culpa perfidiae fuerant, in verae fidei libertatem levati sunt. Israelitarum casum longe ante Jeremias intuens, ait: Factus est Dominus velut inimicus: praecipitavit Israel; praecipitavit moenia ejus, dissipavit munitiones ejus (Thren. II, 5). Quia antiquus ille populus, qui fidelis esse Deo videbatur, reprobatus corde repul us est, ut, sua perfidia deceptus, contra ipsum post insurgeret quem ante praedicavit. (Moral. XIX, 23, n. 40.) Si Israeliticus populus a bono opere minime claudicasset, nequaquam voce Domini Psalmista dixisset: Filii alieni mentiti sunt mihi, filii alieni inveteraverunt, et claudicaverunt a semitis suis (Psalm. XVII, 46). Israeliticus populus claudus idcirco nominatur quia sanum gressum in operatione non habuit, quia utroque [Col. 0774D] pede uti noluit, dum unum Testamentum recepit, aliud sprevit. Quem cum ad se venientem sancta Ecclesia suscipit, quia ei jam Vetus tenenti etiam Novum Testamentum inserit, ad dirigendos gressus illius quasi alterum pedem jungit. (Mor. XXXI, 15, n. 29.) Per unicornem bestiam potest Judaicus populus intelligi, qui dum de accepta Lege non opera, sed solam inter cunctos homines elationem sumpsit, quasi inter caeteras bestias cornu singulare gestavit. In loco Synagogae Dominus, ex qua per carnem natus est, sanctam Ecclesiam sibi in amore et contemplatione conjunxit, ut quae prius proxima ex cognatione, id est, cognita per praedestinationem fuerat, postmodum jam conjuncta in amore continuo [Col. 0775A] uxor fiat. (Lib. I in Ev., hom. 3, n. 1.) Synagoga idcirco ab auctore suo non recognoscitur, quia [Col. 0776A] legis observationem tenens, spiritalem intellectum perdidit, et sese ad custodiam litterae foris fixit.



LIBER SECUNDUS.
[Col. 0775]


CAPUT PRIMUM De Incarnatione Christi, vel ejus Nativitate.
[Col. 0775A]

(Mor. lib. XXX, c. 25, n. 73.) Omnipotens Dominus noster Jesus Christus per majestatis potentiam omnia circumplectitur, et tamen per dispensationis gratiam intra uterum Virginis venit, sua dispensatione nos redimens, divinitate cuncta complectens, et humanitatem intra uterum sumens. In quo utero [Col. 0775B] incarnatus est, et clausus non est; quia et intra uterum fuit per infirmitatis substantiam, et extra mundum per potentiam majestatis. (Lib. II in Ev., homil. 29, n. 10, 11.) Veniendo Christus ad redemptionem nostram quosdam, ut ita dixerim, saltus dedit, et necessarium nobis est ipsos ejus saltus agnoscere. De coelo venit in uterum, de utero venit in praesepium, de praesepio venit in crucem, de cruce venit in sepulcrum, de sepulcro rediit in coelum. Ecce ut nos post se currere faceret, quosdam pro nobis saltus manifestata per carnem Veritas dedit: Quia exsultavit ut gigas ad currendam viam suam (Psalm. XVIII, 6), ut nos ei ex corde diceremus: Trahe me post te, curremus in odorem unguentorum tuorum (Cant. I, 3). Unde oportet ut illuc sequamur [Col. 0775C] corde ubi cum corpore ascendisse credimus. (Mor. XXXIII, c. 1, n. 2.) Mons Domini Christus appellatus est, qui in Israelitico populo incarnari dignatus est; mons quippe est in vertice montium incarnatus Dominus, transcendens celsitudinem prophetarum. (Lib. II in Ezech., homil. 1, n. 4.) Incarnatus Unigenitus Patris istis montibus, patriarchis scilicet atque prophetis, vel omnibus sanctis, aequalis non fuit, quia naturam, vitam vel merita omnium ex sua divinitate transcendit. (Lib. I in Ezech., homil. 8, n. 23.) Incarnatus Unigenitus Patris, per hoc quod homo factus est, infra angelos fuit, sicut de eo scriptum est: Minuisti eum paulo minus ab angelis (Psalm. VIII, 6). Resurgens autem et ascendens in coelos, omnibus angelicis potestatibus praesidet; sicut de eo [Col. 0775D] illic rursum scriptum est: Omnia subjecisti sub pedibus ejus (Ibid. 7); et sicut ipse ait: Data est mihi omnis potestas in coelo et in terra (Matth. XXVIII, 18). Dum Divinitas defectum nostrae carnis suscepit, humanum genus lumen quod amiserat recepit. Unde enim Deus humana patitur, inde homo ad divina sublevatur. Mediator Dei et hominum per humanitatis incarnationem habuit nasci, crescere, mori, resurgere, de loco ad locum venire. Quia ergo in divinitate mutabilitas non est, atque hoc ipsum mutari transire est, profecto iste transitus ex carne est, non ex divinitate. Per divinitatem vero ei semper stare est, quia, ubique praesens, nec per motum venit, nec per motum recedit. (Lib. II in Ev., homil. 26, n. 2.) Deus [Col. 0776A] Pater omnipotens Filium suum in hunc mundum misit, quia hunc pro redemptione generis humani incarnari instituit. Quem videlicet in mundum venire ad passionem voluit: sed tamen amavit Filium, quem ad passionem misit. Electos vero apostolos Dominus non ad mundi gaudia, sed, sicut ipse est missus, ad passiones in mundum mittit. Quia ergo et Filius amatur a Patre, et tamen ad passionem mittitur, ita et discipuli amantur a Domino, [Col. 0776B] qui tamen ad passiones mittuntur in mundum. Omnipotens Dominus, sicut ex nihilo bona facere potuit, ita, cum voluit, per incarnationis suae mysterium etiam perdita bona reparavit. (Lib. I in Ev., homil. 2, n. 8.) Mediator Dei et hominum Christus Jesus, cum sit Dominus et Creator angelorum, suscepturus naturam nostram, quam condidit, in uterum Virginis venit. Nasci tamen in hoc mundo per divites noluit, parentes pauperes elegit. Unde et agnus qui pro illo offerretur defuit, columbarum pullos et par turturum ad sacrificium mater invenit (Luc. II, 24). Mediator Dei atque hominum homo Christus Jesus non alter in humanitate, alter in divinitate est. (Mor. XVIII, c. 52, n. 85.) Non purus homo conceptus atque editus, post meritum ut Deus esset accepit; [Col. 0776C] sed nuntiante angelo, et adveniente Spiritu, mox Verbum in utero, mox intra uterum Verbum caro, et manente incommutabili essentia, quae Christo est cum Patre et cum Spiritu sancto coaeterna, assumpsit intra virginea viscera, ubi et impassibilis pati, et immortalis mori, et aeternus ante saecula temporalis fieri posset in fine saeculorum: ut per ineffabile sacramentum conceptu sancto et partu inviolabili, secundum veritatem utriusque naturae, eadem Virgo et ancilla Domini esset et mater. Sic quippe Mariae ab Elisabeth dicitur: Unde hoc mihi, ut veniat mater Domini mei ad me (Luc. I, 43)? Et ipsa Virgo concipiens, dicit: Ecce ancilla Domini, fiat mihi secundum verbum tuum (Ibid. 38). Quamvis Christus aliud ex Patre, aliud ex Virgine, non tamen [Col. 0776D] alius est ex Patre, alius ex Virgine; sed ipse est aeternus ex Patre, ipse temporalis ex matre. Ipse qui fecit, ipse qui factus est. Ipse speciosus forma prae filiis hominum per divinitatem, et ipse de quo dictum est: Vidimus eum, et non erat aspectus, et non est species ei, neque decor (Isai., LIII, 2), per humanitatem. Ipse ante saecula de Patre sine matre; ipse in fine saeculorum de matre sine Patre, Ipse Conditoris templum, ipse Conditor templi. Ipse auctor operis, ipse opus auctoris. Manens unus ex utraque natura, nec naturarum copulatione confusus, nec naturarum distinctione geminatus. (Lib. I in Ev., hom. 10, n. 1.) Coeli Rege nato, rex terrae turbatus est; quia nimium terrena altitudo confunditur, [Col. 0777A] cum celsitudo coelestis aperitur. Quaerendum nobis est quidnam sit quod, Redemptore nato, pastoribus in Judaea angelus apparuit, atque ad adorandum hunc ab Oriente Magos non angelus, sed stella perduxit. Quia utique, Judaeis tanquam ratione utentibus, rationale animal, id est angelus, praedicare debuit; gentiles vero, quia uti ratione nesciebant, ad cognoscendum Dominum non per vocem, sed per signa ducuntur; cum et illis prophetiae tanquam fidelibus [non infidelibus], et istis signa tanquam infidelibus [non fidelibus] (I Cor. XIV, 22) data sunt. (Num. 6.) Nos, qui gremio sanctae Ecclesiae continemur, nato Domino offeramus aurum, ut hunc ubique regnare fateamur; offeramus thus, ut credamus quod is qui in tempore apparuit, [Col. 0777B] Deus ante tempora exstitit; offeramus myrrham, ut eum quem credimus in sua divinitate impassibilem, credamus etiam in nostra carne fuisse mortalem. Nato Regi coelorum aurum offerimus, si in conspectu illius claritate supernae sapientiae resplendemus; thus offerimus, si cogitationes carnis per sancta orationum studia in ara cordis incendimus, ut suave aliquid Deo per coeleste desiderium redolere valeamus; myrrham offerimus, si carnis vitia per abstinentiam mortificamus.



CAPUT II. De praedicatione Christi.

(Lib. I in Ezech., homil. 9, n. 19.) Si virtutes suas omnipotens Deus taceret, eum nullus agnosceret, [Col. 0777C] nullus amaret. Virtutes ergo suas annuntiat, non ut laudibus suis ipse proficiat, sed ut hi qui hunc ex sua laude cognoverint, ad perpetuam haereditatem perveniant. (Moral. XVIII, c. 7, n. 14.) Idcirco Deus laudes suas indicat, ut valeamus eum audientes cognoscere, cognoscentes amare, amantes sequi, sequentes adipisci, adipiscentes vero ejus visione perfrui. Virtutem, inquit Propheta, operum suorum Dominus annuntiavit populo suo, ut det illis haereditatem gentium (Psalm. CX, 6). Ac si aperte dicat: Idcirco fortitudinem suae operationis insinuat, ut eam qui audierit donis ditescat. (Lib. I in Evang., homil. 19, n. 5.) David propheta ait: Annuntiavi et locutus sum, multiplicati sunt super numerum (Psalm. XXXIX, 6). [Col. 0777D] Annuntiante Domino, super numerum multiplicantur fideles, quia nonnunquam etiam hi ad fidem veniunt qui ad electorum numerum non pertingunt. Hic enim fidelibus per confessionem admixti sunt, sed propter vitam reprobam illic numerari in sorte fidelium non merentur. (Moral. XXV, c. 8, n. 21.) Propheta intuens tantos, vocante et annuntiante Domino, specietenus credere, quantos nimirum certum est electorum numerum summamque transire, ait: Multiplicati sunt super numerum (Psalm. XXXIX, 6). Ac si diceret: Multis Ecclesiam intrantibus, etiam hi ad fidem specietenus veniunt qui a numero regni coelestis excluduntur, quia electorum summam, sua videlicet multiplicitate, transcendunt.



CAPUT III. De apostolorum vocatione.
[Col. 0778A]

(Moral. XXXV, c. 8, n. 15.) Sancti apostoli gratia septiformis Spiritus implendi, vocante Christo, duodecim sunt electi. In quatuor enim mundi partibus Trinitatem, quae Deus est, innotescere mittebantur. Duodecim ergo electi sunt, ut etiam ex ipsius numeri ratione causa claresceret quod per quatuor infima tria summa praedicarent. (Lib. I in Ev., homil. 5, n. 1.) Ad unius jussionis vocem Petrus et Andreas, relictis retibus, secuti sunt Redemptorem. Nulla hunc facere adhuc miracula viderant; nihil ab eo de praemio aeternae retributionis audierant; et tamen ad unum Domini praeceptum hoc quod possidere videbantur obliti sunt. (Num. 21.) Negotiatores nostri sancti [Col. 0778B] apostoli perpetuam angelorum vitam, datis retibus et navi, mercati sunt. Aestimationem quippe pretii non habet regnum Dei, sed tamen tantum valet quantum habes. (Num. 4.) Sancti apostoli per Mediatorem Dei atque hominum vocati, studuerunt in hoc saeculo nil amare, nil unquam appetere. Quos bene Isaias intuens: Qui sunt isti, ait, qui ut nubes volant, et quasi columbae ad fenestras suas (Isai. LX, 8)? Vidit quippe eos terrena despicere, mente coelestibus propinquare, verbis pluere, miraculis coruscare. Et quos a terrenis contagiis et sancta praedicatio et sublimis vita suspenderat, hos volantes columbas pariter et nubes appellat. Quasi columbae ergo ad fenestras suas sunt electi, qui nihil in hoc mundo concupiscunt, qui omnia simpliciter aspiciunt, et in his [Col. 0778C] quae vident rapacitatis studio non trahuntur. Scriptum quippe est: Verbo Domini coeli firmati sunt, et spiritu oris ejus omnis virtus eorum (Psalm. XXXII, 6). (Lib. II in Evang., homil. 30, n. 7.) Verbum enim Domini Filius est Patris: coelorum igitur virtus de spiritu sumpta est, quia mundi hujus potestatibus apostoli contraire non praesumerent, nisi eos sancti Spiritus fortitudo solidasset.



CAPUT IV. De incredulitate vel saevitia Judaeorum erga Christum.

(Moral. XXXV, c. 14, n. 26.) Isaac caligantibus oculis Judaeos significat perfidia cordis sui caecatos, quorum et notitia prior et ignorantia posterior bene ac breviter designatur (Gen. XXVII). Qui dum Jacob benediceret, [Col. 0778D] et quid ei eveniret in futuro videbat, et quis illi praesens assisteret, nesciebat. Israelitarum populus prophetiae mysteria accepit, sed tamen caecos oculos in contemplatione tenuit, quia eum praesentem non vidit de quo tam multa in futuro praevidit. Ante se enim positum nequaquam cernere valuit, cujus adventus potentiam longe ante nuntiavit. (Lib. I in Ev., homil. 10, n. 2.) In omnibus signis quae nascente Domino, vel moriente, monstrata sunt, considerandum nobis est quanta fuerit in quorumdam Judaeorum corde duritia, quae hunc nec per prophetiae donum, nec per miracula agnovit. Omnia elementa auctorem suum venisse testata sunt. Ut enim de eis quaedam usu humano loquar, Deum hunc coeli esse cognoverunt, quia protinus stellam miserunt. [Col. 0779A] Mare cognovit, quia sub plantis ejus se calcabile praebuit. Terra cognovit, quia eo moriente contremuit. Sol cognovit, quia lucis suae radios abscondit. Saxa et parietes cognoverunt, quia tempore mortis ejus scissa sunt. Infernus agnovit, quia hos quos tenebat mortuos reddidit. Et tamen hunc, quem Dominum omnia insensibilia elementa senserunt, adhuc infidelium Judaeorum corda Deum esse minime cognoscunt, et duriora saxis, scindi ad poenitendum nolunt; eumque confiteri abnegant quem elementa, ut diximus, aut signis, aut scissionibus Deum clamabant. Nonnulli Judaeorum, ad damnationis suae cumulum, eum, quem natum despiciunt, nasciturum longe ante praescierunt. Et non solum quia nasceretur noverant, sed etiam ubi nasceretur. Nam ab Herode [Col. 0779B] requisiti, locum nativitatis ejus exprimunt, quem de Scripturae auctoritate didicerunt. Et testimonium proferunt quod Bethlehem honorari nativitate novi Ducis ostenditur, ut ipsa eorum scientia et illis fieret testimonium damnationis, et nobis adjutorium credulitatis. Judaicum populum bene Isaac, cum Jacob filium suum benediceret, designavit, quia caligantibus oculis et prophetans in praesenti filium non vidit, cui tam multa in posterum praevidit; quia nimirum Judaicus populus prophetiae spiritu plenus, et caecus, eum de quo multa in futuro praedixit in praesenti positum non agnovit. (Moral. XXIX, c. 26, n. 52.) Timuerunt Judaei ne locum atque gentem, non occiso Domino, perderent. Sed cur ista miseris evenerunt? quia eorum cordibus defuit aeternitatis [Col. 0779C] scientia, et nullo eos refecit pabulo viriditatis internae doctrina. (Moral. lib. XVIII, c. 32, n. 51.) Synagoga, quae mandata Dei per Legem protulit, nascentem Ecclesiam persequens, invidiae sese igne consumpsit. An non aemulationis suae facibus ardebat, cum Redemptoris nostri signa conspiciens, per quosdam suos diceret: Quid facimus, quia hic homo multa signa facit (Joan. XI, 47)? Vel certe: Videtis quia nihil proficimus. Ecce totus mundus post eum vadit. Videbant Judaei unde converti debuerant, atque exinde perversiores fiebant. Quaerebant exstinguere quem cernebant mortuos vivificare. In ore tenebant Legem, sed Legis persequebantur auctorem. (Moral. lib. XVII, c. 33, n. 54.) Redemptor noster, priusquam se a Judaeis teneri permitteret, persecutores suos requisivit, [Col. 0779D] dicens: Quem quaeritis? Cui illico responderunt: Jesum Nazarenum (Joan. XVIII, 4). Quibus cum repente diceret: Ego sum, vocem solummodo mitissimae responsionis edidit, et armatos persecutores suos protinus in terram stravit. Quid ergo facturus est, cum judicaturus venerit, qui una voce hostes suos perculit, etiam cum judicandus venit? Quod est illud judicium quod immortalis exerit, qui in una voce non potuit ferri moriturus? Aut quis ejus iram toleret, cujus et ipsa non potuit mansuetudo tolerari? (Moral. lib. II, c. 2, n. 2.) De negaturo Petro praemittitur: Quia frigus erat, et stans ad prunas [Col. 0780A] calefaciebat se (Joan. XVIII, 18). Jam Petrus intus a charitatis calore torpuerat, et ad amorem praesentis saeculi, quasi ad persecutorum prunas desiderio aestuante se calescebat [a 1Kb] . (Praefat. l. IV Moral., c. 4.) Gelboe montes superba Judaeorum corda significant, quae dum in hujus mundi desideriis defluunt, in Christi, id est uncti, se morte miscuerunt. Et quia in eis unctus Rex corporaliter moritur, ipsi ab omni gratiae rore siccantur. Hebraeorum superbae mentes primitivos fructus non ferunt, quia in Redemptoris adventu ex parte maxima in perfidia remanentes, primordia fidei sequi noluerunt. (Moral. lib. XXVII, c. 26, n. 49.) Judaeorum persequentium corda, nunquid antrum diaboli non fuerunt? In quorum diu consiliis latuit, sed repente vocibus erupit [Col. 0780B] clamantium: Crucifige, crucifige (Joan. XIX, 6). Et quia ad lacerationem mentis pertingere tentando non potuit, in Redemptore nostro ad mortem carnis anhelavit.



CAPUT V. De passione et morte Jesu Christi.

(Moral. XII, c. 12, n. 16.) Passioni Dominus appropinquans, infirmantium in se vocem sumpsit, eorumque timorem ut abstraheret suscepit, dicens: Pater mi, si possibile est, transeat a me calix iste (Matth. XXVI, 39). Et rursum per obedientiam vim fortitudinis ostendens, ait: Verumtamen non sicut ego volo, sed sicut tu. Ut cum hoc imminet quod fieri nolumus, sic per infirmitatem petamus ut non fiat, quatenus per fortitudinem parati simus ut voluntas [Col. 0780C] Conditoris nostri etiam contra nostram voluntatem fiat. (Moral. II, c. 38, n. 62.) Redemptor noster interrogatus passionis tempore, Dei se Filium testatur. Unde et conquirentes dicunt: Quid adhuc egemus testibus? ecce ipsi audivimus blasphemias (Matth. XXVI, 65). Sed contra Deum stulte nil dixit, quia vera loquens, hoc de se infidelibus etiam moriendo intulit quod paulo post Redemptor omnibus [b 1Kb] resurgendo monstravit. (Moral. XXXIII, c. 15, n. 31.) Diabolus confessus fuerat Filium Dei (Matth. VIII, 29), sed tamen purum illum hominem mori credidit ad cujus mortem Judaeorum persequentium animas concitavit. Sed in ipso traditionis tempore tarde jam cognovisse intelligitur, quod illa ejus morte puniretur [c 1Kb] . Unde et Pilati conjugem somniis terruit, ut vir [Col. 0780D] illius a Justi persecutione cessaret. Sed res interna dispensatione disposita nulla valuit machinatione refragari. Expediebat valde ut peccatorum mortem juste morientium solveret mors justi injuste morientis. Quod quia diabolus usque ad tempus passionis illius ignoravit, quasi more avis illusus, divinitatis ejus laqueum pertulit, dum humanitatis ejus escam momordit. (Lib. II in Evang. homil. 21, n. 7.) Si passionis tempore Christus de cruce descenderet, nimirum insultantibus cedens, virtutem nobis patientiae non demonstraret. Sed exspectavit paululum, toleravit probra, irrisiones sustinuit, servavit patientiam, [Col. 0781A] distulit admirationem; et qui de cruce descendere noluit (Matth. XXVII, 42), de sepulcro surrexit. Plus igitur est de sepulcro resurgere quam de cruce descendere. Plus fuit mortem resurgendo destruere quam vitam descendendo servare. Cum Judaei Christum ad insultationes suas de cruce descendere minime cernerent, eum se vicisse crediderunt: nomen illius se quasi exstinxisse gavisi sunt. Sed ecce de morte nomen ejus per mundum crevit, ex qua hoc infidelis turba se exstinxisse credidit; et quae gaudebat occisum, dolet mortuum, quia hunc ad gloriam suam cognoscit pervenisse per poenam. (Moral. XIV, c. 49, n. 57.) Cum ad crucis horam ventum esset, Domini discipulos gravis ex persecutione Judaeorum timor invasit: fugerunt singuli, mulieres astiterunt, [Col. 0781B] de quibus figuraliter recte beatus Job ait: Et consumptis carnibus, remanserunt tantummodo labia circa dentes meos (Job XIX, 20). Quasi ergo consummata carne, os Domini pelli suae adhaesit, quia fortitudo ejus, passionis tempore fugientibus discipulis, juxta se mulieres invenit. Stetit equidem aliquandiu Petrus in Domini passione, sed tamen post territus negavit (Matth. XXVI, 70). Stetit etiam Joannes, cui ipso crucis tempore dictum est: Ecce mater tua (Joan. XIX, 27). Sed perseverare minime potuit, quia de ipso quoque scriptum est: quod adolescens quidam sequebatur illum amictus sindone super nudo, et tenuerunt eum: at ille, rejecta sindone, nudus profugit ab eis (Marc. XIV, 51). [Lib. I in Ezech., homil. 8, n. 24.] Qui etsi post, ut verba sui Redemptoris [Col. 0781C] audiret, ad horam crucis rediit, prius tamen territus fugit. Mulieres autem non solum non timuisse, neque fugisse, sed etiam usque ad sepulcrum stetisse memorantur. De Domino Jesu Christo ante passionem scriptum est: Ecce angeli accesserunt, et ministrabant ei (Matth. IV, 11). Sed tamen dum passioni propinquaret, ut humanitatis ejus infirmitas monstraretur, rursum scriptum est de eo: Apparuit illi angelus de coelo confortans eum (Luc. XXII, 43). In documento ergo utriusque naturae huic et angeli ministrare, hunc et angelus confortare describitur. Unus in utraque natura; quoniam qui Deus ante saecula exstitit, homo factus est in fine saeculorum. Cui ante passionem suam et angeli ministrant, et hunc angelus confortat. Post passionem vero atque [Col. 0781D] resurrectionem ejus, huic angeli ministrare possunt, sed jam hunc confortare non possunt. (Moral. XVIII, c. 40, n. 64.) Libet inter haec mentis oculos ad illum latronem ducere, qui de fauce diaboli ascendit crucem, de cruce paradisum. Intueamur qualis ad patibulum venerit, et qualis a patibulo abscessit. Venit reus fraterno sanguine, venit cruentus, sed interna gratia est mutatus in cruce. Et ille qui mortem fratri intulit, morientis Domini vitam praedicavit, dicens: Memento mei, Domine, dum veneris in regnum tuum (Luc. XXIII, 42). Hujus latronis in cruce clavi manus pedesque ligaverunt, nihilque in eo a poenis liberum, nisi cor et lingua, remanserat. Inspirante Deo totum illi obtulit quod in se liberum invenit, ut [Col. 0782A] juxta hoc quod scriptum est, corde crederet ad justitiam, ore confiteretur ad salutem (Rom. X, 10). Confitebatur Deum latro quem videbat secum humana infirmitate morientem, quando negabant apostoli eum quem miracula viderant divina virtute facientem. (Num. 65.) Sed hi qui salvari hominem propriis viribus astruunt, eamdem confessionem hominis ab ipsius esse virtute hominis suspicantur. Quod si ita esset, in Dei laude Psalmista non diceret: Confessio et magnificentia opus ejus (Ps. CX, 3). Ab eo itaque accipimus recta confiteri a quo nobis et magna dantur operari. (Moral. XXIX, 14, n. 26.) Dum Jesus angustias mortis petiit, fidem suam in gentibus dilatavit, atque ad innumera corda credentium sanctam Ecclesiam tetendit, cui per prophetam [Col. 0782B] dicitur: Dilata locum tentorii tui, et pelles tabernaculorum tuorum extende, ne parcas, longos fac funiculos tuos, et clavos tuos consolida. Ad dexteram enim et ad laevam penetrabis, et semen tuum gentes haereditabit (Isai. LIV, 2). Quae latitudo terrae profecto non fieret, nisi ipse prius et vitam quam novimus moriendo despiceret, et vitam quam non novimus resurgendo monstraret. Redemptor noster in morte sua nostrae oculos mentis aperuit, et quae esset vita quae sequeretur ostendit. Unde et hunc in Evangelio ordinem tenens, discipulis dicit: Sic oportebat Christum pati, et resurgere a mortuis die tertia, et praedicari in nomine ejus poenitentiam et remissionem peccatorum per omnes gentes (Luc. XXIV, 46). Redemptor noster, ut nos a morte redimeret, ad mortem [Col. 0782C] venit, et defectum nostrae carnis in suo corpore poenasque toleravit; qui prius quam ad crucis patibulum perveniret, teneri, conspui, illudi, alapis caedi se pertulit. Ecce ad quanta propter nos venire probra consensit! (Moral. III, c. 16, n. 29.) Cum se pro nostra redemptione Dominus membrorum Satanae manibus tradidit, quid aliud quam ejusdem Satanae manus in se saevire permisit, ut unde ipse exterius occumberet, inde nos exterius interiusque liberaret? Si Satanae manus ejus potestas accipitur, ejus manus Redemptor noster juxta carnem pertulit, cujus potestatem corporis usque ad sputa, colaphos, flagella, crucem lanceamque toleravit. Unde et Pilato, ejus videlicet corpori, ad passionem veniens dicit: Non haberes in me potestatem, nisi tibi [Col. 0782D] esset data desuper (Joan. XIX, 11). Sed tamen hanc potestatem, quam contra se ei extrinsecus dederat, suis servire lucris intrinsecus compellebat. Pilatus scilicet vel Satan, qui ejus Pilati caput exstiterat, sub potestate illius super quem potestatem acceperat tenebatur. Quia et superior ipse Redemptor noster disposuerat hoc [quod] inferius accidens [Edit., accedens] a persecutore tolerabat; ut cum ex mala mente infidelium surgeret, utilitati tamen electorum omnium ipsa quoque crudelitas deserviret. Pie igitur disponebat intus quod semetipsum pati nequiter permittebat foris. (Lib. I in Evang., homil. 2, n. 1.) Redemptor noster, praevidens ex passione sua discipulorum animos perturbandos, eis longe ante et [Col. 0783A] ejusdem passionis poenam et resurrectionis suae gloriam praedicit, ut cum morientem, sicut praedictum est, cernerent, etiam resurrecturum non dubitarent.



CAPUT VI. De simpla morte Christi et dupla nostra.

(Moral. lib. IV, c. 16, n. 31.) Ad delenda peccata hominum ante Dei oculos Mediator Dei et hominum venit, qui solam pro nobis mortem carnis susciperet, et veram mortem delinquentium per umbram suae mortis deleret. Redemptor noster ad nos pia miseratione descendit, qui in morte spiritus carnisque tenebamur; unam ad nos suam mortem detulit, et duas nostras quas reperit solvit. Si Redemptor noster utramque mortem susciperet, nos a nulla [Col. 0783B] liberaret. Sed unam misericorditer accepit, et juste utramque damnavit. Simplam suam duplae nostrae contulit, et duplam nostram moriens subegit. Mediator Dei et hominum homo Christus Jesus non immerito uno die in sepulcro et duabus noctibus jacuit, quia videlicet lucem suae simplae mortis tenebris duplae mortis nostrae adjunxit. Qui ergo solam pro nobis mortem carnis accepit, umbram mortis pertulit, et a Dei oculis culpam quam fecimus abscondit.



CAPUT VII. De resurrectione Christi.

(Moral. lib. XXXI, 49, n. 99.) Mediator Dei et nominum homo Christus Jesus instaurare omnia venit, ut, redempto humano genere, illa angelica damna [Col. 0783C] sarciret, et mensuram coelestis patriae locupletius fortasse cumularet. Propter hanc instaurationem [a 1Kb] de Patre dicitur: Proposuit in eo, in dispensatione plenitudinis temporum, instaurare omnia in Christo, quae in coelis et quae in terra sunt in ipso (Ephes. I, 9, 10). In ipso quippe restaurantur ea quae in terra sunt, dum peccatores ad justitiam convertuntur. In ipso restaurantur ea quae in coelis sunt, dum illuc humiliati homines redeunt unde apostatae angeli superbiendo ceciderunt. (Lib. I in Ezech. homil. 8, n. 23.) Unigenitus Patris per hoc quod homo factus est infra angelos fuit, sicut de eo scriptum est: Minuisti eum paulo minus ab angelis (Ps. VIII, 6). Resurgens autem et ascendens in coelos, omnibus [Col. 0783D] angelicis potestatibus praesidet, sicut de eo illic rursum scriptum est: Omnia subjecisti sub pedibus ejus (Ibid. 7). Et sicut ipse ait: Data est mihi omnis potestas in coelo et in terra (Matth. XXVIII, 18). [Moral. lib. XIV, c. 53, n. 68.] Redemptor noster suscepit mortem, ne mori timeremus. Ostendit resurrectionem, ut nos resurgere posse confidamus. Unde et eamdem mortem non plusquam triduanam esse voluit, ne si in illo resurrectio differretur, in nobis omnimodo desperaretur. David propheta de Redemptore nostro ait: De torrente in via bibit, propterea exaltavit caput (Ps. CIX, 7). Quasi enim de quodam flumine nostrae passionis non in mansione bibere, [Col. 0784A] sed in via dignatus est; quia mortem transitorie, id est, ad triduum contigit, atque in ea morte quam contigit, nequaquam sicut nos usque ad finem saeculi remansit. Dum Christus die tertio resurrexit, quid in ejus corpore, id est Ecclesia, sequatur ostendit. Exemplo quippe monstravit quod promisit in praemio, ut sicut ipsum resurrexisse fideles agnoscerent, ita in se ipsis in fine mundi resurrectionis praemia sperarent. Ecce nos per mortem carnis usque ad finem mundi remanemus in pulvere, ille autem die tertia ab ariditate mortis viruit, et divinitatis suae nobis potentiam in ipsa innovatione suae carnis ostendit [b 1Kb] : De torrente, inquit, in via bibit, propterea exaltavit caput. (Lib. II, in Ev., hom. 25, n. 7.) In humano quippe genere ab ipso mundi initio torrens mortis [Col. 0784B] effluxerat; sed de hoc torrente Dominus in via bibit, quia mortem in transitu gustavit. Atque ideo exaltavit caput, quia hoc quod moriendo in sepulcro posuit, surgendo super angelos elevavit; et inde antiquum hostem in aeternum perculit, unde saevire contra se manus persequentium temporaliter permisit. (Lib. II in Ev., hom. 21, n. 7.) Samson ille fortissimus Redemptorem nostrum significavit, qui cum Gazam civitatem Philistinorum fuisset ingressus, Philistaei ingressum ejus cognoscentes protinus, civitatem repente obsidionibus circumdederunt, custodes deputaverunt, et Samson fortissimum se jam comprehendisse gavisi sunt (Judic. XVI, 1, 2, 3.) Sed quid Samson fecit agnovimus. Media nocte portas civitatis abstulit, et montis verticem ascendit. Quem [Col. 0784C] hoc in facto nisi Redemptorem nostrum Samson ille significat? Quid Gaza civitas nisi infernum significat? Quid per Philistaeos nisi Judaeorum perfidia demonstratur? Qui cum mortuum Dominum viderunt [Edit., viderent], ejusque corpus in sepulcro positum, custodes illico deputaverunt. Et eum, qui auctor vitae claruerat, in inferni claustris retentum, quasi Samson in Gaza, se deprehendisse laetati sunt. Samson videlicet media nocte non solum exivit, sed etiam portas tulit; quia profecto Redemptor noster ante lucem surgens, non solum liber de inferno exivit, sed ipsa etiam inferni claustra destruxit. Portas tulit, et verticem montis subiit, quia resurgendo claustra inferni abstulit, et ascendendo coelorum regna [Col. 0784D] penetravit. (Apud Paterium, lib. VI, cap. 7.) Samson ille virtutis robore validus, dum viveret, paucos occidit; everso vero templo maximam adversariorum suorum multitudinem etiam ipse moriens stravit. Christo itaque Domino nostro praedicante, pauci crediderunt; innumeri vero gentilium populi viam vitae illo moriente secuti sunt. (Moral. 29, c. 14, n. 26.) Redemptor noster, dum adhuc passibilis viveret, superbos pertulit; passibilia vero vitae mortuus stravit [c 1Kb] ; quia nimirum Dominus ab elatione superbiae paucos, cum viveret, plures vero, cum templum sui corporis solveretur, exstinxit; atque electos ex gentibus quos vivendo sustinuit simul omnes [Col. 0785A] moriendo prostravit. (Moral. 29, c. 12, n. 23.) Scriptum est: Posuisti profundum maris viam, ut transirent liberati (Isa. LI, 10). Si divini more eloquii mare saeculum debet intelligi, nil prohibet profunda maris inferni claustra sentiri. Quod profundum maris Dominus petiit, cum inferni novissima, electorum suorum animas erepturus, intravit. Hoc namque profundum maris ante Redemptoris adventum non via, sed carcer fuit, quia in se etiam bonorum animas, quamvis non in locis poenalibus, clausit.



CAPUT VIII. De sanctis qui ante incarnationem Christi inferni claustris detinebantur.

(Mor. XII, c. 9, n. 13, 14, 15.) Ante Redemptoris [Col. 0785B] nostri incarnationem justorum animae non ita ad infernum descendisse creduntur ut in locis poenalibus tenerentur. Sed esse superiora inferni loca, esse alia inferiora credenda sunt: ut et in superioribus justi requiescerent, et in inferioribus injusti cruciarentur. Omnis homo, quamvis mundae probataeque vitae fuerit, ante adventum Mediatoris Dei et hominis ad inferni claustra descendere dubium non est, quoniam homo, qui per se cecidit, per se ad paradisi requiem redire non potuit, nisi veniret ille qui suae incarnationis mysterio ejusdem nobis paradisi iter aperiret. Unde recte beatus Job Dominum postulat, dicens: Quis mihi tribuat ut in inferno protegas me (Job. XIV, 13)? Psalmista quoque ait: Eripuisti animam meam ex inferno inferiori (Psalm. LXXXV, 13). Beatus Job ante [Col. 0785C] adventum Christi ad infernum se descendere sciens, Conditoris sui illic protectionem postulat, ut a locis poenalibus alienus existat, ubi, dum ad requiem ducitur, a suppliciis abscondatur. Unde subjungit: Ut abscondas me, donec transeat furor tuus (Ibid.). Furor etenim omnipotentis Dei in hoc quotidie vim suae districtionis peragit, quod viventes indigne dignis suppliciis demergit. Furor Dei nunc equidem transit, sed in fine pertransit; quia modo agitur, sed in mundi termino consummatur. Qui tamen iste furor, quantum ad electorum animas, in Redemptoris nostri adventu pertransiit; quia eas ab inferni claustris ad paradisi gaudia Mediator Dei et hominum, dum ipse illuc pie descenderet, reduxit. Justorum animae per Mediatoris adventum erant quandoque ab inferni [Col. 0785D] locis quamvis non poenalibus liberandae. Hoc quoque beatus Job praevidet, et petendo subjungit: Et constituas mihi tempus in quo recorderis mei (Ibid.). At ubi venit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret (Gal. IV, 4). Adventum Redemptoris nostri vir Domini Job praestolans, in quo erant multi etiam ex gentilitate liberandi, ait: Licet haec celes in corde tuo, tamen scio quia universorum memineris (Job. X, 13). Apud omnipotentem Dominum tempus sibi constitui suae recordationis petit, dicens: Ecce exspecto ut restituas mihi tempus in quo recorderis mei. In Evangelio Dominus dicit: Et ego si exaltatus [Col. 0786A] fuero a terra, omnia traham ad me ipsum (Joan. XII, 32); omnia videlicet electa. Non enim ab inferno rediens Dominus, electos simul et reprobos traxit, sed illa exinde omnia sustulit quae sibi inhaesisse praescivit. Per Osee prophetam Dominus dicit: Ero mors tua, o mors: ero morsus tuus, inferne (Ose, XIII, 14). Quod enim occidimus, agimus ut penitus non sit. Ex eo enim quod mordemus, partem abstrahimus partemque relinquimus. Quia ergo in electis suis funditus Dominus occidit mortem, mors mortis exstitit; quia vero ex inferno partem abstulit partemque reliquit, non occidit funditus, sed momordit infernum: Ero, inquit, mors tua, o mors; id est, in electis meis te funditus perimo: Ero morsus tuus, inferne; quia sublatis eis, te ex parte transfigo. (Moral. [Col. 0786B] XIII, 43, n. 48.) Omnes electi, qui ante adventum Redemptoris nostri in hunc mundum venerunt, quantamlibet virtutem justitiae haberent, ex corporibus educti, in sinu coelestis patriae statim recipi nullo modo poterant, quia necdum ille venerat qui inferni claustra sua descensione solveret, et justorum animas in perpetua jam sede locaret. Unde beatus Job afflictionem sentiens, et adhuc differri retributionem justorum sciens, apte subdidit: Si sustinuero, infernus domus mea est, et in tenebris stravi lectum meum (Job. XVII, 13). [Cap. 44, n. 49.] Priores etenim sancti a corporibus educti adhuc ab inferni locis liberari non poterant, quia necdum venerat qui illuc sine culpa descenderet ut eos qui ibi tenebantur ex culpa liberaret: ut et pro originali noxa adhuc illuc descenderent, [Col. 0786C] et tamen ex propriis actibus supplicium non haberent. Grave taedium electis fuit post solutionem carnis adhuc speciem non videre Creatoris, quod taedium non immerito beatus Job tenebras vocat. Sed quia hoc ex poena infirmitatis venit, recte eamdem mox infirmitatem subdidit, dicens: Putredini dixi: Pater meus es; Mater mea et soror mea, vermibus (Job. XVII, 14). [Cap. 43, n. 48.] Nos omnes, qui auctoris nostri gratia redempti sumus, hoc jam coelesti munere [a 1Kb] habemus, ut cum a carnis nostrae habitatione subtrahimur, mox ad coelestia praemia ducamur. Quia dum Conditor ac Redemptor noster claustra inferni penetrans, electorum exinde animas eduxit, nos illuc ire non patitur unde jam alios descendendo [Col. 0786D] liberavit. (Moral. IV, c. 29, n. 56.) Priusquam Redemptor noster morte sua humani generis poenam solveret, eos etiam qui coelestis patriae vias sectati sunt, post egressum carnis inferni claustra tenuerunt: non ut poena quasi peccatores plecteret, sed ut eos in locis remotioribus quiescentes, quia necdum intercessio Mediatoris advenerat, ad ingressum regni reatus primae culpae prohiberet. Juxta Redemptoris nostri testimonium, dives qui apud inferos torquetur in sinu Abrahae Eleazarum requiescere contemplatur (Luc. XVI, 19). Qui profecto si adhuc in imis electi non essent, hos ille in tormentis positus non videret. Unde et isdem Redemptor noster pro nostrae culpae debito occumbens, inferna penetrat, [Col. 0787A] ut suos, qui ei inhaeserant, ad coelestia reducat. Sed quo nunc homo redemptus ascendit, illuc profecto, si peccare noluisset, etiam sine redemptione pertingeret.



CAPUT IX. De sanctis apostolis, et praedicatione eorum.

(Moral. lib. IX, c. 9, n. 10.) Coelorum nomine apostolorum praedicantium coelestis vita signatur. Ipsi igitur coeli, ipsi sol in sacra Scriptura esse memorantur: coeli scilicet, quia intercedendo protegunt; sol autem, quia praedicando vim luminis ostendunt. Cum Judaea saeviens ad vim persecutionis infremuit, apostolorum vitam Dominus in cunctarum gentium cognitione dilatavit; et dum illa per judicium in mundo captiva dispergitur, isti ubique per gratiam [Col. 0787B] in honorem tenduntur. Angusti coeli fuerunt, cum una plebs tot egregios praedicatores tenebat. Quis enim gentilium Petrum nosset, si in solius Israelitici populi praedicatione remaneret? Quis Pauli virtutes agnosceret, nisi hunc Judaea ad nostram notitiam persequendo transmisisset? Sancti apostoli, qui flagris et contumeliis ab Israelitica plebe repulsi sunt, per mundi fines honorantur, quia secreti mira dispensatione consilii praedicatores suos Dominus, unde permisit in una gente opprimi, fecit in mundi cardines inde dilatari. (Moral. XX, c. 20, n. 38.) Egregius Psalmista David ait: Prae fulgore in conspectu ejus nubes transierunt; grando et carbones ignis (Psal. XVII, 13). Prae fulgore enim nubes transierunt, quia praedicatores sancti universa mundi spatia miraculorum [Col. 0787C] claritate percurrerunt. Qui etiam grando et carbones ignis vocati sunt, quia et per correptionem feriunt, et per charitatis flammam accendunt. Sanctorum libera increpatio natura grandinis convenienter exprimitur, grando enim veniens percutit, liquata rigat. Sancti autem viri corda audientium exterrentes feriunt, et blandientes infundunt. Nam quemadmodum feriunt, propheta testatur dicens: Virtutem terribilium tuorum dicent, et magnitudinem tuam narrabunt (Psal. CXLIV, 6). Et quemadmodum blandientes rigent, secutus adjunxit: Memoriam abundantiae suavitatis tuae eructabunt, et in tua justitia exsultabunt (Ibid. 7). [Moral. XXVII, c. 11, n. 20.] Scriptum quippe est: Fulgura multiplicabis, et conturbabis eos (Psal. CXLIII, 6, sec. LXX). Per has ergo nubes lumine suo Dominus [Col. 0787D] fulgurat, quia per praedicatores sanctos insensibilitatis nostrae tenebras etiam miraculis illustrat. (Num. 21.) Cumque nubes istae, scilicet sancti apostoli, verbis pluunt, cumque miraculis vim coruscae lucis aperiunt, extremos etiam mundi terminos in divinum amorem convertunt. Fulgura, inquit, multiplicabis et conturbabis eos. (Moral. XXX, c. 2, n. 6.) Fulgura quippe ex nubibus exeunt, sicut mira opera ex sanctis praedicatoribus ostenduntur. Qui, ut saepe dictum est, idcirco nubes vocari solent, quia et coruscant miraculis et verbis pluunt. Humana corda postquam per sanctorum praedicationem mota non fuerint, istis miraculorum fulgoribus conturbantur. Fulgura, inquit, [Col. 0788A] multiplicabis et conturbabis eos. Ac si diceret: Dum verba praedicationis non audiunt, per praedicantium miracula conturbantur. Per Habacuc prophetam dictum est: In lumine jacula tua ibunt, in splendore fulgoris armorum tuorum (Habac. III, 11). Jacula Dei in lumine ire, est verba ejus aperta veritate resonare: Verbo Domini coeli firmati sunt, et spiritu oris ejus omnis virtus eorum (Ps. XXXII, 6). [Apud Pater., XI, 68.] Quid coelorum nomine nisi sancti apostoli designantur? qui verbis pluunt et coruscant miraculis, quorum virtus ex dono Spiritus confortatur. (Lib. II in Evang. homil. 30, n. 7.) Quot ergo bona sunt praedicantium, quasi tot sunt ornamenta coelorum. Verbo Domini coeli firmati sunt. Verbum enim Domini Filius est Patris. Sed eosdem coelos, videlicet [Col. 0788B] sanctos apostolos, ut tota simul Trinitas ostendatur operata, repente de sancti Spiritus divinitate adjungitur: Et spiritu oris ejus omnis virtus eorum (Psal. XXXII, 6). Coelorum virtus de spiritu sumpta est, quia sancti apostoli mundi hujus potestatibus contraire non praesumerent, nisi eos sancti Spiritus fortitudo solidasset. (Moral. XIX, c. 30, n. 55.) Hinc denique scriptum est: Cum sagittis et arcu ingrediuntur illuc (Isai. VII, 24); quia nimirum sancti apostoli ad feriendum gentilis vitae duritiam, cum districtis verborum spiculis venerunt. (Lib. II in Ev., homil. 29, n. 2.) Cum sanctos apostolos ad praedicandum Veritas mittit, quid aliud in mundo facit, nisi grana seminis spargit, et pauca grana mittit in semine, ut multarum messium fruges recipiat ex nostra fide? [Col. 0788C] Neque enim in universo mundo tanta fidelium messis exsurgeret, si de manu Domini super rationabilem terram illa electa grana praedicantium sparsa non fuissent [a 1Kb] . Ipsa per se Veritas discipulis ait: Euntes in mundum universum, praedicate Evangelium omni creaturae (Marc. XVI, 15). Potest etiam omnis creaturae nomine omnis natio gentium designari. Ante etenim apostolis dictum fuerat: In viam gentium ne abieritis (Matth. X, 5). Nunc autem dicitur: Praedicate Evangelium omni creaturae. Ut scilicet prius a Judaea apostolorum repulsa praedicatio, tunc nobis in adjutorium fieret, cum hanc illa ad damnationis suae testimonium superba repulisset. (Lib. II in Ezech., homil. 2, n. 13.) Dum enim persecutio in Judaea agitur, sancta apostolorum praedicatio in universo mundo [Col. 0788D] dispersa est.



CAPUT X. De sanctis evangelistis

(Lib. I in Ezech., homil. 4, n. 1.) Quatuor animalia, quae sacra saepe numerat Scriptura, quatuor evangelistas designant, sicut ipsa uniuscujusque libri evangelici exordia testantur. Nam quia ab humana generatione coepit, jure per hominem Matthaeus; quia per clamorem in deserto, recte per leonem Marcus; quia a sacrificio exorsus est, bene per vitulum Lucas; quia vero a divinitate Verbi coepit, digne per aquilam significatur Joannes, qui dicens: In principio erat Verbum, et Verbum erat apud Deum, et Deus [Col. 0789A] erat Verbum (Joan. I, 1); dum in ipsam divinitatis substantiam intendit, quasi more aquilae oculos in solem fixit. Electi omnes, quia membra sunt Redemptoris nostri, ipse autem Redemptor noster caput est omnium electorum; per hoc quod membra ejus figurata sunt, nil obstat si etiam in his omnibus et ipse signetur. Ipse unigenitus Dei Filius veraciter factus est homo; ipse in sacrificio nostrae redemptionis dignatus est mori, ut vitulus: ipse per virtutem suae fortitudinis surrexit, ut leo. Leo etiam apertis oculis dormire perhibetur; quia in ipsa morte, in qua ex humanitate Redemptor noster dormire potuit, ex divinitate sua immortalis permanendo vigilavit. Ipse etiam post resurrectionem suam ascendens ad coelos, in superioribus est elevatus, ut aquila. Totum [Col. 0789B] ergo simul nobis est, qui et nascendo homo et moriendo vitulus, et resurgendo leo, et ad coelos ascendendo aquila factus est. Sed quia per haec animalia evangelistas quatuor, et sub eorum specie simul perfectos omnes superius significari diximus, restat ut quomodo unusquisque electorum istis animalium visionibus exprimatur ostendamus. (Num. 2.) Omnis etenim electus, atque in via Domini perfectus, et homo et vitulus, leo simul et aquila est. Homo enim rationale est animal, vitulus autem in sacrificio mactari solet, leo vero fortis est bestia, sicut scriptum est: Leo fortissimus bestiarum ad nullius pavebit occursum (Prov. XXX, 30). Aquila ad sublimia evolat, et inreverberatis oculis solis radiis intendit. Omnis itaque qui in ratione perfectus est homo est. Et quoniam [Col. 0789C] semetipsum ab hujus mundi voluptate mortificat, vitulus est; quia vero ipsa sua spontanea mortificatione contra adversa omnia fortitudinem securitatis habet, unde scriptum est: Justus autem, quasi leo confidens absque terrore erit (Prov. XXVIII, 1), leo est. Quia vero sublimiter contemplatur ea quae coelestia atque aeterna sunt, aquila est. Quoniam justus quisque per rationem homo, per sacrificium mortificationis suae vitulus, per fortitudinem securitatis leo, per contemplationem vero efficitur aquila, recte per haec sancta animalia signari unusquisque perfectus potest. Quod idcirco dicimus, ut ea quae de quatuor animalibus dicta sunt, pertinere quoque etiam ad perfectorum singulos demonstremus. Posteriori tempore, quod nunc est, habet sancta Ecclesia evangelistas [Col. 0789D] atque doctores. (Lib. II in Ezech., homil. 9, n. 6.) Quia vero Evangelium bonum nuntium dicitur, evangelistas utique appellamus qui rudibus populis bona patriae coelestis annuntiant. Qui videlicet evangelistae atque doctores et priori quidem tempore fuerunt, sed nunc usque Domino largiente permanent; quia adhuc quotidie et infideles populos ad fidem trahi, et fideles quosque in bonos mores per doctores erudiri cognoscimus. (Lib. I in Ezech., homil. 2, n. 15.) De sanctis evangelistis Ezechiel propheta ait: Et in medio ejus similitudo quatuor animalium (Ezech. I, 5). Quod in medio ejus dicitur sive electri, sive ignis, nil obstat intelligi; quia quatuor haec animalia, sancti scilicet evangelistae, et ex ejusdem [Col. 0790A] Domini incarnatione ad fidei virtutem solidati sunt, et in igne persecutionis multis tribulationibus afflicti. (Ibid., hom. 3, n. 1.) Si requiras quid Matthaeus de incarnatione Domini sentiat, hoc nimirum sentit quod Marcus, Lucas et Joannes. Si quaeras quid Joannes sentiat, hoc proculdubio quod Lucas, Marcus et Matthaeus. Si requiras quid Marcus, hoc quod Matthaeus, Joannes et Lucas. Si quaeras quid Lucas, hoc quod Joannes, Matthaeus et Marcus sentit. Quatuor evangelistarum facies uni sunt, quia notitia fidei, qua cognoscuntur a Deo, ipsa est in uno quae est simul in quatuor. Quidquid enim in uno inveneris, hoc in omnibus simul quatuor recognoscis [Edit., recte cognoscis]. Quatuor evangelistae omnipotentis Dei Filium Dominum Jesum Christum concorditer [Col. 0790B] praedicant, et ad divinitatem ejus mentis oculos levantes, penna contemplationis volant. Evangelistarum facies ad humanitatem Domini pertinent, pennae ad divinitatem; quia in eo, quem corporeum conspiciunt, quasi faciem [Edit., facies] intendunt. Sed dum hunc esse incircumscriptum atque incorporeum ex divinitate annuntiant, per contemplationis pennam quasi in aera relevantur [Edit., levantur]. Quia una est fides incarnationis Christi in omnibus evangelistis, et par contemplatio divinitatis ejus in singulis, recte per Ezechielem dicitur: Quatuor facies uni, et quatuor pennae uni, et pedes eorum recti (Ezech. I, 6, 7). Quid per pedes evangelistarum nisi gressus actuum designantur? Quatuor ergo animalium pedes recti esse describuntur, quia sanctorum evangelistarum [Col. 0790C] atque omnium perfectorum opera ad sequendam iniquitatem non sunt retorta. Hi autem pedes rectos non habent, qui ad mala mundi quae reliquerunt reflectuntur. De quibus scriptum est: Canis reversus ad suum vomitum, et sus lota in volutabro luti (Prov. XXVI, 11).



CAPUT XI. De Scriptura Veteris et Novi Testamenti.

(Moral. XX, c. 1, n. 1.) Omnem scientiam atque doctrinam Scriptura sacra sine aliqua comparatione transcendit, quod vera praedicat, quod ad coelestem patriam vocat, quod a terrenis desideriis ad superna amplectenda cor legentis immutat, quod dictis obscurioribus exercet fortes, et parvulis humili sermone blanditur. Scriptura sacra non sic clausa est ut pavesci [Col. 0790D] debeat, nec sic patet ut vilescat, quod usu fastidium tollit, et tanto amplius diligitur quanto amplius meditatur; quod legentis animum humilibus verbis adjuvat, sublimibus sensibus levat; quod aliquo modo cum legentibus crescit: quod a rudibus lectoribus quasi recognoscitur, et tamen doctis semper nova reperitur. Ut de rerum pondere taceam, scientias omnes atque doctrinas sacra Scriptura ipso etiam locutionis suae more transcendit; quia uno eodemque sermone narrat textum, prodit mysterium, et sic scit praeterita dicere, ut eo ipso noverit futura praedicare, et non mutato dicendi ordine, eisdem ipsis sermonibus novit et acta describere et agenda nuntiare. (Lib. I in Ezech., homil. 6, n. 16.) Sancta [Col. 0791A] Scriptura per legem Veteris Testamenti ad corda hominum vadit signando mysterium. Per prophetas vadit paulo apertius Dominum prophetando. Per Evangelium vadit exhibendo quem prophetavit. Per apostolos vadit praedicando eum quem Pater in nostra redemptione exhibuit. Habent sacra eloquia notitiam praeceptorum cum exhibitione operum. Et quasi per quatuor partes vadunt, quia distinctis temporibus loquuntur, vel certe quia in cunctis mundi regionibus incarnatum Dominum praedicant. (Lib. I in Ezech., homil. 10, n. 1, 2.) Solent quidam scripta ejusdem sacri eloquii legentes, cum sublimiores ejus sententias penetrant, minora mandata, quae infirmioribus data sunt, tumenti sensu despicere, et ea velle in alio intellectu permutare. Qui si recte in [Col. 0791B] eo alta intelligerent, mandata quoque minima despectui non haberent, quia divina praecepta sic in quibusdam loquuntur magnis, ut tamen in quibusdam congruant parvulis, qui per incrementa intelligentiae quasi quibusdam passibus mentis crescant, atque ad majora intelligenda perveniant. Ad Ezechielem prophetam Dominus dicit: Fili hominis, quodcunque inveneris, comede (Ezech. III, 1). Quidquid enim in sacra Scriptura invenitur, edendum est; quia et ejusdem parva simplicem componunt vitam, et ejusdem magna subtilem aedificant intelligentiam. (Lib. I in Ezech., homil. 7, n. 16.) Sciendum nobis magnopere est quod Scripturae sacrae duo sunt Testamenta, quae utraque Dei Spiritus scribi voluit, ut nos ab animae morte liberaret. Vel certe quia duo sunt praecepta [Col. 0791C] charitatis, dilectio videlicet Dei, et dilectio proximi, per quae utraque nos sacrae Scripturae dicta vivificant. Quia dilectionem Dei et proximi capimus in eloquiis divinis, per praecepta Scripturae sacrae reviviscimus, qui mortui in culpa jacebamus. Unde omnipotenti Domino per Psalmistam dicitur: In aeternum non obliviscar justificationes tuas, quia in ipsis vivificasti me (Ps. CXVIII, 93). Justificationes enim praecepta Domini dicuntur, in quibus nos corrigendo justificat. De quibus idem Psalmista apertius dicit: In tuis justificationibus meditabor, non obliviscar sermones tuos (Ibid. 16). In eis itaque nos vivificat, quia per haec nobis spiritualem vitam demonstrat, eamque per afflatum Spiritus nostris mentibus infundit. [Col. 0791D] (Num. 8.) Sancti viri in Scriptura sacra intelligunt quemadmodum moraliter vivant et sese in contemplatione suspendant. Unusquisque sanctorum, quanto in hac eadem Scriptura profecerit, tanto Scriptura sacra proficit apud ipsum; quia divina eloquia cum legente crescunt. Nam tanto illa quisque altius intelligit, quanto in eis altius intendit; quia nisi legentium mentes ad alta profecerint, divina dicta velut in imis non intellecta jacent. Cum legenti cuilibet sermo Scripturae sacrae tepidus videtur, sensus divini eloquii [a 1Kb] ejus mentem non excitat, et in cogitatione sua nullo intellectu luminis emicat. At vero si bene vivendi ordinem quaerat, et per gressum cordis [Col. 0792A] inveniat, quemadmodum pedem [Edit., gressum] boni operis ponat, tantum in sacro eloquio profectum invenit, quantum apud illum ipse profecerit. Mira atque ineffabilis sacri eloquii virtus agnoscitur, cum superno amore legentis animus penetratur. (Moral. XIX, c. 30, n. 55.) Plerumque in sacro eloquio arcus nomine solet sacra Scriptura signari, sicut per Isaiam dicitur: Cum sagittis et arcu ingredientur illuc (Isa. VII, 24). In chorda etenim Testamentum Novum, in cornu vero Testamentum Vetus accipitur. In arcu autem dum chorda trahitur, cornu curvatur: sicut in hoc eodem sacro eloquio, dum Testamentum Novum legitur, duritia Testamenti Veteris emollitur. Ad Scripturae sacrae spiritualia et blanda praecepta litterae se rigor inclinat; quia Testamentum Novum, [Col. 0792B] dum quasi quodam bonae operationis brachio trahitur, in Testamento Veteri severitatis jura flectuntur. Non indecenter dicimus chordam Testamento Novo congruere, quod de incarnatione dominica certum est exstitisse. Quasi chorda ergo trahitur, et cornu curvatur, quia dum in Testamento Novo incarnatio Mediatoris agnoscitur, ad spiritualem intelligentiam rigor Testamenti Veteris inclinatur.



CAPUT XII. De initio nascentis Ecclesiae.

(Moral. lib. XXVI, c. 41, n. 75.) Omnipotens Deus Ecclesiam suam digna sine administratione non deserit; nam cum fortes ad praemium vocat, eorum vice debiles ad certamina roborat. Cum illos suscipiendo remunerat, istis laborum virtutes [Edit. vires] quas [Col. 0792C] remuneret subministrat. In virtute antiquorum Patrum hi qui postmodum praelati sunt subrogantur. Quia et cum annosa arbusta succiduntur, in eorum robur tenera virgulta succrescunt. Unde recte per Psalmistam dicitur: Pro patribus tuis nati sunt tibi filii, constitues eos principes super omnem terram (Ps. XLIV, 17). Deus in gradibus ejus dignoscetur, dum suscipiet eam (Ps XLVII, 4). [Lib. II in Ezech., homil. 3, n. 3.] Dum enim sanctam Ecclesiam Dominus suscipit, in gradibus ejus dignoscitur, quia ejus gloria per illius incrementa declaratur. Quantum enim sancta Ecclesia ascendendo profecerit, tantum Deus hominibus ex ejus virtutibus innotescit. De his quoque gradibus beatus Job loquitur, dicens: Per singulos gradus meos pronuntiabo illum (Job. XXXI, 37). [b 1Kb] Omnipotens [Col. 0792D] Deus in gradibus Ecclesiae agnoscitur, quia in singulis ejus virtutibus atque miraculis, quam sit timendus et amandus, omnibus demonstratur: cum videlicet tunc suscipit, cum a culpis suis ad eum per poenitentiam redit. (Moral. VIII, c. 48, n. 82.) Filia regum sancta Ecclesia est, quae in bono opere spiritualium principum praedicatione generata, gloriam intus habet, sicut scriptum est: Omnis gloria ejus filiae regum ab intus (Psalm. XLIV, 14); quia hoc quod quotidie agit in ostentationis jactantiam non habet. (Mor. XXXV, c. 18.) Nam si foras gloriam quaereret, intus speciem quam rex concupisceret non haberet. [Col. 0793A] (Mor. XIX, c. 12, n. 20.) Quia sancta Ecclesia exteriora sua a primordiis suis usque nunc irreprehensibilia custodit, jure de ea Psalmista ait: In fimbriis aureis circumamicta varietate (Ps. XLIV, 14), ut et pulchra intus sibi sit et aliis foras, et se provehens per internam gloriam, et alios erudiens per exteriora operum exempla. (Apud Pater., c. 53, super Gen.; Moral. lib. XIV, c. 43, n. 51.) Sola electorum Ecclesia unigenito Filio Dei Patris copulanda erat, quam ipse Unigenitus ex praedestinatione jam et praesentia extraneam non habebat. Sancta Ecclesia quot praecepta ex Redemptoris nostri praedicatione cognovit, quasi tot oris ejus oscula accepit, sicut scriptum est: Osculetur me osculis oris sui (Cant. I, 1); ac si apertis vocibus dicat (Moral. XXVII, c. 17, n. 34): Dudum [Col. 0793B] mihi quidem prophetarum praedicamentis, quasi quibusdam labiis, osculum porrexit, nunc vero tangat me ipsa dulcedo praesentiae unigeniti Filii, Redemptoris mei. (Moral. XIX, c. 12, n. 19.) Universae Ecclesiae, quae unam catholicam faciunt, adolescentulae vocantur, non vetustae per culpam, sed novellae per gratiam; non senio steriles, sed aetate mentis ad spiritualem fecunditatem congruae. (Apud Pater. ubi supra.) A priori populo naturae legem sancta Ecclesia se scisse monstravit, et praedicationis verba in amplo charitatis gremio suscepit. Sancta Ecclesia verba vitae audiens, et ad verae fidei conversationem veniens, studuit non plus sapere quam oportet sapere, sed sapere ad sobrietatem. (Lib. I in Ev. homil. 17, n. 7.) Sed tamen terrena [Col. 0793C] stipendia praedicatoribus reddidit; quae dum Paulus apostolus quasi pro nihilo acciperet dixit: Si nos vobis spiritualia seminavimus, magnum est, si a vobis carnalia metamus (I Cor. IX, 11)? Sancta Ecclesia, quae ante per fidem, obedientiam, et operationem percepit, excrescens postmodum etiam ad spiritualia dona convalescit (Apud Pater. ubi supra); ut prophetiae spiritu et virtutum gratia repleta, ampliatis jam muneribus ditescat. Unigenitus Dominus ac Redemptor noster veniente ad se Ecclesia in illorum mentibus mansit quos ex Judaea editos non torporis frigus, sed fervor charitatis tenuit. Ex illo quippe populo Anna prophetissa, ex illo Simeon exstitit, qui in ulnas Dominum accepit. Sancta Ecclesia praedicatorum suorum desiderio ex virtute suae fidei [Col. 0793D] satisfecit. Quia enim Deum quem audivit confessa est, praedicatori suo quasi aquam refectionis obtulit, ejusque animum refrigeravit. Quod Rebecca proprie significavit, cum hydriam ab humero in ulnas posuit, et puero Abrahae ad bibendum aquam praebuit. Quia sancta Ecclesia in eo quod credidit vacua non remansit. Nam protinus praedicare studuit quod audivit, et docendo multos ex se praedicatores protulit. (Moral. lib. I, c. 15, n. 21; apud Pater., lib. I sup. Genes., c. 53.) Quid est quod Rebecca ad Isaac dorso cameli deducitur, nisi quod per Rebeccam significatur Ecclesia, et per camelum cui praesidet tortuosus moribus, atque onustus idolorum cultibus, gentilium populus designatur? Qui enim ex semetipsis sibi [Col. 0794A] invenerunt deos quos colerent, quasi a semetipsis eis onus in dorso excreverat quod portarent. Sancta Ecclesia quanto Redemptorem suum subtilius agnoscit, tanto carnalis vitae illecebram studio humilitatis deserit, atque in semetipsam tortitudini vitiosae contradicit: quod Rebecca significat cum, Isaac viso, de camelo descendit; quia. Domino cognito, vitia sua gentilitas deseruit, et ab elatione celsitudinis ima humilitatis petit. (Moral. lib. XXX, c. 25, n. 71.) Sancta Ecclesia Christum sequens terrenae concupiscentiae vitia poenitendo contexit, quod recte Rachel significavit, quae idola Laban patris sui sedendo cooperuit. De hac coopertione vitiorum per prophetam dicitur: Beati quorum remissae sunt iniquitates, et quorum tecta sunt peccata (Ps. XXXI, 1). Nos igitur [Col. 0794B] Rachel illa signavit, qui idola sedendo premimus, si culpas avaritiae poenitendo damnamus. (Lib. II in Ev., hom. 29, n. 4; Reg. Past., part. II, c. 4.) In exordio nascentis Ecclesiae necessaria fuerunt signa vel miracula. Ut enim ad fidem cresceret, miraculis fuerat nutrienda. In sacerdotis veste juxta divinam vocem tintinnabulis mala punica conjunguntur. Quid enim per mala punica nisi unitas fidei designatur? Nam sicut in malo punico una exterius cortice multa interius grana muniuntur, sic innumeros sanctae Ecclesiae populos unitas fidei contegit, quos intus diversitas meritorum tenet.



CAPUT XIII. De gratia baptismi.

(Praef. Moral. IV, 3.) Quisquis regenerationis unda [Col. 0794C] non solvitur, reatu primi vinculi ligatus tenetur. Quod vero apud nos valet aqua baptismatis, hoc egit apud veteres, vel pro parvulis sola fides, vel pro majoribus virtus sacrificii, vel pro his qui ex Abrahae stirpe prodierant mysterium circumcisionis. Unusquisque cum primi parentis culpa concipitur. sicut propheta testatur, dicens: Ecce enim in iniquitatibus conceptus sum (Ps. L, 7). Et quia is quem salutis unda non diluit, originalis culpae supplicia non amittit, aperte per semetipsam Veritas perhibet, dicens: Nisi quis renatus fuerit ex aqua et Spiritu sancto, non habebit vitam aeternam (Joan. III, 5). [Lib. II in Ev., homil. 29, n. 3.] Tunc veraciter fideles sumus, si quod verbis promittimus operibus implemus. In die quippe baptismatis omnibus nos antiqui hostis operibus atque [Col. 0794D] omnibus pompis abrenuntiare promittimus. Itaque unusquisque vestrum ad considerationem suam mentis oculos reducat, et si servat post baptismum quod ante baptismum spopondit, certus jam quia fidelis est, gaudeat. (Moral. lib. XV, c. 51, n. 57.) Originale peccatum a parentibus trahimus, et nisi per gratiam baptismatis solvamur, etiam parentum peccata portamus, quia unum adhuc videlicet cum illis sumus. Scriptum est in libro Exodi: Qui reddis iniquitatem patrum in filiis (Exod. XXXIV, 7). Reddit ergo Dominus iniquitatem patrum in filiis, dum pro culpa parentis ex originali peccato animus polluitur prolis. Et rursum non reddit parentum iniquitatem in filiis, quia cum ab originali culpa per baptismum liberamur, [Col. 0795A] non jam parentum culpas, sed quas ipsi commisimus habemus.



CAPUT XIV. De communione.

(Moral. lib. XIII, c. 23, n. 26.) Unusquisque peccator redemptionis suae pretium sumens, confitetur ac laudat Deum, et quibus valet verbis, hoc ipsum [a 1Kb] proximis innotescit, sicut beatus Job sub figura Redemptoris nostri ait: Terra, ne operias sanguinem meum (Job. XVI, 19). Terra namque sanguinem Christi non operuit, quia sancta Ecclesia redemptionis suae mysterium in cunctis jam mundi partibus praedicavit. Ipse enim sanguis redemptionis qui sumitur clamor nostri Redemptoris est. Paulus apostolus ait: Et sanguinis Christi aspersionem melius [Col. 0795B] loquentem, quam Abel (Heb. XII, 24). De Abel sanguine dictum fuerat: Vox sanguinis tui fratris clamat ad me de terra (Gen. IV, 10); sed sanguis Jesu melius loquitur quam Abel, quia sanguis Abel mortem fratricidae fratris petiit, sanguis autem Domini vitam persecutoribus impetravit. Ut sacramentum dominicae passionis in nobis non sit otiosum, debemus imitari quod sumimus, et praedicare caeteris quod veneramur. Hinc iterum beatus Job ait: Neque inveniat in te locum latendi clamor meus. Locum enim latendi clamor ejus in nobis invenit, si hoc quod mens credit lingua tacet. Sed ne in nobis clamor ejus lateat, restat ut unusquisque juxta modum suum vivificationis suae mysterium proximis innotescat. (Lib. II in Evang., homil. 22, n. 7.) Quis [Col. 0795C] namque sit sanguis Christi non jam audiendo, sed bibendo didicimus. Qui sanguis super utrumque postem ponitur (Exod. XII, 7), quando non solum ore corporis, sed etiam ore cordis hauritur. In utroque etenim poste agni sanguis est positus, quando sacramentum passionis Christi cum ore ad redemptionem sumitur, ad imitationem quoque intenta mente cogitatur. Quasi in nocte agni carnes comedimus, cum in sacramento modo dominicum corpus accipimus, quando adhuc ab invicem nostras conscientias non videmus. (Num. 8.) Nam nihil prodest corpus et sanguinem Christi Jesu ore percipere, et ei perversis moribus contraire. Qui scelerate vivunt in Ecclesia, et communicare non desinunt, putantes se [Col. 0795D] tali communione mundari, discant nihil de mundatione proficere, sibi dicente Propheta: Quid est, quod dilectus meus in domo mea fecit scelera multa? Nunquid carnes sanctae auferent a te malitias tuas (Jerem. XI, 15)? Et Apostolus: Probet, inquit, se homo, et sic de pane illo edat, et de calice bibat: qui enim indigne hoc accipit, judicium sibi manducat et bibit (I Cor. XI, 28).



CAPUT XV. Quid significet latitudo et longitudo Dei [b 1Kb] , sublimitas et profundum.

(Moral. lib. X, c. 9, n. 15.) Habet latitudinem, quia omnipotens Deus dilectionem suam usque ad [Col. 0796A] collectionem persequentium tendit. Habet longitudinem, quia ad vitae patriam nos longanimiter tolerando perducit. Habet sublimitatem, quia ipsorum quoque intelligentiam qui recepti fuerint in superna congregatione transcendit. Habet profundum, quia damnatis inferius districtionis suae judicium incomprehensibiliter exerit. Quatuor nobis Deus in hac vita positis singulis exercet: quia et latitudinem amando, et longitudinem tolerando, et celsitudinem, non solum nostram intelligentiam, sed etiam vota superando, et profunditatem suam exhibet, occultos et illicitos cogitationum motus districte judicando. Celsitudo omnipotentis Dei et profunditas, quam sit investigabilis, nullus agnoscit, nisi qui vel contemplatione ad summa provehi, vel occultis motibus resistens, [Col. 0796B] tentationum coeperit importunitate turbari. (August. in Spec. c. 14; Isidor. quoque lib. I Sentent., c. 2.) Cum de Deo omnipotente nec secundum situm, nec secundum qualitatem, nec secundum habitum aut motum aliquid digne dicatur, inest tamen ei quodammodo latitudo, longitudo, altitudo, et profundum. Est in omnipotente Deo latitudo charitatis, qua nos et ab errore corrigit, et continet in veritate. Inest ei et longitudo, quae nos longanimiter malos portat, donec emendatos patriae futurae restituat. Inest ei et altitudo, per quam omnem sensum suae scientiae immensitate exsuperat. Inest ei et profundum, quo damnandos inferius juxta aequitatem disponens, praeordinat.



CAPUT XVI. De vocatione gentium ad Ecclesiam convenientium.
[Col. 0796C]

(Lib. II in Evang., homil. 33, n. 6.) Ad fidem vocata gentilitas, Redemptoris sui vestigia osculari desiderans, nequaquam cessat ab intentione boni operis, quia in ejus continuo amore suspirat. Unde et sponsae voce de eodem Redemptore suo in Canticis canticorum ita incipit: Osculetur me osculis oris sui (Cant. I, 1). Osculum recte Conditoris sui desiderat, quae se ei obsequi per amorem parat. (Moral. lib. XXX, c. 25, n. 72.) Eripiens gentilitatem Dominus superavit jugum oneris ejus, cum eam adventu suo ab illa daemoniacae tyrannidis servitute liberavit. Superavit virgam humeri ejus (Isa. IX, 4), cum percussionem illius, quae ex perverso opere graviter deprimebat, ab humano genere redempto compescuit. Superavit [Col. 0796D] sceptrum exactoris ejus, cum regnum ejusdem diaboli, qui pro pestifera perpetratione vitiorum exigere consueverat debita tributa poenarum, de fidelium corde destruxit. (Moral. lib. I, c. 16, n. 23.) Scriptum quippe est: Cognovit bos possessorem suum, et asinus praesepe domini sui (Isa. I, 3). Per bovem Judaeae operarii, per asinum vero gentiles populi designantur. Quis enim bos nisi judaicus populus exstitit, cujus cervicem jugum Legis attrivit? Et quis asinus nisi gentilitas fuit, quam quilibet seductor reperit, quasi brutum animal et nulla ratione renitens, quo voluit errore substravit? Bos ergo possessorem, et asinus [Col. 0797A] domini praesepe cognovit; quia et Hebraicus populus Deum quem colebat, sed ignorabat, reperit; et gentilitas legis pabulum, quod non habebat, accepit. Habet denique post Mediatoris adventum catholica Ecclesia simplices asinos, quia vocatae plebes gentilium, dum ad requiem pervenire desiderant, cuncta mandatorum onera libenter portant. (Num. 24.) Unde bene, quod hanc requiem populus gentilis appeteret, Jacob, filios alloquens, prophetica hoc studuit voce signare, dicens: Issachar asinus fortis accubans in terminos, vidit requiem quod esset bona, et terram quod optima; et supposuit humerum ad portandum (Gen. XLII, 14, 15). (Moral. lib. II, c. 35, n. 37.) Isaias propheta clamat dicens: Verbum misit Dominus in Jacob, et illud cecidit in Israel (Isa. IX, 8). Jacob [Col. 0797B] quippe Supplantator, Israel vero Videns Deum dicitur. Et quid per Jacob, nisi Judaicus; quid per Israel, nisi gentilis populus designatur? Quia quem Jacob per carnis mortem supplantare studuit, hunc nimirum per oculos fidei gentilitas Deum vidit. Ad Jacob ergo verbum missum in Israel cecidit, quia quem ad se venientem Judaicus respuit, hunc repente confitens populus gentilis invenit. (Lib. II in Ezech., homil. 9, n. 5.) Cum Judaeorum populum propheta a fide perire cognosceret, et sanctos apostolos surgere in Ecclesia praevideret, per quos multi sunt ex gentibus in fidei et vitae fortitudine solidati, in magna consolatione locutus est, dicens: Lateres ceciderunt, sed quadris lapidibus aedificavimus (Isa. IX, 10). Videns quippe in sancta Ecclesia apostolos, [Col. 0797C] martyres atque doctores surgere, de laterum casu, id est de Judaeorum perditione, minus doluit, quia omnipotentis Dei aedificium, id est sanctam Ecclesiam, de quadris lapidibus aedificari conspexit. (Lib. II in Ezech., homil. 6, n. 21.) Hinc idem propheta ait: Et frenum erroris, quod erat in maxillis populorum, canticum erit vobis (Isa. XXX, 28, 29). Frenum quippe erroris maxillas populorum constrinxerat, quando idolorum errore obligata gentilitas Deo vero confessionis laudem dare nesciebat. Sed hoc ipsum erroris frenum jam nobis in canticum versum est, cum gaudendo psallimus atque cantamus: Omnes dii gentium daemonia, Dominus autem coelos fecit (Ps. XCV, 5). Et rursum: Simulacra gentium argentum et aurum, opera manuum hominum. Os habent et non loquentur, [Col. 0797D] oculos habent et non videbunt (Ps. CXIII, 4). Haec nos omnipotenti Domino cum psallendo dicimus, ipsum erroris nostri frenum, quod a laude Dei ora nostra ligaverat, vero Domino canticum facimus. Bene autem subinfertur: Sicut nox sanctificatae solemnitatis (Isa. XXX, 29): quia dum confessionis laudem Deo reddimus, in sanctificata solemnitate gaudemus. (Moral. lib. XXIX, c. 26, n. 52.) Scriptum est: In cubilibus, in quibus prius dracones habitabant, orietur viror calami et junci (Isa. XXXV, 7). In draconum namque cubilibus viror calami et junci oritur, quia in eis populis, quos antiqui hostis malitia possidebat, et [Col. 0798A] doctorum scientia, et auditorum obedientia coacervatur. (Lib. II in Ezech., homil. 1, n. 11.) Orietur in ea viror calami et junci, id est, in sancta Ecclesia oriuntur scriptores et auditores; ut per calamum scriptores, per juncum vero debeant auditores intelligi. Per aquae humorem juncus et calamus nasci solet. Ex una eademque aqua utraque proficiunt. Et calamus quidem ad scribendum assumitur, eum junco vero scribi non potest: quid in junco et calamo accipere debemus, nisi quod una est doctrina veritatis quae multos auditores irrigat? Sed irrigati alii ad hoc usque in verbo Dei proficiunt, ut etiam scriptores fiant, videlicet tanquam calami; alii vero verbum vitae audiunt, bonae spei et rectorum operum viriditatem tenent, sed tamen ad scribendum proficere [Col. 0798B] nullatenus possunt. Qui hi, qui in aqua fidei [a 1Kb] , nisi quidam, ut ita dicam, junci sunt? Qui quidem viridescendo proficiunt, sed litteras exprimere nequaquam possunt. (Lib. I in Ev., homil. 20, n. 3.) In fide Mediatoris Dei et hominum hominis Christi Jesu, et gentilitas plenitudinem gratiae accepit, et Judaea per errorem perfidiae hoc unde tumebat perdidit. Desertum Dominus in stagna aquarum (Isa. XLI, 18) posuit, quia gentilitati, quae prius per ariditatem mentis nullos bonorum operum fructus ferebat, fluenta sanctae praedicationis dedit: et ipsa, ad quam prius pro asperitate suae siccitatis via praedicatoribus non patebat, doctrinae postmodum rivos emanavit. (Moral. lib. XXVII c. 43, n. 71.) Scriptum est: Dicam Aquiloni, Da; et Austro, Noli prohibere (Is. XLIII, 6). [Col. 0798C] Sicut per Aquilonem gentilitas, sic per Austrum Judaea signatur. Quae quasi meridiano sole incaluit; quia Redemptore in carne veniente fervorem fidei prima suscepit. Aquiloni ergo, Da, dicitur, cum offerre Deo suae fidei munera gentilitas imperatur. Austro autem jubetur ne prohibeat, quia Hebraeis in fide consistentibus praecipitur, ne vitam gentium repellendo contemnant [b 1Kb] . (Moral. lib. XX, c. 25, n. 58.) Sicut indumentum Christi tota generaliter Ecclesia dicitur, sic indumentum sunt Ecclesiae singulorum animae, quae ab errore conversae, eamdem Ecclesiam credendo eique fideliter inhaerendo circumdant. (Moral. lib. XXIX, c. 6, n. 13.) Tot nunc quasi vestibus sancta Ecclesia induitur, quot fidelium veneratione decoratur. Sanctae Ecclesiae ostensis gentibus a Domino [Col. 0798D] per prophetam dicitur: Vivo ego, quia omnibus his velut ornamento vestieris (Isa. XLV, 18). [Moran. lib. XX, c. 29, n. 58.] Si enim sancta Ecclesia vestimentum Christi non esset, Paulus apostolus profecto non diceret: Ut exhiberet sibi gloriosam Ecclesiam non habentem maculam, aut rugam (Ephes. V, 27), id est, nec per peccatum maculam, nec per duplicitatem rugam; quia et per justitiam munda est, et per simplicem intentionem tensa; quae ergo abluta est ne habeat maculam, tensa est ne habeat rugam, utique vestis est. (Moral., lib. XXV, c. 8, n. 21.) Sancta Ecclesia in tanta multitudino gentium ad dexteram extenditur, [Col. 0799A] dum quosdam justificandos suscipit. Ad laevam quoque dilatatur, dum ad se quosdam etiam in iniquitate permansuros admittit. Propter hanc multitudinem, quae extra electorum numerum jacet, in Evangelio Dominus dicit: Multi vocati, pauci autem electi (Matth. XX, 16). (Lib. I in Ezech., homil. 10, n. 39.) Cum Judaei a fide caderent, ad cognitionem fidei corda gentilium cucurrerunt: quae videlicet gentes in sacrae lectionis pabulo os cordis aperiunt, et in occulto sicut pauper comedunt, quia cum festinatione et silentio verba vitae legentes sumunt. (Moral. XXIX, c. 14, n. 26.) Dum Redemptor noster angustias mortis petiit, fidem suam in gentibus dilatavit, atque in innumera corda credentium sanctam Ecclesiam tetendit. Cui per prophetam dicitur: Dilata locum tentorii tui, et pelles tabernaculorum [Col. 0799B] tuorum extende, ne parcas, longos fac funiculos tuos, et clavos tuos consolida: ad dexteram enim et ad laevam penetrabis, et semen tuum gentes haereditabit (Isa. LIV, 2). Quae latitudo terrae profecto non fieret, nisi ipse prius et vitam quam novimus moriendo despiceret, et vitam quam non novimus resurgendo monstraret.



CAPUT XVII. De sanctis praedicatoribus.

(Apud Paterium, c. 53 super Genes.) Sancti viri, dum verbum praedicationis bonis mentibus faciunt, ad unamquamque animam unigenito Filio conjungendam quasi provisores fiunt. Et in his quae de Domino loquuntur in semetipsis virtutum divitias ostendunt, ut tanto citius ad sequendum Deum pertrahant, [Col. 0799C] quanto auditoribus suis in semetipsis monstrant quae narrant. Unusquisque sanctae fidei praedicator in semetipso gestans ornamenta virtutum, et auditum Sanctae Ecclesiae scilicet per discretionis obedientiam componit, et manus per bonae operationis meritum exornat [a 1Kb] . Unicuique praedicatori, quasi ad manendum locus spatiosus est in auditoris corde, latitudo bonitatis. Unde et quibusdam dicitur: Capite nos, neminem laesimus, neminem corrupimus. Non angustiamini in nobis, angustiamini autem in visceribus vestris (II Cor. VI, 12). Ac si eis aperte diceretur: Ad suscipiendam doctrinam spatiosum locum mentis facite; sed ad cogitanda carnalia angusti remanete. Sunt plerique qui doctores suos ex temporalibus [Col. 0799D] stipendiis continere parati sunt, sed praedicatores sancti percipere nolunt temporalia, nisi prius obtineant aeterna. Si enim in animabus fructum non inveniunt, sumere stipendia corporalia contemnunt. Praedicatores sancti, cum praedicando vitam audientium obtinent, illi mox gratias reddunt de cujus hoc munere perceperunt, ut sibi in ea operatione nil tribuant, sed Auctori omnium cum lucris animarum gratiarum actiones reportent. Praedicatores sancti, quamvis jam ad superiora intelligenda atque proferenda, et intellectu, et vita emicent, adhuc tamen in semetipsis contradictionem carnis sentiunt. [Col. 0800A] Nam vident aliam legem in membris suis repugnantem legi mentis suae, et captivos reducentem [b 1Kb] in lege peccati (Rom. VII, 23). Quia ne magnitudo revelationum extollat eos, datus est eis stimulus carnis suae (II Cor. XII). Habent praedicatores sancti thesaurum in vasis fictilibus, ut sublimitas sit virtutis Dei, et non ex ipsis. Qui enim per carnem coelestia loquuntur, et tamen adhuc in carne contradictionem de vitio sentiunt, quid aliud quam super tortuosa camelorum dorsa divitias ferunt? Praedicatores sancti plus volunt Deum diligi, quam timeri; sed si timorem non insinuant, ad amorem dilectionis intimae non perducunt. Unde prius terribilia, et postmodum dulcia loqui solent. Sicut per Psalmistam dicitur: Virtutem terribilium tuorum dicent: et magnitudinem [Col. 0800B] tuam narrabunt (Ps. CXLVI, 6). (Moral. lib. VII, c. 4, n. 4.) Sanctae praedicationis eloquia aliquando sagittis exprimuntur, quia in eo quod vitia feriunt male viventium corda transfigunt. De his sagittis venienti Redemptori dicitur: Sagittae tuae acutae, potentissime, populi sub te cadent in corde (Ps. XLIV, 6). De quo Isaias dicit: Mittam ex eis, qui salvati fuerint, ad gentes in mare, in Africam, in Lydiam, tenentes sagittam, in Italiam, et in Graeciam (Isai. LXVI, 19). Scriptum est: Domine, inclina caelos tuos, et descende (Ps. CXLIII, 5). [Moral. lib. XXX, c. 13, n. 48]. Qui ergo coelorum nomine nisi praedicatorum ordo signatur? Nisi ergo praedicatores sancti ab illa summitate [c 1Kb] contemplationis internae quam capiunt, ad infirmitatem nostram humillima praedicatione, [Col. 0800C] quasi quadam inclinatione, descenderent, nunquam utique in fide filios gignerent. Nobis quippe prodesse non possent, si in suae altitudinis erectione persisterent. Sancti viri, si cuncta praedicare vellent quae capiunt, cum in superna contemplatione debriantur, et non magis scientiam suam quodam moderamine et sobrietate temperarent, adhuc angusto intelligentiae sinu illa superni fontis fluenta quis caperet? Cum se in praedicatione sua sancti doctores attrabunt, divinitatis notitiam nostris cordibus infundunt. Nequaquam quippe ad nos Deus descenderet, si praedicatores ejus in contemplationis rigore inflexibiles permanerent. Inclinantur coeli, ut descendat Dominus, quia incurvantur praedicatores sancti ut nos in [Col. 0800D] nova fidei luce nascamur. Quoniam si nostrae infirmitati non condescenderent, nos ad suam celsitudinem nunquam levarent. Lex est praedicatoribus posita, ut vivendo impleant quod loquendo suadere festinant; nam loquendi auctoritas perditur, quando vox opere non adjuvatur. (Moral. XXIII, c. 1, n. 8.) Sanctae universalis Ecclesiae spiritualis quisque praedicator in cunctis quae dicit solerti cura se inspicit, ne in eo quod recta praedicat vitio se elationis extollat, ne vita a lingua discordet, ne pacem quam in Ecclesia annuntiat, in seipso, dum bene docet et male vivit, amittat. Studet summopere sanctus praedicator [Col. 0801A] contra maledicos rumores adversantium et defendere loquendo quod vivit, et ornare vivendo quod dicit. Nec in his omnibus suam, sed Auctoris gloriam quaerit, atque omnem sapientiae gratiam, quam, ut loqueretur, accepit, non suis se aestimat meritis, sed eorum intercessionibus pro quibus loquitur, accepisse. Electus quisque praedicator dum se infra per humilitatem dejicit, superest, quia suae nimirum magis mercedi proficit, quod bona quae exercere praevalet alienis meritis reddit. Indignum se omnibus judicat, etiam cum dignus cunctis vivat. Optime novit praedicator quod bona quae innotescunt hominibus, sine periculo esse vix possunt. Et quamvis sapientem esse se sentiat, vellet tamen esse sapiens, nec videri, atque hoc sibi omnimodo, quod [Col. 0801B] loquendo proditur, pertimescit. Et si liceat, tacere appetit, dum esse multis tutius silentium cernit, eosque esse feliciores putat quos intra sanctam Ecclesiam locus inferior per silentium occultat. Dum ad loquendum praedicator vi charitatis impellitur, ex necessitate quidem officium locutionis suscipit; sed ex magno desiderio otium taciturnitatis quaerit. Hoc servat voto, illud exercet ministerio. Hanc autem dicendi formulam arrogantes ignorant; neque enim loquuntur quia causae eveniunt, sed causas evenire appetunt ut loquantur. (Ibid. c. 10, n. 17.) Praedicatores sancti hanc partem suam reputant, si intus quidem ipsi de sapientia gaudeant, foris autem alios ab errore compescant. Neque a se ita loquendo exeunt, ut gaudium mentis in ostensione ponant disertae [Col. 0801C] locutionis; sed bonum scientiae in cordis secreto meditantur, et ibi gaudent ubi hoc percipiunt, non ubi inter tot tentationum laqueos innotescere compelluntur. Cum praedicatores bonum quod accipiunt innotescunt, media interveniente charitate, ex profectu audientium et non ex propria ostensione gratulantur. (Ibid. c. 11, n. 28.) Saepe contingit ut sapientes viri, cum se non audiri considerant, ori suo silentium indicant. Sed plerumque dum conspiciunt quod iniquorum facinora, ipsis tacentibus et non corripientibus, crescunt, vim quamdam spiritus sui sustinent, ut in locutionem apertae correptionis erumpant. Propheta Jeremias, cum sibi praedicationis silentium indixisset, dicens: Non recordabor ejus, neque loquar ultra in nomine illius, illico adjunxit: [Col. 0801D] Et factus est in corde meo quasi ignis exaestuans, claususque in ossibus meis, et defeci, ferre non sustinens: audivi enim contumelias multorum (Jer, XX, 9). Inflammantur quippe corda justorum, cum non correpta crescere conspiciunt acta malorum, eorumque culpae se participes credunt quos in iniquitate crescere silendo permittunt. David propheta postquam sibi silentium indixerat, dicens: Posui ori meo custodiam, dum consisteret peccator adversum me, obmutui et humiliatus sum, et silui a bonis (Ps. XXXIII, 2); in ipso suo silentio isto zelo charitatis exarsit, qui illico subdidit: Et dolor meus renovatus est: concaluit cor meum intra me, et in meditatione mea exardescet ignis (Ibid. 4). Intus cor caluit, quia dilectionis ardor per [Col. 0802A] admonitionem locutionis exterius emanare recusavit. (Moral. XXX, c. 2, n. 6). Ignis in meditatione cordis exarsit, quia increpatio delinquentium a correptione oris frixit. Sancti praedicatores verbis suis quasi quibusdam jaculis adversarios feriunt, armis vero, id est miraculis, semetipsos tuentur; ut et quantum sint audiendi sonent per impetum jaculorum, et quantum sint reverendi clarescant per arma miraculorum. (Lib. I in Evang. homil. 11, n. 4.) Ille in sancta Ecclesia doctus praedicator est qui et nova scit proferre de suavitate regni, et vetusta dicere de terrore supplicii, ut vel poenae terreant quos praemia non invitant. Audiat de regno quod amet, audiat de supplicio unusquisque quod timeat: ut torpentem animum et terrae vehementer inhaerentem si amor [Col. 0802B] ad regnum non trahit, timor minet aeterni supplicii. (Reg. Past., part. I, c. 7.) Praedicationis officium nonnulli laudabiliter appetunt, et ad hoc nonnulli laudabiliter coacti pertrahuntur. Quod liquide agnoscimus, si duorum prophetantium facta pensamus, quorum unus ut ad praedicandum mitti debuisset sponte se praebuit, quo tamen alter pergere cum pavore recusavit. Isaias Domino quaerenti quem mitteret ultro se obtulit, dicens: Ecce ego, mitte me (Isa. VI, 8). Jeremias autem mittitur, et tamen ne mitti debeat, humiliter reluctatur, dicens: A, a, a, Domine Deus, ecce nescio loqui, quia puer ego sum (Jer. I, 6). En ab utrisque exterius diversa vox prodiit, sed non a diverso fonte dilectionis emanavit. In utrisque prophetis subtiliter intuendum est quia et [Col. 0802C] is qui recusavit plene non restitit, et is qui mitti voluit ante se per altaris calculum purgatum vidit; ne aut non purgatus adire quisque sacra mysteria audeat, aut quem superna gratia elegit, sub humilitatis specie superbe contradicat. (Moral. XXIX, 26.) Scriptum est: Qui producit in montibus fenum, et herbam servituti hominum (Ps. CXLVI, 8, n. 52). Quid per herbam nisi sustentatio praedicantium demonstratur? In montibus quippe fenum, et servituti hominum herba producitur, cum sublimes hujus saeculi ad fidei cognitionem vocati, sanctis praedicatoribus in hujus vitae itinere spiritualiter sibi servientibus transitoria alimenta largiuntur. (Moral. XXIX, c. 23, n. 47.) Plerumque etenim praedicatio ad aures venit, sed cessante interna gratia ad corde audientium [Col. 0802D] non pertransit. De cujus praedicationis verbis propter electos dicitur: Etenim sagittae tuae pertransierunt (Ps. LXXVI, 19). Sagittae quippe Dei pertranseunt, quando verba praedicationis ejus ab auribus ad corda descendunt.



CAPUT XVIII. De mysteriis vel miraculis divinis.

(Lib. II in Ezech., homil. 8, n. 10.) Divinae virtutis mysteria, quae comprehendi non possunt, non intellectu discutienda sunt, sed fide veneranda. Sciendum nobis est quia quidquid ratione hominis comprehendi potest, mirum esse jam non potest. Sed sola est in miraculis ratio, potentia facientis. (Lib. II in Ezech. homil. 5, n. 11.) Quantumlibet intenderit [Col. 0803A] anima, nec semetipsam perfecte sufficit penetrare, quanto magis illius magnitudinem qui potuit et animam condere? Cum David propheta in scientiae Dei intellectu laboraret, lassescens ac deficiens ait: Mirabilis facta est scientia tua ex me, confortata est, nec potero ad eam (Ps. CXXXVIII, 6). [Lib. I in Ev., hom. 2, n. 1.] Miracula Domini et Salvatoris nostri sic accipienda sunt, ut et in veritate credantur facta, et tamen per significationem nobis aliquid innuant. Opera Redemptoris nostri et per potentiam aliquid ostendunt, et per mysterium aliquid loquuntur. Quod bene caecus ille significat, qui mendicans juxta viam sedebat (Luc. XXVIII, 35). Dum igitur Conditor noster appropinquat Jericho, caecus ad lumina redit: quia dum Divinitas defectum nostrae [Col. 0803B] carnis suscepit, humanum genus lumen quod amiserat recepit. Unde enim Deus humana patitur, inde homo ad divina sublevatur. (Lib. I in Ezech. homil. 5, n. 12.) Perfecti viri contemplatione mentis mysterium suavitatis intimae quia utcunque possunt, velut ex quodam corusco, praegustando tangere, ejus memoriam student recolendo semper et loquendo eructare. Unde apte nos Psalmista admonet dicens: Lux orta est justis, et rectis corde laetitia. Laetamini justi in Domino, et confitemini memoriae sanctitatis ejus (Ps. XCVI, 11). [Lib. II in Evang., hom. 22, n. 8.] Hoc quod de mysterio incarnationis Christi intelligere et penetrare non possumus, potestati sancti Spiritus humiliter reservamus, ut non superbe quis audeat vel contemnere, vel denuntiare quod non intelligit, [Col. 0803C] sed hoc igni tradat [a 1Kb] quod sancto Spiritui reservat.



CAPUT XIX. De sanctis martyribus.

(Moral. lib. III. c. 17, n. 32.) Nullus in hanc vitam electorum venit, qui non antiqui hostis adversa sustinuit. Membra autem nostri Redemptoris exstiterunt, etiam qui ab ipso mundi exordio, dum pie viverent, crudelia passi sunt. Membrum nostri Redemptoris Abel se esse perhibuit, qui ejus mortem de quo scriptum est: Sicut agnus coram tondente se obmutescet, et non aperiet os suum (Isa. LVII, 7), non solum placens in sacrificio, sed etiam moriens tacendo signavit. Ab ipso mundi exordio Redemptoris nostri corpus antiquus hostis expugnare conatus [Col. 0803D] est, qui ab hominibus primis [Edit., puris] inchoans usque ad ipsum caput Ecclesiae saeviendo pervenit. (Moral. lib. III, c. 21, n. 50.) Sancti martyres tribulationum bello deprehensi, cum uno eodemque tempore alios ferientes atque alios suadentes ferunt, illis opponunt scutum patientiae, istis jacula intorquent doctrinae. Insurgentes hostes martyres patiendo despiciunt, infirmantes vero cives compatiendo ad salutem reducunt. Illis resistunt, ne alios subtrahant; istos metuunt, ne vitam rectitudinis funditus perdant. (Num. 40.) Videamus castrorum Dei militem Paulum apostolum contra utraque praeliantem. Foris, inquit, pugnae, intus timores [Col. 0804A] (II Cor. VII, 5). Sancti martyres ad utraque se solerter extendunt, et cum tribulationibus fortasse feriuntur, sic exteriora bella suscipiunt, ut sollicite cogitent ne proximorum interiora lacerentur. Sic sancti viri fortes in acie bellandi assistunt, ut illinc jaculis adversantia pectora feriant, hinc scuto postpositos debiles tueantur, atque ita utrobique velocitate circumspectionis invigilant; quatenus et ante se audaces confodiant, et post se trepidos a vulnere defendant. (Moral. XXX, 25, n. 74.) Cum his electis Dominus noster adversarios fidei destruit, cum his ad praedicationis bella descendit, qui possunt divina cognoscere, qui sciunt de Trinitate, quae Deus est, perfecta sentire. Cum illis Christus contra hostes fidei pergit ad praelium, qui cum doctrinae fluenta [Col. 0804B] hauriunt, rectitudinem operum non inflectunt. Ipsi cum Christo duce ad bellum prodeunt, qui hoc quod ore annuntiant opere ostendunt, qui fluenta doctrinae spiritaliter hauriunt, nec tamen in pravis operibus carnaliter inflectuntur. (Num 75.) Tales secum dux noster ad praedicationis praelium adduxit, qui, despecta salute corporum, hostes suos moriendo prosternerent, eorumque gladios non armis et gladiis, sed patientia superarent. Armati venerunt sub duce suo ad praelium martyres nostri, sed cum tubis, lagenis et lampadibus. Qui sonuerunt tubis, dum praedicant; confregerunt lagenas, dum solvenda in passione sua corpora hostilibus gladiis opponunt. Resplenduerunt lampadibus, dum post solutionem corporum miraculis coruscaverunt. Moxque hostes [Col. 0804C] in fugam versi sunt, quia dum mortuorum martyrum corpora miraculis coruscare conspiciunt, luce veritatis fracti, quod impugnaverunt crediderunt. Cecinerunt tubis milites nostri, ut lagenae frangerentur. Lagenae fractae sunt, ut lampades apparerent. Apparuerunt lampades, ut hostes in fugam verterentur; id est praedicaverunt martyres, donec eorum corpora in morte solverentur. Corpora eorum in morte soluta sunt, ut miraculis coruscarent: coruscaverunt miraculis, ut hostes suos ex divina luce prosternerent, quatenus nequaquam Deo erecti resisterent, sed eum subditi formidarent. (Num. 77.) Christi martyres pro magno habent praedicationis gratiam, corporum vero utilitatem pro minimo. Quisquis enim plus facit utilitatem corporis quam [Col. 0804D] gratiam praedicationis, in sinistra tubam atque in dextra lagenam tenet. Si enim priori loco gratia praedicationis attenditur, et posteriori utilitas corporis, certum est quia dextris tubae, et sinistris lagenae teneantur. Cum in morte passionis pro veritate justus efficitur, in aeternae vitae viriditate recuperatur; et qui hic virebat per fidem, illic virescit per speciem. Plerumque ex passione justi fideles quique ad amorem coelestis patriae multiplicantur, et viriditatem spiritalis vitae accipiunt, dum hunc pro Deo fortiter egisse gratulantur. Exstincto corporaliter justo, ipso suae passionis exemplo multorum corda suscitare, et ex fidei rectitudine viriditatem [Col. 0805A] ostendere certissimum est. (Moral. lib. XIII, c. 13, n. 16.) Sanctus Ecclesiae populus, cum adversa graviter perpeti coeperit, et infirmos suos conspexerit ad deteriora delabi, pacis suae tempora ad mentem revocat, quando fideles suos praedicationis suae opulentia pascebat. Unde apte per beatum Job figuraliter dicitur: Ego ille quondam opulentus repente contritus sum (Job. XVI, 13). [Moral. lib. XIII, c. 44, n. 17.] In eo quod se repente contritum asseruit, infirmorum mentem improvidam designavit. Qui dum mala quae ventura sunt praevidere nesciunt, tanto eis graviora fiunt, quanto et ab eis inopinata tolerantur. Electus quisque martyrium, quod per infirmitatem carnis non vult, per virtutem spiritus amat. Quidam per carnem ad poenas [Col. 0805B] trepidat, per spiritum ad gloriam exsultat. Unusquisque cruciatum martyrii nolendo vult, et odiendo amat, sicut nos quoque, cum gaudium quaerimus salutis, amarum poculum sumimus purgationis. Amaritudo quidem in poculo displicet, sed restituenda per amaritudinem salus placet. (Moral. lib. IV, c. 16, n. 30.) Voce sanctorum martyrum per Psalmistam dicitur: Humiliasti nos in loco afflictionis, et operuit nos umbra mortis (Ps. XLIII, 20). Umbra igitur mortis mors carnis accipitur, quia sicut vera mors est qua anima separatur a Deo, ita umbra mortis est qua caro separatur ab anima. Quos constat non spiritu, sed sola carne mori, nequaquam se vera morte, sed umbra dicunt mortis operiri. (Moral. XXXIII, c. 3, n. 6.) Umbra enim [Col. 0805C] mortis electos Dei opprimit [a 1Kb] , cum mors carnis, quae imago mortis aeternae est, ab hac eos vita disjungit; quia sicut illa a Deo animam, ita haec ab anima separat corpus. (Moral. XX, c. 27, n. 56.) Locus afflictionis est vita praesens. Martyres ergo sancti in hoc loco afflictionis humiliati sum, quia in aeterna vita, id est in loco gaudii, sublimantur. (Moral. XXVI, c. 28, n. 54.) Qui ergo ad aeternam patriam tendunt, nunc semetipsos temporaliter in afflictionis loco despiciunt, ut tunc in loco gaudii veraciter sublimentur. (Lib. I in Evang., homil. 3, n. 4.) Quamvis occasio persecutionis in hoc tempore pacis desit, habet tamen et pax nostra martyrium suum; quia etsi carnis collum ferro non subdimus, [Col. 0805D] spiritali tamen gaudio carnalia desideria in mente trucidamus. (Lib. II in Ev., homil. 27, n. 9.) Nos igitur si pro Christo corpus in passione non ponimus, saltim tempore pacis animum vincamus. Placatur Deus isto sacrificio. Approbat in judicio pietatis suae victoriam pacis nostrae; certamen nostri cordis aspicit: et qui post vincentes remunerat, nunc decertantes juvat.



CAPUT XX. De persecutoribus martyrum.

(Moral. lib. XIII, c. 10, n. 12, 13.) Antiquus hostis Ecclesiae contra hanc quasi dentibus frendet, [Edit., fremit], eamque quasi terribilibus oculis [Col. 0806A] intuetur; quia per alios crudelia exercet, et per alios quae exerceat providet. Dentes hujus hostis sunt bonorum persecutores, atque carnifices, qui Ecclesiae membra laniant, dum electos illius suis persecutionibus affligunt. Oculi antiqui hostis sunt hi qui contra eam provident mala quae faciant, suisque consiliis persecutorum ejus crudelitates inflammant. Antiquus Ecclesiae adversarius fremit contra Ecclesiam dentibus suis, dum per crudeles reprobos in ea insequitur vitam bonorum. Intuetur hanc terribilibus oculis, quia pravorum consiliis non cessat mala exquirere, in quibus hanc semper deterius affligat. (Ibid. c. 11, n. 14; c. 12, n. 15; c. 13, n. 16.) Sciendum est quia illos praecipue in sancta Ecclesia reprobi persequuntur quos multis conspiciunt esse [Col. 0806B] profuturos, qui vitam carnalium verbo correptionis conterunt, eosque in Ecclesiae corpore spiritaliter vertunt. Recte figuraliter beatus Job ait: Percusserunt maxillam meam, satiati sunt poenis meis (Job XVI, 11). Maxillam ergo Ecclesiae perversi feriunt, cum bonos praedicatores insequuntur. Et quia tunc reprobi grande se aliquid fecisse aestimant, cum vitam praedicatorum necant, post percussionem maxillae apte subjungitur: Satiati sunt poenis meis. Illa quippe eos poena satiat quae mentem Ecclesiae praecipue castigat. Rursum scriptum est: Conclusit me Deus apud iniquum, et manibus impiorum me tradidit (Ibid. 12). Electorum populus apud iniquum concluditur, cum ejus caro antiqui hostis persecutionibus temporaliter datur. Qui non spiritui, [Col. 0806C] sed manibus impiorum traditur; quia quo hunc in mente capere nequeunt, eo contra carnem illius crudelius inardescunt. (Moral. lib. III, c. 25, n. 76.) Persecutores sanctae fidei martyribus adhuc in corpore positis restiterunt. Post solutionem vero corporum apparentibus miraculis, in fugam versi sunt; quia pavore conterriti a persecutione fidelium cessaverunt.



CAPUT XXI. De electis omnia relinquentibus, et cum Christo judice venientibus.

(Mor. X, c. 31, n. 52.) In fine saeculi cum Deo judices veniunt qui nunc pro Deo injuste judicantur. Tunc eorum lux tanto latius emicat, quanto eos nunc [Col. 0806D] manus persequentium durius angustat. Tunc reproborum oculis patescet, quod coelesti potestate subnixi sunt qui terrena omnia sponte reliquerunt. Electis suis Veritas dicit: Vos, qui secuti estis me, in regeneratione, cum sederit Filius hominis in sede majestatis suae, sedebitis et vos super duodecim sedes, judicantes duodecim tribus Israel (Matth. XIV, 28). Neque enim plus quam duodecim judices illa interni consessus curia non habebit, sed nimirum duodenario numero quantitas universitatis exprimitur; quia quisquis stimulo divini amoris excitatus, hic possessa reliquerit, illic proculdubio culmen judiciariae potestatis obtinebit, ut simul tunc judex cum judice veniat [Col. 0807A] qui nunc consideratione judicii sese spontanea paupertate castigat. De sanctae Ecclesiae Sponso per Salomonem dicitur: Nobilis in portis vir ejus, quando sederit cum senatoribus terrae (Prov. XXXI, 23). Hinc Isaias ait: Dominus ad judicium veniet cum senioribus populi sui (Isai. III, 14). Hinc eosdem senatores [a 1Kb] Veritas, non jam famulos, sed amicos denuntiat, dicens: Non jam dicam vos servos, sed amicos (Joan. XV, 15). [Moral XX, c. 16, n. 41.] Ecce relinquentes temporalia, gloriam potestatis aeternae mercati sunt. Quid itaque in hoc mundo stultius quam sua deserere? Et quid in aeternitate nobilius quam cum Deo judices venire? (Moral, VI, c. 7, n. 9.) Redemptor noster judicii sententiam cum sanctis Ecclesiae praedicatoribus decernit, sicut ipse in Evangelio dicit: Vos, qui [Col. 0807B] reliquistis omnia, et secuti estis me, in regeneratione, cum sederit Filius hominis in sede majestatis suae, sedebitis et vos super duodecim sedes judicantes duodecim tribus Israel. Omnes qui in Ecclesia modo perfecti sunt, perfectionis suae rectitudinem per Evangelium didicerunt. (Lib. II in Ezech., homil 2, n. 18.) Redemptori ergo nostro uniti ejusque majestati conjuncti, cum eo judices videbuntur qui modo perfecta opera juxta evangelica praecepta secuti sunt. Qui in hoc saeculo praeceptis Domini paruit, cum illo postmodum ad judicandos populos judex venit, sicut cuncta relinquentibus dicitur: Sedebitis et vos super duodecim thronos, judicantes duodecim tribus Israel. (Moral. XI, c. 22, n. 33.) Rectum quippe est, ut cum Deo de populis in judicio disputent qui ad verba Dei [Col. 0807C] praesens saeculum perfecte derelinquunt: et illi cum Deo postmodum judices veniant qui ei modo in voluntaria paupertate vel in prece familiares exstiterint. (Moral. XV, c. 31, n. 37.) Scriptum est: Advocavit coelos sursum, et terram, ut discerneret populum suum (Ps. XLIX, 4). Coelos quippe sursum advocat, cum hi qui sua omnia relinquentes, conversationem coelestis vitae tenuerunt, ad consedendum in judicio convocantur atque cum eo judices veniunt. Terra etiam sursum vocatur, cum hi qui terrenis actibus obligati fuerant, in eis tamen plus coelestia quam terrena lucra quaesierunt, quibus in fine dicitur: Hospes eram, et collegistis me; nudus, et operuistis me (Matth. XXV, 42). [Moral. XXVI, c. 27, n. 51.] Electi viri [Col. 0807D] omnia relinquentes non judicantur et regnant, qui etiam praecepta legis perfectionis virtute [b 1Kb] transcendunt; quia nequaquam hoc solum quod cunctis divina lex praecipit implere contenti sunt, sed praestantiori desiderio plus exhibere appetunt quam praeceptis generalibus audire potuerunt. Electi quique extremo judicio non judicantur et regnant, quia cum Auctore suo etiam judices veniunt. Relinquentes quippe omnia plus prompta devotione executi sunt, quam juberi generaliter audierunt. Speciali jussione paucis perfectioribus, et non generaliter omnibus, dicitur hoc quod adolescens dives audivit: Vade, vende omnia tua, et da pauperibus, et veni, sequere me (Matth. X, 21). Si enim sub hoc praecepto cunctos [Col. 0808A] jussio generalis astringeret, culpa profecto esset aliquid nos de hoc mundo possidere. Sed aliud est quod per Scripturam sacram generaliter omnibus praecipitur, aliud quod specialiter perfectioribus imperatur. Justi omnia relinquentes recte sub generali judicio non tenentur, qui et praecepta generalia vivendo vicerunt. Sicut enim non judicantur et pereunt qui, suadente perfidia, lege teneri contemnunt, ita non judicantur et regnant qui, suadente pietate, etiam ultra generalia divinae legis praecepta proficiunt. Paulus apostolus vas electionis specialia praecepta transcendens, plus opere exhibuit quam institutione permissionis accepit. Cum enim accepisset ut Evangelium praedicans de Evangelio viveret, et Evangelium audientibus contulit, et tamen Evangelii sumptibus [Col. 0808B] sustentari recusavit. Cur ergo iste judicetur ut regnet qui minus quod servaret accepit, sed majus quod viveret invenit?



CAPUT XXII. De tractatoribus divinarum Scripturarum.

(Epist. nuncupat. ad Leand., c. 2.) Quisquis de Deo loquitur, curet necesse est ut quidquid audientium mores instruit rimetur; et hunc rectum loquendo ordinem deputet, si cum opportunitas aedificationis exigit, ab eo se, quod loqui coeperat, utiliter derivet. Sacri enim tractator eloquii morem fluminis debet imitari. Fluvius quippe dum per alveum defluit, si valles concavas ex latere contingit, in eas protinus sui impetus cursum divertit; cumque illas sufficienter impleverit, repente se in alveum refundit. Sic nimirum, [Col. 0808C] sic divini verbi esse tractator debet, ut cum de qualibet re disserit, si fortasse juxta positam occasionem congruae aedificationis invenerit, quasi ad vicinam vallem linguae undas intorqueat. Et cum subjunctae instructionis campum sufficienter infuderit, ad sermonis propositi alveum recurrat. (Lib. I in Ezech., homil. 7, n. 8.) Sancti viri in Scriptura sacra intelligunt quemadmodum moraliter vivant, et sese in contemplatione suspendant. Unusquisque tractatorum, quanto in sacra Scriptura profecerit, tanto eadem Scriptura proficit apud ipsum; quia divina eloquia cum legente crescunt. Nam tanto illa quisque altius intelligit, quanto in eis altius intendit; quia nisi legentium mentes ad alta profecerint, divina dicta velut [Col. 0808D] in imis non intellecta jacent. Si quis aperuerit cisternam, et foderit, et non operuerit eam, cecideritque bos, vel asinus in eam, dominus cisternae reddet pretium jumentorum (Exod. XXI, 33). [Moral. XVII, c. 26, n. 38.] Quid namque est aperire cisternam, nisi intellectu valido Scripturae sacrae arcana penetrare? Quid namque per bovem et asinum, id est mundum immundumque animal, nisi fidelis quisque vel infidelis accipitur? Qui ergo cisternam fodit, cooperiat, ne illuc bos vel asinus ruat, id est, qui in sacro eloquio jam alta intelligit, sublimes sensus coram non capientibus per silentium tegat; ne per scandalum mentis, aut fidelem parvulum, aut infidelem, qui credere potuisset, interimat. Ex morte enim jumentorum [Col. 0809A] debet pretium: quia illud scilicet amisisse [Edit., admisisse] convincitur, unde ad agendam poenitentiam reus tenetur. Quisquis ad alta scientiae fluenta perveniens, cum haec apud bruta audientium corda non contegit, poenae reus addicitur, si per verba ejus in scandalum sive munda seu immunda mens capiatur. Coram infirmis et parvulis mentibus tegenda est alta scientia, ne unde cor docentium ad summa attollitur, inde infirmitas auditorum ad ima delabatur. (Epist. nunc. ad Leand., c. 3.) Quid veritatis dicta, nisi reficiendae mentis alimenta credenda sunt, quae modis alternantibus multipliciter disserendo, ferculum oris offerimus; ut invitati lectoris quasi convivae nostri fastidium repellamus? qui dum sibi multa oblata considerat, quod elegantius decernit, [Col. 0809B] assumat. Aliquando exponere aperta historiae verba negligimus, ne tardius ad obscura veniamus; aliquando autem intelligi juxta litteram nequeunt, quia superficietenus accepta, nequaquam instructionem legentibus, sed errorem gignunt. Verba scilicet litterae, dum collata sibi convenire nequeunt, aliud in se aliquid quod quaeratur ostendunt, ac si quibusdam vocibus dicant: Dum nostra nos conspicitis superficie destrui, hoc in nobis quaerite, quod ordinatum sibique congruens apud nos valeat intus inveniri. (Ibid. c. 4.) Aliquando autem qui verba accipere historiae juxta litteram negligit, oblatum sibi veritatis lumen abscondit; cumque laboriose invenire in eis aliud intrinsecus appetit, hoc quod foris sine difficultate assequi poterat, amittit. Divinus etenim sermo [Col. 0809C] sicut mysteriis prudenter exercet, sic plerumque superficie simplices refovet. Habet in publico unde parvulos nutriat, servat in secreto unde mentes sublimium in admiratione suspendat. Quasi quidam quippe est fluvius, ut ita dixerim, planus et altus, in quo et agnus ambulet et elephas natet. Ut ergo uniuscujusque loci opportunitas postulat, ita se per studium ordo expositionis immutat; quatenus tanto verius sensum divinae locutionis inveniat, quanto, ut res quaeque exegerit, per causarum species alternat. Per sacra eloquia ab eorum tractatoribus infructuose loquacitatis levitas studiose compescitur, dum in templo Dei nemus plantare prohibetur. Et cuncti procul dubio scimus, quia quoties in foliis male laetae segetis culmi proficiunt, minori plenitudine spicarum grana [Col. 0809D] turgescunt. (Lib. I in Ezech., homil. 6, n. 1.) Scriptum est: Gloria regum celare verbum: et gloria Dei est investigare sermonem (Prov. XXV, 2); quia et honor est hominum eorum secreta abscondere, et gloria Dei est mysteria sermonis ejus aperire. Ipsa autem per se Veritas discipulis dicit: Quae dico vobis in tenebris dicite in lumine (Matth. X, 27); id est, aperte exponite quae in allegoriarum obscuritatibus auditis. Magnae utilitatis est ipsa obscuritas eloquiorum Dei, quia exercet sensum, ut fatigatione dilatetur, et exercitatus capiat quod capere non potest otiosus.



CAPUT XXIII. Ne sacra nimium scrutentur eloquia.
[Col. 0810A]

(Moral. XXI, c. 1, n. 3.) Divinae sententiae aliquando interius rimandae sunt, aliquando exterius observandae. Scriptum quippe est: Qui fortiter exprimit [Edit., premit] ubera ad eliciendum lac, exprimit butyrum: et qui vehementer [a 1Kb] emulgitur, elicit sanguinem (Prov. XXX, 33). Ubera quippe fortiter premimus cum verba sacri eloquii subtili intellectu pensamus, qua pressione dum lac quaerimus, butyrum invenimus; quia dum nutriri vel tenui intellectu quaerimus, ubertate internae pinguedinis ungimur. Quod tamen nec nimie, nec semper agendum est, ne, dum lac quaeritur ab uberibus, sanguis sequatur. Plerique tractatorum, dum verba sacri eloquii plus quam debent discutiunt, [Col. 0810B] in carnalem intellectum cadunt. Sanguinem quippe elicit qui vehementer emulgitur, quia et carnale efficitur hoc quod ex nimia spiritus discussione sentitur. Plerumque necessarium est ut nonnulla sacrae legis verba juxta pondus historiae perscrutemur; ne si haec animus plus quam necesse est spiritaliter investiget, a verborum ejus uberibus sanguis nobis pro lacte respondeat. Dum sacra Scriptura quaedam mystica in suorum operum narratione permiscet, ad haec necesse est ut mens concita redeat ad quae hanc ipse, ut datur intelligi, sermo [Edit., ordo] loquentis vocet. Scriptum est in Proverbiis: Mel invenisti, comede quod sufficit tibi, ne forte satiatus evomas illud (Prov. XXV). [Moral. XVI, c. 5, n. 8.] Mel quippe invenire est sancti intellectus dulcedinem degustare. Quod [Col. 0810C] tunc sufficienter comeditur, quando nostra intelligentia juxta mensuram sensus sub moderamine tenetur. Nam satiatus mel evomit, qui plus appetens penetrare quam capit, et illud perdit unde potuit enutriri. (Moral. XX, c. 8, n. 18.) Dulcedinem spiritalis intelligentiae qui ultra quam capit comedere appetit, etiam quod comederat vomit; quia dum summa intelligere ultra vires quaerit, etiam quae bene intellexerat amittit. Gloria invisibilis Conditoris, quae moderate inquisita nos erigit, ultra vires perscrutata premit. Unde recte per Salomonem dicitur: Sicut qui mel multum comedit, non est ei bonum: sic qui scrutator [Edit., perscrutator] est majestatis, opprimetur gloria (Prov. XXV, 27). Quidquid in Scriptura sacra non [Col. 0810D] intelligimus, non superbe reprehendere, sed venerari humiliter debemus. (Lib. II, in Ezech., homil. 5, n. 6). Unde et de Domino scriptum est: Palpebrae ejus interrogant filios hominum (Ps. X, 5). Palpebrae quippe ejus judicia ipsius sunt, quae aliquid nobis claudunt, aliquid aperiunt. Palpebrae quippe Dei, scilicet ejus judicia, aperiendo nos interrogant, si intelligendo non extollimur. Claudendo nos interrogant, si non despicimus quae intelligere non valemus.



CAPUT XXIV. De sanctae Ecclesiae assiduis incrementis.

(Lib. II in Ezech., homil. 10, n. 22.) Sancta electorum Ecclesia, cum ab hoc mundo in sanctis precibus ardenti amore se erigit, per desertum quod [Col. 0811A] deserit ascendit sicut virgula fumi ex aromatibus myrrhae et thuris (Cant. III, 6). Fumus itaque de incenso nascitur; et per Psalmistam dicitur: Dirigatur oratio mea sicut incensum in conspectu tuo (Ps. CXL, 2). Fumus excutere lacrymas solet. Itaque fumus est ex aromatibus compunctio orationis concepta ex virtutibus amoris. (Moral. I c. 36, n. 54.) Sancta Ecclesia sicut fumi virgula ex aromatibus ascendit, quia ex vitae suae virtutibus in interni quotidie incensi rectitudinem proficit, nec sparsa per cogitationes diffluit, sed sese intra arcana cordis in rigoris virga constringit. Sancta Ecclesia, quae quotidie agit dum recogitare semper ac retractare non desinit, myrrham quidem et thus habet in opere, sed pulverem in cogitatione. Bene autem dicitur myrrhae et [Col. 0811B] thuris. (Lib. II in Ezech., homil. 10, n. 23.) Thus enim ex lege Domino in sacrificio incenditur. Per myrrham vero corpora mortua condiuntur, ne a vermibus corrumpantur. Myrrhae ergo [et thuris sacrificium offerrunt] qui et carnem afficiunt, ne eis corruptionis vitia dominentur, et redolentem in conspectu Domini amoris sui hostiam incendunt. Notandum valde est quod in Ecclesia virtutes bene operantium non pigmenta, sed pulveres dicuntur. Cum enim quaelibet bona agimus, pigmenta offerimus; cum vero ipsa etiam bona quae agimus retractamus, et ne quid in his sinistrum sit judicio retractationis attendimus, quasi ex pigmentis pulverem facimus, ut orationem nostram Domino per discretionem et amorem subtilius incendamus. (Moral. XVIII, [Col. 0811C] c. 48, n. 78.) Sancta Ecclesia Sponsi sui speciem videre in divinitate desiderans, nec tamen valens, quia aeternitatis illius formam, quam intueri concupierat, ab ejus oculis assumpta humanitate [a 1Kb] abscondebat, moerens dicit: En ipse stat post parietem nostrum (Cant. II, 9): ac si aperte dicat: Ego hunc in divinitatis suae jam specie videre desidero, sed adhuc a visione illius per assumptae carnis parietem excludor. (Lib. II in Ezech., homil. 1, n. 15.) Humanis oculis hoc quod de mortali natura Redemptor noster assumpsit, ostendit, et in seipso invisibilis permansit; in aperto se videre quaerenti Ecclesiae, quasi post parietem stetit, quia videndum se manifesta majestate non praebuit Quasi enim post parietem stetit, quia humanitatis naturam quam assumpsit, [Col. 0811D] ostendit, et divinitatis naturam humanis oculis occultavit. (Lib. II, in Ezech., homil. 4, n. 15.) Sancta Ecclesia, sive unaquaeque electa anima coelesti Sponso est amica per amorem, columba per spiritum, formosa per morum pulchritudinem. Quae cum jam de corruptione carnis educitur, ei proculdubio hiems transit, quia praesentis vitae torpor abscedit. Imber quoque abit et recedit, quia cum ad contemplandum in sua substantia omnipotentem Deum educitur, jam verborum guttae necessariae non erunt ut pluvia debeat praedicationis infundi. Nam quod minus audire potuit, amplius videbit. Tunc apparent flores in terra, cum de aeternae beatitudinis vita quaedam [Col. 0812A] suavitatis primordia praegustare Ecclesia coeperit, et quasi jam in floribus odoratur exiens quod, postquam egressa fuerit, in fructu uberius habebit. (Ibid., hom. 3, n. 14.) Ferculum regis nostri (Cant. III, 9) sancta Ecclesia est, quae de fortibus Patribus, id est de imputribilibus mentibus, est constructa; quae recte ferculum dicitur, quia ipsa fert quotidie animas ad aeternum convivium Conditoris sui. De sancta Ecclesia scriptum est: Pennae columbae deargentatae, et posteriora dorsi ejus in specie auri (Ps. LXVII 14). Quae enim hic spiritu mansuetudinis impleta quasi columba pennas deargentatas habet, in posteriora dorsi speciem auri continet, quia hic praedicatores suos sermonis luce induit. In posteriori autem saeculo fulgorem in se claritatis ostendit. Maxima [Col. 0812B] multitudo fidelium in exordio nascentis Ecclesiae per martyrii sanguinem pervenit ad regnum. Rex noster ascensum purpureum fecit in ferculo (Cant. III, 10), quia ad clarum quod intus aspicitur per tribulationem sanguinis pervenitur. (Moral. IX, c. 11, n. 18.) Alia est Ecclesiae pulchritudo morum, in qua nunc cernitur, atque alia pulchritudo praemiorum, in qua tunc per Conditoris sui speciem sublevabitur, cujus membra videlicet omnes electi, quia ad cuncta simpliciter incedunt, ejus oculi columbarum vocantur: qui magna luce inradiant, quia et signorum miraculis coruscant. (Moral. II, c. 52, n. 82.) - Sicut vitta coccinea labia tua, sponsa (Cant. IV, 3). Vitta quippe crines capitis astringit. Labia sponsae sicut vitta sunt, quia exhortatione sanctae Ecclesiae cunctae in auditorum [Col. 0812C] mentibus diffusae cogitationes ligantur, ne remissae diffluant, ne sese per illicita spargant, ne sparsae cordis oculos deprimant, sed quasi ad unam se intentionem colligant, dum vitta eas sanctae praedicationis ligat. (Moral. XXIV, c. 8, n. 17.) Quam recte et coccineam asserit, quia sanctorum praedicatio solo charitatis ardore flammescit. Hinc rursum scriptum est: Duo ubera tua sicut duo hinnuli capreae gemelti, qui pascuntur in liliis (Cant. IV, 5). Quae enim sunt duo ubera, nisi ex Judaea ac gentilitate uterque populus veniens, qui in sanctae Ecclesiae corpore per intentionem sapientiae arcano est cordis infixus? Ex populo Judaico vel gentili hi qui in sancta Ecclesia electi sunt, idcirco capreae hinnulis comparantur, quia per humilitatem quidem parvos se ac peccatores [Col. 0812D] intelligunt; sed his per charitatem currentibus, si qua obstacula de impedimento temporalitatis obviant, transeunt, et datis contemplationis saltibus ad superna conscendunt. Qui ut haec agant, praecedentium sanctorum exempla conspiciunt. Unde et in liliis pasci referuntur. Quid enim per lilia, nisi illorum vita declaratur, qui veraciter dicunt: Christi bonus odor sumus in omni loco (II Cor. II, 15)? Sicut cortex mali punici genae tuae, absque occultis tuis (Cant. VI, 6). [Lib. II in Ezech. homil. 4, n. 8.] Genae quippe sunt sanctae Ecclesiae spirituales Patres, qui nunc in ea miraculis coruscant, et velut in ejus facie venerabiles apparent. Cum enim videmus multos mira [Col. 0813A] agere, ventura prophetare, mundum perfecte relinquere, coelestibus desideriis ardere, sicut cortex mali punici sanctae Ecclesiae genae rubent. Bene ergo, cum miraretur sponsus genas Ecclesiae, subdidit: Absque occultis tuis; ac si aperte diceretur: Ea quidem quae in te non latent magna sunt, sed illa valde ineffabilia quae latent. (Moral. IV, c. 11, n. 19.) Plerumque Ecclesia aurorae comparata describitur, quae per cognitionem fidei a peccatorum suorum tenebris in clara luce justitiae commutatur. Unde et hanc sponsus admiratur, dicens: Quae est ista quae ascendit quasi aurora consurgens (Cant. VI, 9)? Quasi aurora quippe electorum surgit Ecclesia, quae pravitatis pristinae tenebras deserit, et sese in novi luminis splendore transformat. (Moral. XIX, c. 12, n. 9.) Sicut [Col. 0813B] uniuscujusque hominis, sic sanctae Ecclesiae aetas describitur. Parvula quippe tunc erat, cum a nativitate recens verbum vitae praedicare non poterat. Unde nunc de illa dicitur: Soror nostra parvula est, et ubera non habet (Cant. VIII, 8). Sancta Ecclesia priusquam proficeret per incrementa virtutis, infirmis quibusque auditoribus praebere non potuit ubera praedicationis. Adulta vero Ecclesia dicitur quando Dei verbo copulata, sancto repleta Spiritu, per praedicationis ministerium in filiorum conceptione fetatur, quos exhortando parturit convertendo parit. (Moral. XVII, c. 27, n. 39.) Sancta Ecclesia postquam mortem ac resurrectionem Domini, ascensionemque descripsit, clamat ei prophetico plena spiritu: Fuge, dilecte mi, fuge (Cant. VIII, 14). Ac si diceret: Tu [Col. 0813C] qui ex carne comprehensibilis factus es, ex divinitate tua intelligentiam nostram excede, et in te ipso nobis incomprehensibilis permane.



CAPUT XXV. De prosperis vel adversis hujus mundi.

(Moral. V, c. 1, n. 1.) Sancti viri, cum sibi suppetere prospera hujus mundi conspiciunt, pavida suspicione turbantur. Timent enim ne hic laborum suorum fructus recipiant. Timent ne quod divina justitia latens in eis vulnus aspiciat, et exterioribus eos muneribus cumulans ab intimis repellat. Cum taciti electi viri cogitant quod nec bona agunt nisi ut soli Deo placeant, nec in ipsa affluentia suae prosperitatis exsultant, minus quidem de prosperis occulta contra se judicia metuunt; sed tamen eadem prospera, [Col. 0813D] quia se ab intima intentione praepediunt, aegre ferunt, et moleste praesentis vitae blandimenta tolerant, quia per haec se utcunque retardari in interno desiderio non ignorant. Plus in hoc mundo honor quam despectio occupat, et magis prosperitatis sublimitas quam necessitatis adversitas gravat. Per hanc namque nonnunquam cum homo exterius premitur, ad concupiscenda quae intus sunt liberior [Edit., liberius] relaxatur. Per illam vero animus, dum multis parere cogitur, a desiderii sui cursu retinetur. Sancti viri magis in hoc saeculo prospera quam adversa formidant: sciunt namque quia mens, dum blanda occupatione premitur, aliquando libens ad exteriora [Col. 0814A] derivatur. Sciunt quia saepe sic hanc clandestina cogitatio decipit, ut quomodo permutetur ignoret. Electi viri pensant aeterna bona quae cupiunt, et cognoscunt quam nihil sit omne quod blande temporaliter arridet. Cuncta quae hujus mundi sunt prospera mens eorum eo aegre tolerat, quo supernae felicitatis est amore sauciata. Tantoque magis in praesentis dulcedinis aspernatione erigitur, quanto hanc conspicit quia furtive sibi in aeternae gloriae despectu blanditur. (Ibid. c. 2, n. 2.) Sancti viri ita prosperitatem saeculi despicientes calcant, sicut et adversitatem ejus calcantes tolerant. Per magnam denique mentis celsitudinem mundi sibi et adversa et prospera substernentes dicunt: Sicut tenebrae ejus, ita et lumen ejus (Ps. CXXXVIII, 12). Ac si apertius [Col. 0814B] dicant: Sicut intentionis nostrae fortitudinem ejus tristia non premunt, ita hanc nec blanda corrumpunt. Sancti viri, qui se in hujus exsilii aerumna miseros agnoscunt, clarescere in ejus prosperitate refugiunt. Unde bene per beatum Job dicitur: Quare data est misero lux (Job. III, 10)? Lux enim miseris datur, quando hi qui sublimia contemplantes esse se in hac peregrinatione miseros agnoscunt, claritatem transitoriae prosperitatis accipiunt. Cum valde justi defleant quia tarde ad patriam redeunt, tolerare insuper honoris onera compelluntur. Amor eos aeternorum conterit, et gloria de temporalibus arridet. Electi viri, dum cogitant quae sint quae in infimis tenent, et quae sint quae in [Edit., de] sublimibus non vident, quae sint quae se [a 1Kb] in terra fulciunt, quae autem de [Col. 0814C] coelestibus perdiderunt, prosperitatis suae moerore mordentur, quia etsi vident nequaquam se ab ea funditus opprimi, pensant tamen sollicite cogitationem suam in amore Domini, et in ejus dispensatione partiri. (Moral. III, c. 31, n. 61.) Siendum est quia plerumque in prosperis importuna tentatione mens tangitur, sed tamen aliquando et adversa exterius patimur, et intus tentationis impulsu fatigamur; ut et carnem flagella crucient, et tamen ad mentem carnalis suggestio inundet. (Moral. IV, c. 12, n. 23, 24.) Beatus Job, considerans humanum genus quanta in rebus prosperis fiducia sublevetur, vel quanta ex adversis perturbatione frangatur, ad illum, quem habere in paradiso potuit, incommutabilitatis statum mente recurrit, et mortalitatis lapsum per [Col. 0814D] prospera et adversa variantem, quam despicabilem cerneret maledicendo declaravit, dicens: Pereat dies in qua natus sum, et nox in qua dictum est: Conceptus est homo (Job. III, 3). Quasi dies quaedam est, cum mundi hujus prosperitas arridet. Sed dies iste in noctem desinit, quia saepe temporalis prosperitas ad tribulationis tenebras perducit. Prosperitatis diem propheta despexerat, cum dicebat: Diem hominis non concupivi, tu scis (Jerem. XVII, 16). Tribulationis noctem postremo incarnationis suae tempore passurum se Dominus nuntiabat, cum per Psalmistam quasi ex praeterito diceret: Usque ad noctem increpaverunt me renes mei (Psalm. XV, 7). [Moral. XII, [Col. 0815A] c. 2, n. 2.] Statutum quippe homini est, vel quantum hunc mundi prosperitas sequatur, vel quantum adversitas feriat; ne electos ejus aut immoderata prosperitas elevet, aut nimia adversitas gravet.



CAPUT XXVI. De haereticis.

(Mor. XIX, c. 18, n. 27.) Omnis haereticae pravitatis auctores, cum dispensationem Dei perverse interpretari non metuunt, profecto plebes subditas non in eam viam quae Christus est, sed in invium trahunt. Super quos recte quoque effusa contentio dicitur, quia suis sibi vicissim allegationibus contradicunt. Arius tres personas in Divinitate suscipiens, tres etiam deos credidit. Quem contra Sabellius unum [Col. 0815B] Deum suscipiens, unam credidit esse personam. Inter quos sancta Ecclesia rectum praedicationis suae tramitem indeclinabiliter tenens, et unum Deum praedicans, tres personas contra Sabellium asserit, et tres personas asserens, unum Deum contra Arium confitetur. Quia in sacro eloquio Manichaeus virginitatem laudari comperit, conjugia damnavit. At contra Jovinianus, quia concedi conjugia cognovit, virginitatis munditiam despexit. Unde fit ut semper haereticis perversa intelligentia confusis vicissim sibi eorum nequitia et in culpa concordet, et in sententia discrepet. Sancta Ecclesia per medias haereticorum utrarumque partium lites, ordinata pace, graditur, et sic scit superiora bona suscipere, ut noverit etiam inferiora venerari; quatenus nec summa aequet infimis, [Col. 0815C] nec rursum ima despiciat, cum summa veneratur. (Moral. XI, c. 28, n. 39.) Fraudem Deo haeretici exhibent, quia ea astruunt quae nequaquam ipsi pro quo loquuntur placent; eumque, dum quasi defendere nituntur, offendunt; dum in adversitate ejus currunt [Edit., corruunt], cui videntur ex praedicatione famulari. Inimicus et defensor est, qui Deum quem [Edit., quo] praedicat impugnat. (Praefat. in Job., c. 6, n. 15; Moral. XI, c. 28, n. 39.) Omnis quippe haereticus omnipotenti Deo inimicus et defensor est, quia unde hunc quasi defendere nititur, inde veritati illius adversatur. Quia autem latere Deum nihil potest, hoc in eis judicat quod intus sentiunt, non quod famulari foris videntur. (Moral. XVIII [Col. 0815D] c. 30, n. 49.) Omnes haeretici, dum praedicationem sanctae Ecclesiae fecunditatemque illius deridendo contemnunt, quid aliud quam partum matris despiciunt? Quam non immerito eorum quoque matrem dicimus, quia de ipsa exeunt qui contra ipsam loquuntur, Joanne attestante, qui ait: A nobis exierunt, sed non erant ex nobis; nam si fuissent ex nobis, mansissent utique nobiscum (I Joan. II, 19). [In Praefat. in B. Job., c. 7, n. 16.] Omnes haeretici in his quae de Domino loquuntur, dum non intentione recta, sed appetitione temporalis gloriae, videri praedicatores appetunt, vetustas sola nominantur. Mentes fidelium ad contemplanda superna se erigunt; sed dum haereticorum verba pervertere recta contemplantes appeunt, quasi speculam dissipare conantur. Nisi haeretici [Col. 0816A] Dominum contemnerent, nequaquam de illo perversa sentirent; et nisi vetustatis cor traherent, in novae vitae intelligentia non errarent. Et nisi speculationem bonorum destruerent, nequaquam eos superna judicia tam districto examine pro verborum suorum culpa reprobarent. Contemnendo igitur Dominum haeretici in vetustate iniquitatis suae se retinent, sed in vetustate retinendo pravis suis sermonibus speculationi rectorum nocent. (Moral. V, c. 11, n. 28) Habent hoc haeretici proprium, ut malis bona permisceant, quatenus facile sensui audientis illudant. Si semper haeretici prava dicerent, citius in sua pravitate cogniti, quod vellent minime suaderent. Rursum, si semper recta sentirent, profecto haeretici non essent [Edit., fuissent]. Sed dum fallendi [Col. 0816B] arte ad utraque deserviunt, et ex malis bona inficiunt, et ex bonis mala ut recipiantur abscondunt. Sicut qui veneni poculum porrigit, ora poculi dulcedine mellis tangit, dumque hoc quod dulce est primo attactu delibatur, etiam illud quod est mortiferum indubitanter absorbetur: ita haeretici permiscent recta perversis, ut ostendendo bona auditores sibi attrahant, et exhibendo mala latenti eos peste corrumpant. (Moral. XVI, c. 47, n. 60.) Jeremias propheta sub specie onagri haereticum quemlibet designat dicens: Onager assuetus in solitudine, in desiderio animae suae attraxit ventum amoris sui (Jer. II, 24). Onager quippe agreste est animal; et recte in hoc loco onagris comparantur haeretici, quia in suis voluptatibus dimissi a vinculis sunt fidei et rationis [Col. 0816C] alieni. Haereticus quisque quasi onager in solitudine assuetus est, quia dum terram cordis sui disciplinae virtute non excolit, ibi habitat ubi fructus non est. Qui [Edit., quia] in desiderio animae suae ventum amoris sui attrahit, quia ea quae ex desiderio scientiae in mente concepit, inflare praevalet, non aedificare; quos contra dicitur: Scientia inflat, charitas vero aedificat (I Cor. VIII, 1).



CAPUT XXVII. De fide.

(Lib. II, in Ev., hom. 26, n. 8.) Fides illarum rerum argumentum est quae apparere non possunt; quae enim sunt apparentia fidem non habent, sed agnitionem, sicut Paulus apostolus ait: Est enim fides [Col. 0816D] sperandarum substantia rerum, argumentum non apparentium (Hebr. XI, 1). Isaias ait: Nisi credideritis, non intelligetis (Isa. VII, 9). (Moral. lib. II, c. 46, n. 71.) Tunc enim vere ad intelligendum sapimus, cum cunctis quae Conditor dicit credulitatis nostrae fidem praebemus. Quae si non prima in corde nostro gignitur, reliqua quaeque esse bona non possunt, etiamsi bona videantur. Scriptum quippe est: Sine fide impossibile est placere Deo (Hebr. XI, 6). (Lib. II, in Ev., hom. 29, n. 3.) In Evangelio Veritas ait: Qui crediderit, et baptizatus fuerit, salvus erit: qui vero non crediderit, condemnabitur (Marc. XVI, 16). Fortasse unusquisque apud semetipsum dicat: Ego jam credidi, salvus ero. Verum dicit, si fidem operibus tenet. Vera etenim [Col. 0817A] fides est, quae hoc quod verbis dicit moribus non contradicit. De quibusdam falsis fidelibus dicit Paulus apostolus: Confitentur se nosse Deum, factis autem negant (Tit. I, 16). Hinc Joannes ait: Qui dicit se nosse Deum, et mandata ejus non custodit, mendax est (I Joan. II, 4). Quod cum ita sit, fidei nostrae veritatem in vitae nostrae consideratione debemus agnoscere. Tunc enim veraciter fideles sumus, si quod verbis promittimus operibus implemus. In die baptismatis omnibus nos antiqui hostis operibus atque omnibus pompis abrenuntiare promisimus. Itaque unusquisque vestrum ad considerationem suam mentis oculos reducat; et si servat post baptismum quod ante baptismum spopondit, certus jam quia fidelis est, gaudeat. Sed ecce quod promisit homo in baptismate [Col. 0817B] minime servavit, et qui esse fidelis debuit [a 1Kb] , ad exercenda prava opera, ad concupiscendas mundi pompas dilapsus est. Videamus si jam scit plangere quod erravit. Apud misericordem namque judicem nec ille fallax habebitur qui ad veritatem revertitur etiam postquam mentitur: quia omnipotens Deus dum libenter nostram poenitentiam suscipit, ipse suo judicio hoc quod erravimus abscondit, et in gremio fidei colligit [b 1Kb] . (Lib. II in Ezech. homil. 3, n. 1.) Per sanctae fidei credulitatem ab omnipotente Deo cognoscimur, sicut ipse de suis ovibus dicit: Ego sum Pastor bonus, et cognosco meas oves, et cognoscunt me meae (Joan. X, 14). (Reg. past., part. III, c. 10.) Sic sunt universi consistentes in fide, sicut multa membra uno continentur in corpore: quae per [Col. 0817C] officium quidem diversa sunt, sed quo sibi vicissim congruunt, unum fiunt. Unde fit ut pes per oculum videat, et per pedes oculi gradiantur, ori auditus aurium serviat, et ad auditum oris [c 1Kb] lingua concurrat, suffragetur manibus venter, ventri operentur manus. In ipsa igitur corporis positione accipimus quod in actione servemus. Nimis itaque turpe est non imitari quod sumus. (Moral. lib. XXXIII, c. 10, n. 18.) Funiculi nomine aliquando fides exprimitur, sicut scriptum est: Funiculus triplex difficile rumpitur (Eccle. IV, 12); quia videlicet fides, quae de cognitione Trinitatis ab ore praedicantium texitur, fortis in electis permanens, in solo reproborum corde dissipatur.



CAPUT XXVIII. De Spe.
[Col. 0817D]

(Reg. Past., part. III, c. 22.) Ad unam vocationis spem nequaquam pertingitur, si non eadem [Edit., ad eam] unita cum proximis mente curratur, sicut ait Apostolus: Unum corpus et unus spiritus, sicut vocati estis in una spe vocationis vestrae (Ephes. IV, 4). [Moral. lib. XVIII, c. 40, n. 64.] In corde fidelium tres summopere manere virtutes testatur Apostolus dicens: Nunc autem manet fides, spes, charitas (I Cor. XIII, 13); quas cunctas, subita repletus gratia, et accepit latro et servavit in cruce. Fidem latro habuit, qui regnaturum Dominum credidit, quem secum pariter [Col. 0818A] morientem vidit. Spem habuit, qui regni ejus aditum postulavit dicens: Memento mei, dum veneris in regnum tuum (Luc. XXIII, 42). Charitatem quoque in morte sua vivaciter tenuit, qui fratrem et conlatronem pro simili scelere morientem, et de iniquitate sua arguit, et ei vitam, quam cognoverat, praedicavit dicens: Neque tu times Deum, qui in eadem damnatione es. Et nos quidem juste; nam digna factis recipimus, hic vero nihil mali gessit (Ibid., 40). Ille qui talis ad crucem venit ex culpa, ecce qualis a cruce recedit ex gratia. Confitebatur idem latro Dominum, quem videbat secum humana infirmitate morientem; quando negabant apostoli eum quem miracula viderant divina virtute facientem. (Lib. II in Ezech., homil. 2, n. 4.) Quasi in hortis unaquaeque anima habitat, [Col. 0818B] quae jam viriditate spei est et bonorum operum charitate repleta. Sicca quippe spes est hujus saeculi, quia omnia quae hic amantur cum festinatione marcescunt. (Moral. lib. XIII, c. 5, n. 5.) Ille enim bene novit in exterioribus miseriis subsistere qui scit semper de spe gaudere interna. Virtutes sanctorum in omne quod agunt spem, fidem et charitatem proferunt; ut quod unaquaeque virtus administrat fides, spes et charitas in opus bonum gaudendo perducat. Moral. lib. V, c. 32, n. 56.) Quoties nobis coelestia demonstrantur, spiritus quidem pavore se concutit, sed tamen spes praesumit. Inde namque spes ad majora audenda se erigit unde turbatur spiritus, quaeque [Edit., quia ea quae] superna sunt prior videt.



CAPUT XXIX. De charitate.
[Col. 0818C]

(Moral. lib. XXVIII, 22, n. 46.) Perfectionis vinculum charitas dicitur, quia omne bonum quod agitur, nimirum per illam, ne pereat, ligatur. A tentatore namque citius quodlibet opus evellitur, si solutum a vinculo charitatis invenitur. Si uniuscujusque mens Dei ac proximi dilectione constringitur, cum tentationum motus quaelibet ei injusta suggesserint, obicem se illis ipsa dilectio opponit, et pravae suasionis undam virtutum hostiis ac vecte intimi amoris frangit. (Lib. I in Ezech., homil. 10, n. 31.) Mandata Dei pro jussione facere servientis et obedientis est, diligendo autem facere obedientis est et amantis; quia per scientiam charitas misericordiae discitur [d 1Kb] , et per [Col. 0818D] charitatem misericordiae scientia multiplicatur, quasi ala in nobis alam percutit, quia virtus virtutem excitat (Lib. II in Ev., hom. 27, n. 1). Omne mandatum de sola dilectione est, et omnia unum praeceptum sunt. Quia quidquid praecipitur, in sola charitate solidatur. Praecepta dominica et multa sunt et unum: multa per diversitatem operis, unum in radice dilectionis. Qualiter autem ista dilectio sit tenenda, ipse insinuat qui in plerisque Scripturae suae sententiis et amicos jubet diligi in se, et inimicos diligi propter se. Ille enim veraciter charitatem habet, qui et amicum diligit in Deo, et inimicum diligit propter [Col. 0819A] Deum. Sunt nonnulli qui diligunt proximos, sed per affectum cognationis et carnis. Quibus tamen in hac dilectione sacra eloquia non contradicunt. Sed aliud est quod sponte impenditur naturae, aliud quod praeceptis dominicis ex charitate debetur obedientiae. Qui proximos suos carnaliter diligunt, illa sublimia dilectionis praemia non assequuntur, quia amorem suum non spiritualiter, sed carnaliter, impendunt. Proinde cum Dominus diceret: Hoc est mandatum meum, ut diligatis invicem (Joan. XV, 12), protinus addidit: Sicut dilexi vos. Ac si aperte dicat: Ad hoc amate ad quod amavi vos. Una (Num. 4.) et summa est probatio charitatis, si et ipse diligitur qui adversatur. Hinc est quod ipsa Veritas et crucis patibulum sustinet, et tamen ipsis suis persecutoribus affectum [Col. 0819B] dilectionis impendit dicens: Pater, ignosce illis, quia nesciunt quid faciunt (Luc. XXIII, 34). Quid ergo mirum si inimicos diligant discipuli dum vivunt, quando et tunc inimicos diligit cum occiditur Magister? (Num. 3.) Virtus charitatis ut invicta sit in perturbatione, nutriatur per misericordiam in tranquillitate; quatenus omnipotenti Deo primum discat sua impendere, postmodum se. In Evangelio Veritas ait: Vos autem dixi amicos, quia omnia quaecunque audivi a Patre meo, nota feci vobis (Joan. XV, 15). [Num. 4.] Quae sunt omnia quae audivit a Patre suo, quae nota fieri voluit servis suis, ut eos efficeret amicos suos, nisi gaudia internae charitatis, nisi illa festa supernae patriae, quae nostris quotidie mentibus per aspirationem sui amoris imprimit? Dum [Col. 0819C] enim audita supercoelestia amamus, amata jam novimus, quia amor ipse notitia est. Nemo cum quempiam diligit, habere se protinus charitatem putet, nisi prius ipsam vim suae dilectionis examinet. (Lib. II in Ev., hom. 38, n. 11.) Nam si quis quemlibet amat, sed propter Deum non amat, charitatem non habet, sed habere se putat. Charitas vera est cum et in Deo diligitur amicus, et propter Deum diligitur inimicus. Ille enim propter Deum diligit eos quos diligit, qui jam et eos diligere a quibus non diligitur scit. (Lib. II in Ev., hom. 9, n. 6.) Quisquis charitatem habet, etiam dona alia percipit; quisquis charitatem non habet, etiam dona quae percepisse videbatur, amittit. Necesse nobis est ut per omne quod agimus in charitatis custodia vigilemus. Charitas [Col. 0819D] vera est amicum diligere in Deo, et inimicum diligere propter Deum. Quam quisquis non habet, omne bonum amittit quod habet. (Lib. I in Ezech., homil. 8, n. 6.) Nos cum contra malignos spiritus spiritalis certaminis aciem ponimus, summopere necesse est ut per charitatem semper uniti atque constricti, et nunquam interrupti per discordiam inveniamur. Quaelibet bona in nobis opera fuerint, si charitas desit, per malum discordiae locus aperitur in acie, unde ad feriendos nos valeat hostis intrare. (Lib. I in Ev., hom. 17, n. 1.) Duo sunt praecepta charitatis, Dei videlicet amor et proximi; et minus quam inter duos charitas haberi non potest. Nemo [Col. 0820A] enim proprie ad semetipsum habere charitatem dicitur, sed dilectio in alterum tendit ut esse charitas possit. Redemptor noster binos ad praedicandum discipulos mittit, quatenus hoc nobis tacitus insinuet quia qui charitatem erga alterum non habet, praedicationis officium suscipere nullatenus debet. (Lib. II in Ezech., homil. 1, n. 5.) In aedificio lapis lapidem portat, quia lapis super lapidem ponitur; et qui portat alterum, portatur ab altero. Sic itaque sic in sancta Ecclesia, unusquisque et portat alterum, et portatur ab altero. Nam vicissim se proximi tolerant, ut per eos aedificium charitatis surgat. Hinc enim Paulus admonet, dicens: Invicem onera vestra portate, et sic adimplebitis legem Christi (Gal. VI, 2).



CAPUT XXX. De gratia praeveniente et subsequente nos.
[Col. 0820B]

(Lib. I in Ezech., homil. 9, n. 2.) Ex omnipotentis Dei gratia ad bona opera conari quidem possumus, sed haec implere non possumus, si ipse non adjuvet qui jubet. Paulus apostolus discipulos admonet, dicens: Cum metu et tremore vestram ipsorum salutem operamini (Philip. II, 12). Illico quis in eis haec ipsa bona operaretur adjunxit, dicens: Deus enim est qui operatur in vobis et velle et perficere pro bona voluntate (Ibid. 13). Hinc est quod ipsa Veritas discipulis dicit: Sine me nihil potestis facere (Joan. XV, 5). Considerandum nobis est, quia si bona nostra sic [a 1Kb] omnipotentis Dei dona sunt ut in eis aliquid nostrum non sit, cur nos quasi pro meritis aeternam retributionem quaerimus? Si autem [Col. 0820C] ita nostra sunt ut dona Dei omnipotentis non sint, cur ex eis omnipotenti Deo gratias agimus? Sciendum quia mala nostra solummodo nostra sunt, bona autem nostra et omnipotentis Dei sunt et nostra; quia ipse aspirando nos praevenit ut velimus, qui adjuvando subsequitur ne inaniter velimus, sed possimus implere quod volumus. Praeveniente gratia et bona voluntate subsequente, hoc quod omnipotentis Dei donum est, fit meritum nostrum. Quod bene Paulus brevi sententia explicat dicens: Plus illis omnibus laboravi (I Cor. XV, 10): Qui ne videretur suae virtuti tribuisse quod fecerat, adjunxit: Non autem ego, sed gratia Dei mecum. Quia coelesti dono Paulus praeventus est, quasi alienum se a bono suo opere agnovit, dicens: Non autem ego. Sed quia praeveniens gratia [Col. 0820D] liberum in eo arbitrium fecerat in bonum, quo libero arbitrio eamdem gratiam subsecutus est in opere, adjunxit: Sed gratia Dei mecum: ac si diceret: In bono opere laboravi non ego, sed et ego. In eo enim quod solo Domini dono praeventus sum, non ego. In eo autem quod donum voluntate subsecutus, et ego. (Moral. XIX, c. 4, n. 7.) Respicere Dei est ea quae amissa ac perdita fuerant ad suam gratiam reformare. Respiciendo namque levitatis nostrae mala coercuit et magna merita maturitatis dedit. (Moral. XVII, c. 16, n. 22.) Beatus Job ait: Luna non splendet, et stellae non sunt mundae in conspectu ejus (Job. XXV, 25). Quia nec sancta Ecclesia [Col. 0821A] virtute propria tot miraculis emicat, nisi hanc praevenientis gratiae dona perfundant. Nec singulorum bene viventium mentes a peccatorum maculis mundae sunt, si remota pietate judicentur. Apud districti judicis oculos sua unumquemque corruptibilitas inquinat, nisi hanc quotidie gratia parcentis tergat.



CAPUT XXXI. De quatuor regentium ordinibus.

(Lib. II in Ezech., homil. 9, n. 6.) Sancta Ecclesia ad eruditionem fidelium populorum quatuor regentium ordines accepit, quos Paulus apostolus ex dono omnipotentis Domini enumerat dicens: Ipse dedit quosdam quidem apostolos, quosdam autem prophetas, alios vero evangelistas, alios autem pastores et doctores (Ephes. IV, 11). Pastores namque et [Col. 0821B] doctores unum regentium ordinem nominat, quia gregem Dei ipse veraciter pascit qui docet. Habuit in exordiis suis sancta Ecclesia apostolos et prophetas. Prophetas autem dicimus, non eos qui in veteri populo fuerunt, sed eos qui in sancta Ecclesia post apostolos sunt exorti. Posteriori tempore, quod nunc est, habet evangelistas atque doctores. Quia vero Evangelium bonum nuntium dicitur, evangelistas utique appellamus qui rudibus populis bona patriae coelestis annuntiant. Evangelistae atque doctores et priori quidem tempore fuerunt, sed nunc usque Domino largiente permanent, quia adhuc quotidie et infideles populos ad finem trahi, et fideles quosque in bonos mores per doctores erudiri cognoscimus.



CAPUT XXXII De pastoribus animarum, quales in Ecclesia eligi debeant.
[Col. 0821C]

(Praefat. I part. Reg. Pastor.) Cum rerum necessitas exposcit, pensandum valde est ad culmen quisque regiminis qualiter veniat, atque ad hoc rite perveniens qualiter vivat, et bene vivens qualiter doceat, et recte docens infirmitatem suam quotidie quanta consideratione cognoscat; ne aut humilitas accessum fugiat, aut perventioni vita contradicat [a 1Kb] , aut vitam doctrina destituat, aut doctrinam praesumptio extollat. Prius ergo appetitum timor temperet, post autem magisterium, quod a non quaerente suscipitur, vita commendet. Ac deinde [Col. 0821D] necesse est ut pastoris bonum quod vivendo ostenditur, etiam loquendo propagetur (Reg. Past., part. II, c. 4.) Ad extremum vero superest ut perfecta quaeque opera consideratio propriae infirmitatis deprimat; ne haec ante occulti [b 1Kb] arbitris oculos tumor elationis exstinguat. Isaias propheta ait: Clama, ne cesses, sicut tuba exalta vocem tuam (Isa. LVIII, 1). Praeconis quippe officium sumit quisquis ad sacerdotium accedit, ut ante adventum judicis, qui terribiliter sequitur, ipse scilicet clamando gradiatur. Sacerdos ergo si praedicationis est nescius, quam clamoris vocem daturus est praeco mutus? (Reg. Past., part. II, c. 11.) Fortes perseverantesque [Col. 0822A] doctores velut imputribilia ligna quaerendi sunt, qui instructioni sacrorum voluminum semper inhaerentes sanctae Ecclesiae unitatem denuntiant, et quasi intromissi circulis arcam Domini portent. Vectibus arcam Testamenti portare est bonis doctoribus sanctam Ecclesiam ad rudes infidelium mentes praedicando deduci. Qui auro quoque jubentur operiri, ut cum sermone aliis insonant, ipsi etiam vitae splendore fulgescant. Necesse est igitur ut qui ad officium praedicationis excubant, a sacrae lectionis studio non recedant. Ad hoc namque vectes esse in circulis arcae semper jubentur, ut cum portari arcam opportunitas exigit, de intromittendis vectibus portandi tarditas nulla generetur; quia videlicet cum spirituale aliquid a subditis pastor inquiritur, [Col. 0822B] ignominiosum valde est, si tunc quaerat discere cum quaestionem debet enodare. Circulis arcae foederis vectes inhaereant, ut doctores semper in suis cordibus eloquia sacra meditantes, Testamenti arcam sine mora elevent, si quidquid necesse est protinus docent. Unde bene primus pastor Ecclesiae pastores caeteros admonet, dicens: Parati semper ad satisfactionem de ea, quae in nobis est, spe (I Petr. V, 15). Ac si aperte dicat: Ut ad portandam arcam nulla mora praepediat, vectes a circulis nunquam recedant. (Reg. Past., part. II, c. 6, et Mor., lib. XXI, c. 15, n. 22 et 25.) Sancti viri, dum praesunt, non in se potestatem ordinis, sed aequalitatem conditionis attendant. Nec praeesse gaudeant hominibus, sed [Col. 0822C] prodesse. Sciendum quod antiqui Patres nostri, non tam reges hominum quam pastores pecorum fuisse memorantur. Cum Noe Dominus filiisque ejus post diluvium diceret: Crescite et multiplicamini, et implete terram, subdidit: Et terror vester ac tremor sit super cuncta animalia terrae (Gen. IX, 1, 7). Homo quippe animalibus irrationabilibus, non autem caeteris hominibus, natura praelatus est. Idcirco ei dicitur ut ab animalibus et non ab homine timeatur, quia contra naturam superbire est ab aequali velle timeri. Cuncti qui praesunt non in se potestatem debent ordinis, sed aequalitatem pensare conditionis, nam, sicut praefati sumus, antiqui Patres nostri pastores pecorum, et non reges hominum fuisse memorantur. Necesse est ut rectores a subditis timeantur, [Col. 0822D] quando ab eisdem Deum minime deprehendunt timeri, ut humana saltem formidine peccare metuant qui divina judicia non formidant. Nequaquam praepositi ex [c 1Kb] subjectorum timore superbiant, in quo, non suam gloriam, sed subditorum justitiam quaerunt. In eo autem quod metum sibi a perverse viventibus exigunt, quasi non hominibus, sed animalibus dominantur, quia videlicet ex qua parte bestiales sunt subditi, ex ea etiam debent formidine [Edit., formidini] jacere substrati. (Moral., lib. XIII, c. 20, n. 23.) Facies sanctae Ecclesiae sunt hi qui in locis regiminum positi apparent primi, ut ex eorum specie sit honor fidelis populi, [Col. 0823A] etiam si quid in corpore latet deforme. Qui nimirum praelati plebibus plangunt culpas infirmantium, seque sic de alienis lapsibus ac si de propriis affligunt. Saepe rectores boni, dum quosdam vident ad veniam post culpas redire, quosdam vero in iniquitate persistere, occulta omnipotentis Dei judicia mirantur, sed penetrare nequeunt. Obstupescunt enim quae non intelligunt. (Reg. Past., part. I, c. 10.) Ille modis omnibus debet ad exemplum vivendi pertrahi qui cunctis carnis passionibus moriens jam spiritaliter vivit, qui prospera mundi postposuit, qui nulla adversa pertimescit, qui sola interna desiderat. Cujus intentioni bene congruens, nec omnino per imbecillitatem, nec valde per contumeliam corpus repugnat [a 1Kb] . Ipse nihilominus ad [Col. 0823B] dignitatem pastoralis officii debet provehi qui ad aliena cupienda non ducitur, sed propria largitur; qui per pietatis viscera citius ad ignoscendum flectitur, sed nusquam plusquam deceat ignoscens, ab arce rectitudinis inclinatur: qui nulla illicita perpetrat, sed perpetrata ab aliis ut propria deplorat; qui ex affectu cordis alienae infirmitati compatitur, sicque in bonis proximi, sicut in suis profectibus laetatur. Ad dignitatem pontificalis excellentiae rite pervenit qui ita se imitabilem caeteris in cunctis quae agit insinuat, ut inter eos non habeat quod saltem de transactis erubescat; qui sic studet vivere, ut proximorum quoque corda arentia doctrinae valeat fluentibus [Edit., fluentis] irrigare; qui orationis [Col. 0823C] usu et experimento jam didicit quod obtinere a Domino quae poposcerit possit; cui per effectus vocem jam quasi specialiter dicitur: Adhuc loquente te dicam: Ecce adsum (Isa. LVIII, 9). Si fortasse quisquam veniat ut pro se ad intercedendum nos apud potentem quempiam virum, qui sibi iratus, nobis vero est incognitus, ducat, protinus respondemus: Ad intercedendum venire non possumus, quia familiaritatis ejus notitiam non habemus. Si ergo homo apud hominem, de quo minime praesumit, fieri intercessor erubescit, qua mente apud Deum intercessionis locum pro populo arripit qui familiarem se ejus gratiae esse per vitae meritum nescit? Aut ab eo quomodo aliis veniam postulabit, qui utrum sibi sit placatus ignorat? Qua in re est [Col. 0823D] adhuc aliud sollicitius formidandum, ne qui placare posse iram creditur, hanc ipse ex proprio reatu mereatur. Cuncti liquido novimus quia cum is qui displicet ad intercedendum mittitur, irati animus ad deteriora provocatur. Qui adhuc desideriis terrenis astringitur, caveat ne districti iram judicis gravius accendens, dum loco delectatur gloriae, fiat subditis auctor ruinae. (Reg. Past., part. I, c. 11.) Solerter se quisque metiatur, ne locum regiminis assumere audeat, si adhuc in se vitium damnabiliter regnat, ne is quem crimen depravat proprium intercessor fieri appetat pro culpis aliorum



CAPUT XXXIII. De Rectoribus, qualiter vitae conversationem habeant.
[Col. 0824A]

(Reg. Past., part. II, c. 2.) Rector semper cogitatione sit mundus, quatenus nulla hunc immunditia polluat qui hoc suscepit officium ut in alienis quoque cordibus pollutionis maculas tergat. Necesse est ut esse munda studeat manus quae diluere sordes aliorum curat, ne tacta quaeque deterius inquinet, si sordida insequens lutum tenet. Hinc namque per prophetam dicitur: Mundamini qui fertis vasa Domini (Isa. LII, 11). Domini etenim vasa ferunt qui proximorum animas ad aeterna sacraria perducendas in suae conversationis fide suscipiunt. Apud semetipsos quantum debeant mundari conspiciant qui ad aeternitatis templum vasa viventia in sinu propriae [Col. 0824B] sponsionis portant. Hinc divina voce praecipitur ut in Aaron pectore rationale judicii vittis ligantibus imprimatur (Exod. XXXVIII, 15 seq.), quatenus sacerdotale cor nequaquam cogitationes fluxae possideant, sed ratio sola constringat. Nec indiscretum quid vel inutile cogitet qui ad exemplum aliis constitutus ex gravitate vitae semper debet ostendere quantam in pectore rationem portet. In judicii rationale, quod in Aaron pectore ponitur, praecipitur ut duodecim patriarcharum nomina describantur. Ascriptos etenim Patres semper in pectore ferre, est antiquorum vitam sine intermissione cogitare. Tunc sacerdos irreprehensibiliter graditur, cum exempla Patrum praecedentium indesinenter intuetur; cum sanctorum vestigia sine cessatione considerat, et cogitationes [Col. 0824C] illicitas deprimit, ne extra ordinis limitem operis pedem tendat. Debet rector subtili semper examine bona malaque discernere, et quae vel quibus, quando vel qualiter congruant studiose cogitare; nihilque proprium quaerere, sed sua commoda propinquorum deputare. (Reg. Past., part. II, c. 3.) Sit rector operatione praecipuus, ut vitae viam subditis bene vivendo denuntiet, et grex, qui pastoris vocem moresque sequitur, per exempla melius quam per verba gradiatur. Per divinam legem praecipitur ut sacerdos in sacrificium armum dextrum (Exod. XXIX, 22), accipiat et separatum, ut non solum sit ejus operatio utilis, sed etiam singularis: nec inter malos tantummodo quae recta sunt faciat, sed bene quoque operantes [Col. 0824D] subditos, sicut honore ordinis superat, ita etiam morum virtute transcendat. Sacerdoti in esu pectusculum cum armo tribuitur, ut quod de sacrificio praecipitur sumere, hoc de semetipso auctori discat immolare; et non solum pectore quae recta sunt cogitet, sed spectatores suos ad sublimia armo operis invitet. Nulla praesentis vitae rector appetat, nulla pertimescat, blandimenta mundi respecto intimo timore despiciat; terrores autem considerato internae dulcedinis blandimento contemnat. (Reg. Past., part. II, c. 5.) Sit rector singulis compassione proximus, prae cunctis contemplatione suspensus, ut et per pietatis viscera in se infirmitatem caeterorum transferat, et per speculationis altitudinem semetipsum [Col. 0825A] quoque invisibilia appetendo transcendat: ne aut alta petens proximorum infima [Edit., infirma] despiciat, aut infimis [Edit., infirmis] proximorum congruens, appetere alta relinquat. Pastores, non solum sursum sanctum Caput Ecclesiae, videlicet Dominum, contemplando appetunt, sed deorsum quoque ad membra illius miserando descendunt. Hinc Moyses crebro tabernaculum intrat et exit; et qui intus in contemplationem rapitur, foris infirmantium negotiis urgetur. Intus Dei arcana considerat, foris onera carnalium portat. Moyses sanctus de rebus dubiis semper ad tabernaculum recurrit, et coram Testamenti arca Deum consulit: exemplum proculdubio rectoribus praebens, ut cum foris ambigunt quod disponant, ad mentem semper quasi ad tabernaculum [Col. 0825B] redeant; et velut coram Testamenti arca Dominum consulant, si de his in quibus dubitant apud semetipsos intus sacri eloquii paginas requirant. Ipsa scilicet Veritas, per susceptionem nobis nostrae humanitatis ostensa, in monte orationi inhaeret, miracula in urbibus exercet (Luc. VI, 12), imitationis videlicet viam bonis rectoribus sternens; ut si etiam summa contemplando appetunt, necessitatibus tamen infirmantium compatiendo misceantur. Tunc ad alta charitas mirabiliter surgit, cum ad ima proximorum se misericorditer attrahit; et quo benigne descendit ad infima, valenter recurrat ad summa. Qui regimine pastorali sunt aliis praelati, tales se exhibeant, quibus subjecti occulta sua prodere non erubescant; [Col. 0825C] ut cum tentationum fluctus parvuli tolerant, ad pastoris mentem, quasi ad matris sinum, recurrant. Et hoc quod se inquinari pulsantis culpae sordibus praevident, exhortationis ejus solatio ac lacrymis orationis lavent. (Reg. Past. part. II, c. 7.) Sit rector internorum curam in exteriorum occupatione non minuens, exteriorum providentiam in internorum sollicitudine non relinquens; ne aut exterioribus deditus ab intimis corruat, aut solis interioribus occupatus, quae foris debet proximis non impendat. A subjectis inferiora gerenda sunt, a rectoribus summa cogitanda, ut scilicet oculum qui providendis gressibus praeeminet cura pulveris non obturbet [Edit., obscuret]. Caput subjectorum sunt cuncti qui praesunt; et ut recta pedes valeant itinera carpere, haec proculdubio [Col. 0825D] caput debet ex alto providere, ne a provectus sui itinere pedes torpeant, cum curvata rectitudine corporis caput sese ad terram declinat. Cuncti qui praesunt habere quidem sollicitudines exteriores debent, nec tamen eis vehementer incumbere. Sacerdotes recte et caput prohibentur radere, et comam non nutrire, ut cogitationes carnis de vita subditorum et non funditus amputent, nec rursus ad crescendum nimis relaxent. Sacerdotibus per legem praecipitur, ut tondentes tondeant capita sua (Ezech. XLIV, 20), ut videlicet curae temporalis sollicitudines, et quantum necesse est, provideant [a 1Kb] , et tamen recidantur citius, ne immoderatius excrescant. Dum igitur et per administratam exteriorem providentiam [Col. 0826A] corporum vita protegitur, et rursus per moderatam cordis intentionem non impeditur, capilli in capite sacerdotis et servantur, ut cutem cooperiant, et resecantur, ne oculos claudant. (Reg. Past., p. II, c. 8.) Necesse est ut rector solerter invigilet, ne hunc cupido placendi hominibus pulset; ne cum studiose interiora penetrat, cum provide exteriora subministrat, se magis a subditis diligi quam veritatem quaerat; ne cum bonis actibus fultus a mundo videtur alienus, hunc auctoris reddat extraneum amor suus. Hostis Redemptoris est qui per recta opera quae facit, ejus vice ab Ecclesia amari concupiscit; quia adulterinae cogitationis reus est, si placere puer sponsae oculis appetit per quem sponsus dona transmisit. Rectores boni, dum privato se diligere amore [Col. 0826B] nesciunt, liberae puritatis verbum a subditis obsequium humilitatis credunt. Necessarium valde rectoribus est ut cura regiminis tanta moderaminis arte temperetur, quatenus subditorum mens, cum quaedam recta sentire potuerit, sic in vocis libertatem prodeat, ut tamen libertas in superbiam non erumpat; ne dum fortasse immoderatius linguae eis libertas conceditur, vitae ab his humilitas amittatur. Oportet igitur ut rectores boni sic placere hominibus appetant, ut suae aestimationis dulcedine proximos in affectum veritatis trahant, non ut se amari desiderent, sed ut dilectionem suam quasi quamdam viam faciant per quam corda audientium ad amorem Conditoris introducant. Difficile quippe est ut, quamlibet [Col. 0826C] recta denuntians, praedicator qui non diligitur libenter audiatur. Debet ergo qui praeest et studere se amari, et tamen amorem suum pro semetipso non quaerere, ne inveniatur ei cui servire per officium cernitur occulta cogitationis tyrannide resultare: quod bene Paulus apostolus insinuat, cum sui nobis studii occulta manifestat, dicens: Sicut et ego per omnia omnibus placeo (I Cor. X, 33). Qui tamen rursus dicit: Si adhuc hominibus placerem, Christi servus non essem (Gal. I, 10): Placet ergo Paulus et non placet, quia in eo quod placere appetit, non se, sed per se, hominibus placere veritatem quaerit. (Reg. Past. p. II, c. 9.) Necesse est ut rector animarum virtutes ac vitia vigilanti cura discernat, ne aut cor tenacia occupet, et parcum se videri in dispensationibus [Col. 0826D] exsultet; aut cum effuse quid perditur, largum se quasi miserando glorietur; aut remittendo quod ferire debuit, ad aeterna supplicia subditos pertrahat; aut immaniter feriendo quod delinquitur, ipse gravius delinquat: aut hoc quod agi recte ac graviter potuit, immature praeveniens leviget; aut bonae actionis meritum differendo ad deteriora permutet. (Ibid. c. 11.) Omne hoc quod praemisimus rite a rectore agitur, si supernae formidinis et dilectionis spiritu afflatus studiose quotidie sacri eloquii praecepta meditetur; ut in eo vim sollicitudinis et erga coelestem vitam providae circumspectionis, quam humanae conversationis usus indesinenter destruit, divinae admonitionis verba restaurent; et qui ad [Col. 0827A] vetustatem per societatem saecularium ducitur, ad amorem semper spiritalis patriae compunctionis aspiratione renovetur.



CAPUT XXXIV. De humilitate praepositorum.

Sit rector discretus in silentio, utilis in verbo, ne aut tacenda proferat, aut proferenda reticescat. Nam sicut incauta locutio in errorem pertrahit, ita indiscretum silentium hos qui erudiri poterant in errore derelinquit. (Reg. Past., p. II, c. 4, 6.) Sit rector bene agentibus per humilitatem socius, contra delinquentium vitia per zelum justitiae erectus: ut et bonis in nullo se praeponat, et cum pravorum culpa exigit, potestatem protinus sui prioratus agnoscat; quatenus et honore suppresso, aequalem se subditis [Col. 0827B] bene viventibus deputet, et erga perversos jura rectitudinis exercere non formidet. Omnes homines natura aequales genuit, sed variante meritorum ordine alios aliis culpa postponit. Ipsa autem diversitas, quae accessit ex vitio, divino judicio dispensatur; ut quia omnis homo aeque stare non valet, alter regatur ab altero. Cuncti qui praesunt non in se potestatem debent ordinis, sed aequalitatem pensare conditionis: nec praeesse hominibus gaudeant, sed prodesse. Quam videlicet potentiam bene regit qui et tenere illam noverit et impugnare. Bene hanc regit, qui scit per illam super culpas erigi, scit cum illa caeteris aequalitate componi. Quam tamen potestatem recte dispensat qui sollicite noverit [Col. 0827C] et sumere ex illa quod juvat, et expugnare quod tentat, et aequalem se cum illa caeteris cernere, et tamen se peccantibus zelo ultionis anteferre. (Moral. X, c. 6, n. 8.) Praedicator quisque studeat ut minas potentium ratiocinatione mitiget, ut oppressorum angustias, quanto praevalet, ope levet; ut foris resistentibus opponat patientiam, et intus superbientibus exhibeat cum patientia disciplinam: ut erga errata subditorum sic mansuetudo zelum temperet, quatenus a justitiae studio non enervet; sic ad ultionem zelus ferveat, ne tamen pietatis limitem fervendo transcendat. Rectoris officium esse debet ut ingratos beneficiis ad amorem provocet, ut gratos quosque ministeriis in amore servet: ut proximorum mala cum corrigere non valet, [Col. 0827D] taceat; et quaecunque corrigi loquendo possunt [a 1Kb] , silentium consensum esse pertimescat.



CAPUT XXXV. Qualiter praelati subjectos doceant ac semetipsos discreta circumspectione praevideant.

(Prolog. part. III Reg. Past.) Quia igitur qualis esse debeat pastor superius ostendimus, nunc qualiter doceat demonstremus. Non una eademque cunctis exhortatio congruit, quia nec cunctos par morum qualitas astringit. Saepe namque aliis officiunt quae aliis prosunt, quia et plerumque herbae quae haec animalia nutriunt, alia occidunt, et lenis sibilus equos mitigat, catulos instigat; et medicamentum quod hunc [Col. 0828A] morbum imminuit, alteri vires jungit: et panis, qui vitam fortium roborat, parvulorum necat. Pro qualitate igitur audientium formari debet sermo doctorum, ut et ad sua singulis congruat, et tamen a communis aedificationis arte nunquam recedat. Quid enim sunt intentae mentes auditorum, nisi, ut ita dixerim, quaedam in cithara tensiones stratae chordarum, quas tangendi artifex, ut non sibimetipsi dissimile canticum faciat, dissimiliter pulsat? Et idcirco chordae consonam modulationem reddunt, quia uno quidem plectro, sed non uno quidem impulsu feriuntur. Doctor quisque, ut una cunctos virtute charitatis aedificet, ex una doctrina, non una eademque exhortatione tangere corda audientium debet. (Epist. 25, alias 24, lib. I.) Doctor etenim qui loci sui necessitate [Col. 0828B] exigitur summa dicere, hac eadem necessitate compellitur summa monstrare. Illa namque vox libentius auditorum cor penetrat quam dicentis vita commendat, quia quod loquendo imperat, ostendendo adjuvat ut fiat. Per prophetam Dominus dicit: Super montem excelsum ascende tu, qui evangelizas Sion (Isa. XL, 9). Ut videlicet qui coelesti praedicatione utitur, ima jam terrenorum operum deserens, in rerum culmine stare videatur, tantoque facilius subditos ad meliora pertrahat, quanto per vitae meritum de supernis clamat. Recte etiam sacerdos superhumerale ex auro, hyacintho, purpura, bis tincto cocco, et torta fieri bysso habere [b 1Kb] praecipitur; ut quanta virtutum diversitate clarescere debeat, demonstretur. In sacerdotis quippe habitu ante omnia [Col. 0828C] aurum fulget, ut in eo intellectus sapientiae principaliter emicet. Cui hyacinthus, qui aereo colore resplendet, adjungitur; ut per omne quod intelligendo penetrat, non ad favores infimos, sed ad amorem coelestium surgat; ne dum suis incautus laudibus capitur, ipso etiam veritatis intellectu vacuetur. Auro videlicet, hyacintho ac purpurae bis tinctus coccus adjungitur, ut ante interni Judicis oculos omnia virtutum bona ex charitate decorentur, et cuncta quae coram hominibus rutilant, haec in conspectu occulti arbitris flamma intimi amoris incendat. Quae vero scilicet charitas, quia Deum simul ac proximum diligit, quasi ex duplici tinctura fulgescit. Qui sic ad auctoris speciem anhelat ut proximorum curam negligat, [Col. 0828D] vel sic proximorum curam exsequitur ut a divino amore torpescat, quia unum horum quodlibet negligit, in superhumeralis ornamento habere coccum bis tinctum nescit. (Part. II Reg. Past., c. 4.) Cum rector se ad loquendum praeparat, sub quanto cautelae studio loquatur attendat; ne si inordinate ad loquendum rapitur, erroris vulnere audientium corda feriantur, et cum fortasse sapiens videri desiderat, unitatis compagem insipienter abscidat. In Evangelio Veritas ait: Habete sal in vobis, et pacem habete inter vos (Marc. IX, 49). Per sal quippe verbi sapientia designatur. Qui igitur loqui sapienter nititur, magnopere metuat ne ejus eloquio audientium unitas [Col. 0829A] confundatur. Hinc Paulus ait: Non plus sapere quam oportet sapere, sed sapere ad sobrietatem (Marc. XII, 3). Ne igitur rector incautus ad loquendum proruat, hoc quod jam praemisimus, per semetipsam discipulis Veritas clamat: Habete sal in vobis, et pacem habete inter vos (Marc. IX, 49). Ac si figurate per habitum sacerdotis dicat: Mala punica tintinnabulis jungite; ut per omne quod dicitis unitatem fidei cauta observatione teneatis. Sacerdos vero semper vocem praedicationis habeat, ne superni inspectoris judicium ex silentio offendat. Sacerdos in tabernaculum ingrediens vel egrediens moritur si de eo sonitus non auditur, quia iram contra se occulti Judicis exigit, si sine praedicationis sonitu incedit. Apte tintinnabula vestimentis pontificis describuntur inserta. [Col. 0829B] Vestimenta etenim sacerdotis quid aliud quam recta opera debemus accipere, Propheta attestante, qui ait: Sacerdotes tui induantur justitia (Ps. CXXXI, 9)? Vestimentis itaque illius tintinnabula inhaerent, ut vitae viam cum linguae sonitu ipsa quoque opera sacerdotis clament. (Moral. lib. XXIII, c. 13, n. 25.) Nos quia infirmi homines sumus, cum de Deo hominibus loquimur, debemus primum meminisse quid sumus, ut ex propria infirmitate pensemus quo docendi ordine infirmis fratribus consulamus. Consideremus igitur quia aut tales sumus quales nonnullos corrigimus, aut tales aliquando fuimus, etsi jam divina gratia operante non sumus, ut tanto eos temperantius corde humili corrigamus, quanto nosmetipsos verius in his quos emendamus agnoscimus. Si [Col. 0829C] nos sacerdotes tales nec fuimus nec sumus quales adhuc illi sunt quos emendare curamus, ne cor nostrum forte superbiat, et de ipsa innocentia pejus ruat, quorum mala corrigimus, alia eorum bona nobis ante oculos revocemus: quae si omnino nulla sunt, ad occulta Dei judicia recurramus. Quia sicut nos nullis meritis hoc ipsum bonum quod habemus accepimus, ita illos quoque potest gratia supernae virtutis infundere, ut excitati posterius, etiam ipsa possint bona quae nos ante accepimus praevenire. Quis enim crederet quod per apostolatus meritum Saulus lapidatum Stephanum praecessurus erat, qui in morte ejus lapidantium vestimenta servabat (Act. VII, 57)? His ergo primum cogitationibus humiliari cor debet, [Col. 0829D] et tunc demum delinquentium iniquitas increpari.



CAPUT XXXVI De zelo pastoralis officii erga subditos.

(Lib. I in Ezech., homil., 12, n. 29, 30.) Omnis spiritalis zelus doctoris animam frigit, quia valde cruciatur dum infirmos quosque aeterna deserere, et rebus temporalibus delectari conspicit. Nullum quippe omnipotenti Deo tale est sacrificium, quale est zelus animarum, sicut Psalmista ait: Zelus domus tuae comedit me (Ps. LXVIII, 10). Paulus apostolus zelo animarum cruciatus, dicebat: Quis infirmatur, et ego non infirmor? Quis scandalizatur, et ego non uror (II Cor. XI, 29)? Ipsum suum cor, quod animarum [Col. 0830A] zelo succenderat, quid aliud quam sartaginem fecerat, in quo amore virtutum contra vitia ardebat? Quod enim urebatur, sartago erat. Inardescebat enim et coquebat, quia incendebatur amaritudine; sed virtutum alimenta praeparabat ex sua afflicta cogitatione. (Num. 30.) Quid est quod Ezechiel propheta sartaginem inter se et civitatem murum ferreum ponit (Ezech. IV, 3), nisi quod idem zelus fortis, qui nunc in mente doctoris agitur, in die extremi judicii inter eum et animam quam a vitiis zelatur [a 1Kb] testis est? Ut etsi audire is qui docetur noluerit, doctor tamen pro zelo quem exhibet de auditoris negligentia reus non sit. Murum ferreum propheta inter se et civitatem ponit, quia in ultionis tempore inde doctor a damnationis periculo munitur, unde nunc per [Col. 0830B] zelum custodiae cordis frixuram patitur. Quantum frixura cordis, quae per spiritalem zelum agitur, omnipotentem Deum placat, aperte ostenditur, cum offerri per legem simila in sacrificium jubetur. Scriptum quippe est: In sartagine oleo conspersa frigetur, offeretque eam calidam in odorem suavissimum Domino sacerdos, qui patri jure successerit, et tota cremabitur in altari (Lev. VI, 21, 22). Tunc simila in sartagine frigitur, cum munda mens justi zeli sancti ardore crematur. Quae conspergi oleo praecipitur, id est charitas misericordiae [b 1Kb] misceri, quae in conspectu omnipotentis Dei ardet et lucet. Conspergatur ergo oleo mens quae in sartagine frigitur, quia sancti zeli districtio necesse est ut ex misericordiae virtute et ardeat et clarescat. Amat enim eumdem ipsum [Col. 0830C] quem insequi videtur. Unde et calida in odorem suavissimum Domino offerri praecipitur, quia si amorem zelus non habet, ea quae de sartagine offertur calorem simila amisit. Notandum valde est quis similam offerre praecipitur, videlicet sacerdos, qui patri jure successerit. Ille enim sacerdos patri jure succedit, qui esse se omnipotentis Domini filium moribus demonstrat, atque a nobilitate intima operum suorum ignobilitate non discrepat. Quae in altari tota cremari praecipitur, ut videlicet holocaustum fiat. Simila itaque in sartagine est munda mens justi in zeli spiritualis afflictione, quae per sollicitudinem animarum frigitur; et non solum sacrificium, sed etiam holocaustum Domino esse deputatur. Sumamus [Col. 0830D] ergo sartaginem ferream, et ponamus eam murum ferreum inter nos et civitatem, id est, assumamus zelum fortem, ut inter nos et auditoris nostri animam inveniamus hanc postmodum fortem munitionem. Tunc enim hunc murum ferreum inventuri sumus, si nunc eum fortiter tenemus, videlicet docendo, custodiendo, suadendo, increpando, mulcendo, terrendo, aliquando leniter, aliquando vero etiam severius agendo. De qua severitate per Ezechielem recte subditur: Et obfirmabis faciem tuam ad eam (Ezech. IV, 3), et erit in obsidionem. [Num. 31.] Quid est obfirmare faciem ad Jerusalem in latere descriptam, nisi ut ei animae cui coelestis [Col. 0831A] pacis visionem doctor denuntiat, si adhuc eam infirmari in suis actibus cernit, remissiorem et clementiorem se minime ostendat? Scriptum est: Filiae tibi sunt? Serva corpus illarum, et non ostendas hilarem faciem tuam ad illas (Eccli. VII, 26). Infirmae quippe animae, atque ad appetitum mundi deditae, aliquando melius ex severitate servantur: ut obfirmata facies, id est, per severitatis custodiam ab omni spe frivolae remissionis obducta [a 1Kb] , inconstantem animam terreat, atque a delectatione vitiorum districtionis vigore constringat. Quod cum a doctore agitur, semper necesse est ut dulcedo et humilitas in corde teneatur; quatenus et multum amet, et nunquam contra eum per elationem superbiat, cui tamen amorem suum et humilitatem pro utilitate [Col. 0831B] ejus prodere recusat. (Num. 32.) Circumdat doctor auditoris animam, cum in omne quod in hac vita agitur tentationum laqueos apponi posse denuntiat; ut dum ubique fit mens pavida, ubique circumspecta, quanto timidior, tanto vigilantior vivat. (Moral. V, 45, n. 82.) Ipse namque zelus rectitudinis, dum inquietudine mentem agitat, ejus mox aciem obscurat, ut altiora in commotione non videat quae bene prius tranquilla cernebat. Sed inde subtilius ad alta reducitur, unde ad tempus ne videat reverberatur. Nam ipsa recti aemulatio aeterna post paululum in tranquillitate largius aperit, quae haec interim per commotionem claudit; et unde mens turbatur ne videat, inde proficit ut ad videndum verius clarescat: [Col. 0831C] sicut infirmanti oculo cum collyrium mittitur, lux penitus negatur; sed inde eam post paululum veraciter recipit, unde hanc ad tempus salubriter amittit. Nunquam commotioni contemplatio jungitur, nec praevalet mens perturbata conspicere ad quod vix tranquilla valet inhiare; quia nec solis radius cernitur; cum commotae nubes coeli faciem obducunt; nec turbatus fons respicientis imaginem reddit, quam tranquillus propriam ostendit, quia quo ejus unda palpitat, eo in se speciem similitudinis obscurat. (Num. 83.) Cum per zelum animus movetur, curandum summopere est ne haec eadem, quae instrumento virtutis adsumitur, menti ira dominetur; ne quasi domina praeeat, sed velut ancilla ad obsequium parata a rationis tergo nunquam recedat. [Col. 0831D] Tunc enim robustius contra vitia erigitur, cum subdita rationi famulatur. Quantumlibet ira ex zelo rectitudinis surgat, immoderatam mentem dilacerat. Rationi protinus servire contemnit, et tanto se impudentius dilatat, quanto impatientiae vitium virtutem putat. Necesse est ut hoc ante omnia qui zelo rectitudinis movetur attendat, ne ira extra mentis dominium transeat, sed in ultione peccati tempus modumque considerans, surgentem animi perturbationem subtilius retractando restringat, animositatem reprimat, et motus fervidos sub aequitate disponat, ut eo fiat justior ultor alienus, quo prius exstititit victor suus. Qui zelo rectitudinis movetur, sic culpas delinquentium corrigat, ut ante ipse qui corrigit [Col. 0832A] per patientiam crescat, et fervorem suum transcendendo dijudicet, ne intemperanter excitatus ipso zelo rectitudinis, longe a rectitudine aberret.



CAPUT XXXVII. Ut indigni atque imperiti ad pastorale magisterium accedere non praesumant.

(Reg. Past., part. I, in exord.) Sunt plerique pastorum qui dum metiri se nesciunt quae non didicerunt docere concupiscunt, qui pondus magisterii tanto levius aestimant, quanto vim magnitudinis illius ignorant; ut quia indocti ac praecipites doctrinae arcem tenere appetunt, a praecipitationis suae ausibus in ipsa locutionis janua repellantur (Ibid., c. 1). Nulla ars doceri praesumitur, nisi intenta prius meditatione discatur. Ab imperitis ergo pastorale magisterium [Col. 0832B] qua temeritate suscipitur, quando ars est artium regimen animarum? Quis cogitationum vulnera occultiora esse nesciat vulneribus viscerum? Et tamen saepe qui nequaquam spiritalia praecepta cognoverunt, cordis se medicos profiteri non metuunt, dum qui pigmentorum vim nesciunt, videri medici carnis erubescunt. Sunt nonnulli qui intra sanctam Ecclesiam per speciem regiminis gloriam affectant honoris: videri doctores appetunt, transcendere caeteros concupiscunt, atque, attestante Veritate, primos in coenis recubitus, primas in conventibus cathedras quaerunt (Matth. XXIII, 6, 7): qui susceptum curae pastoralis officium ministrare digne tanto magis nequeunt, quanto ad humilitatis magisterium ex sola elatione pervenerunt. [Col. 0832C] Ipsa quippe in magisterio lingua confunditur, quando aliud discitur, et aliud docetur. Contra indignos pastores Dominus per prophetam queritur, dicens: Ipsi regnaverunt, et non ex me: principes exstiterunt, et non cognovi (Ose. VIII, 4). Ex se namque et non ex arbitrio summi rectoris regnant, qui nullis fulti virtutibus nequaquam divinitus vocati, sed sua cupidine accensi, culmen regiminis rapiunt potius quam assequuntur. Inutiles sacerdotes internus judex et provehit et non cognoscit; quia quos permittendo tolerat, profecto per judicium reprobationis ignorat. Unde ad se quibusdam et post miracula venientibus dicit: Recedite a me, operarii iniquitatis, nescio qui estis (Luc. XIII, 27). Pastorum imperitia voce Veritatis increpatur, cum per prophetam dicitur: Ipsi [Col. 0832D] pastores ignoraverunt intelligentiam (Isai. LVI, 11). Quos rursum Dominus detestatur, dicens: Et tenentes legem nescierunt me (Jer., II, 8). Et nesciri ergo se ab eis Veritas queritur, et nescire se principatum nescientium protestatur; quia profecto hi qui ea quae sunt Domini nesciunt, a Domino nesciuntur, Paulo attestante, qui ait: Si quis autem ignorat, ignorabitur (I Cor. XIV, 38). Plerumque pastorum imperitia meritis congruit subjectorum, quia quamvis lumen scientiae sua culpa exigente non habeant, districto tamen judicio agitur, ut per eorum ignorantiam hi etiam qui sequuntur offendant. Hinc namque in Evangelio per semetipsam Veritas dicit: Si caecus [Col. 0833A] caeco ducatum praebeat, ambo in foveam cadunt (Matth. XV, 14). Hinc Psalmista, non optantis animo, sed prophetantis mysterio [a 1Kb] denuntiat, dicens: Obscurentur oculi eorum, ne videant, et dorsum illorum semper incurva (Ps. LXVIII, 24). Oculi quippe sunt qui in ipsa honoris summi facie positi providendi itineris officium susceperunt; quibus hi nimirum qui subsequenter inhaerent dorsa nominantur. Obscuratis ergo oculis dorsum flectitur, quia cum lumen scientiae perdunt qui praeeunt, profecto ad portanda peccatorum curvantur onera qui sequuntur. (Reg. Past., part. I, c. 2.) Indigni quique tanti reatus pondere fugerent, si Veritatis sententiam sollicita cordis aure pensarent, quae ait: Qui scandalizaverit unum de pusillis istis qui in me credunt, expedit [Col. 0833B] ei ut suspendatur mola asinaria collo ejus, et demergatur in profundum maris (Matth. XVIII, 6). [Cap. 3.] Ne temerare sacra regimina quisquis his impar est audeat, et per concupiscentiam culminis ducatum suscipiat perditionis. Hinc enim pie Jacobus prohibet, dicens: Nolite plures magistri fieri, fratres mei (Jacob. III, 1). Hinc ipse Dei hominumque Mediator regnum percipere vitavit in terris, qui supernorum spirituum quoque scientiam sensumque transcendens ante saecula regnat in coelis. Plerumque adversitatis magisterio sub disciplina cor premitur; quod si ad regiminis culmen erupit, in elationem protinus usu gloriae permutatur. Sic Saul, qui indignum se prius considerans fugerat, mox ut regni gubernacula percepit, intumuit: honorari namque [Col. 0833C] coram populo cupiens, dum reprehendi publice noluit, ipsum qui in regno se unxerat scidit (I Reg. X, 22; XV, 17, 30; Act. XIII, 22; II Reg. XI, 3). Sic David propheta auctoris judicio pene in cunctis actibus placens, mox ut pressurae pondere caruit, in tumorem vulneris erupit, factusque est in morte viri crudeliter rigidus, qui in appetitu feminae fuit enerviter fluxus: et qui malis ante noverat pie parcere, in bonorum quoque necem post didicit sine obstaculo retractationis anhelare (II Reg. XI, 15). Prius quippe ferire deprehensum persecutorem noluit, et post cum damno desudantis exercitus etiam devotum militem exstinxit. Quem profecto ab electorum numero culpa longius raperet, nisi hunc ad veniam [Col. 0833D] flagella revocassent. Plerumque qui subire magisterium pastorale cupiunt, nonnulla quoque bona opera animo proponunt. Et quamvis hoc elationis intentione appetant, operaturos tamen se magna pertractant: fitque ut aliud in imis intentio supprimat, aliud tractantis animo superficies cogitationis ostendat. Nam sibi ipsa de se mens saepe mentitur, et fingit se de bono opere amare quod non amat, de mundi autem gloria non amare quod amat; saepe mens principare appetens fit ad hoc pavida cum quaerit, audax cum pervenit. Tendens enim, ne non perveniat trepidat; sed repente perveniens, jure sibi [Col. 0834A] hoc debitum ad quod pervenerit putat. Cumque percepti principatus officio perfrui saeculariter coeperit, libenter obliviscitur quidquid religiose cogitavit. Necesse est ut cum cogitatio extra usum ducitur, protinus mentis oculus ad opera transacta revocetur: ac penset quisquis quid subjectus egerit, et repente cognoscit si praelatus bona agere quae proposuerit possit. Nequaquam valet in culmine humilitatem discere, qui in imis positus non desiit superbire. Nescit laudem, cum suppetit fugere, qui ad hanc didicit cum deesset, anhelare. Nequaquam vincere avaritiam potest, quando ad multorum sustentationem tenditur is cui sufficere propria nec soli potuerunt. Ex ante acta ergo vita se quisque inveniat, ne in appetitu se culminis imago cogitationis illudat. [Col. 0834B] Plerumque in occupatione regiminis ipse quoque boni operis usus perditur qui in tranquillitate tenebatur, quia quieto mari recte navem et imperitus dirigit, turbatus [b 1Kb] autem tempestatis fluctibus etiam peritus se nauta confundit. Quid est potestas culminis nisi tempestas mentis? In qua cogitationum semper procellis cordis navis quatitur, huc illucque incessanter impellitur, ut per repentinos excessus oris et operis, quasi per obviantia saxa, frangatur. Inter haec quae protulimus, quid sequendum est, quid tenendum, nisi ut virtutibus pollens coactus ad regimen veniat, virtutibus vacuus nec coactus accedat? Ille si omnino renititur, caveat ne acceptam pecuniam in sudarium ligans, de ejus occultatione judicetur (Matth. XXV, 18). Pecuniam quippe in sudario [Col. 0834C] ligare est percepta dona sub otio lenti torporis abscondere. Indignus quisque, cum regimen appetit, attendat ne per exemplum pravi operis pharisaeorum more ad ingressum regni tendentibus obstaculum fiat (Matth., XXIII, 13), qui, juxta Magistri vocem, nec ipsi intrant, nec alios intrare permittunt. Considerandum quoque est quia cum causam populi electus praesul suscipit, quasi ad aegrum medicus accedit. Si ergo adhuc ejus in opere passiones vivunt, qua praesumptione percussum mederi properat qui in facie vulnus portat?



CAPUT XXXVIII. De collata episcopis potestate ligandi atque solvendi.

(Lib. II in Ev., hom. 26, n. 4, 5.) Praedicatores [Col. 0834D] sancti qui districtum Dei judicium metuunt animarum judices fiunt, et alios damnant vel liberant, qui semetipsos damnari metuebant. Horum profecto nunc in Ecclesia episcopi locum tenent. Solvendi atque ligandi auctoritatem suscipiunt, qui gradum regiminis sortiuntur. Grandis honor pontificalis, sed grave pondus est istius honoris. Durum quippe est ut qui nescit tenere moderamina vitae suae, judex vitae fiat alienae. Plerumque contingit ut ipse judicii locum teneat, cui ad locum vita minime concordat. Et saepe agitur ut vel damnet immeritos, vel alios ipse ligatus solvat. Saepe in solvendis ac [Col. 0835A] ligandis subditis suae voluntatis motus, non autem causarum merita sequitur. Unde fit ut ipsa hac ligandi et solvendi potestate se privet, qui hanc pro suis voluntatibus et non pro subjectorum meritis [Edit., moribus] exercet. Saepe fit ut erga quemlibet proximum odio vel gratia moveatur pastor. Judicare autem digne de subditis nequeunt qui in subditorum causis sua vel odia vel gratiam sequuntur. Unde recte per prophetam dicitur: Mortificabant animas quae non moriuntur, et vivificabant animas quae non vivunt (Ezech., XIII, 19). Non morientem quippe mortificat qui justum damnat, et non victurum vivificare nititur qui reum a supplicio absolvere conatur. (Moral., lib. XIX, c. 25, n. 46.) Deus omnipotens, ut nos a praecipitatae sententiae prolatione [Col. 0835B] compesceret, cum omnia nuda et aperta sint oculis ejus, mala tamen Sodomae noluit audita judicare, qui ait: Descendam et videbo, utrum clamorem qui venit ad me opere compleverint, an non est ita, ut sciam (Gen. XVIII, 20). Omnipotens itaque Dominus et omnia sciens, cur ante probationem quasi dubitat, nisi ut gravitatis exemplum nobis proponat, ne mala hominum ante praesumamus credere quam probare? Quid hoc exemplo nisi nos admonemur, ne ad proferendam sententiam unquam praecipites esse debeamus, ne temere indiscussa judicemus, ne quaelibet mala audita nos moveant, ne passim dicta sine probatione credamus? Causae videlicet pensandae sunt, et tunc ligandi atque solvendi potestas exercenda. (Lib. II in Evang., homil. 26, n. 6.) Videndum [Col. 0835C] quae culpa, aut quae sit poenitentia secuta post culpam, ut quos omnipotens Deus per compunctionis gratiam visitat, illos pastoris sententia absolvat. Tunc vera est absolutio praesidentis, cum interni arbitrium sequitur judicis. Quod bene quatriduani mortui resuscitatio illa significat, quae videlicet demonstrat quia prius mortuum Dominus vocavit et vivificavit dicens: Lazare, veni foras (Joan. XI, 43); et postmodum is qui vivens egressus fuerat a discipulis est solutus, sicut scriptum est: Cumque egressus esset, qui fuerat ligatus institis, tunc dixit Jesus discipulis suis: Solvite eum et sinite abire (Ibid., 45). Scilicet ut pastores Ecclesiae ei poenam debeant amovere quam meruit qui non erubuit confiteri quod fecit. Sub magno moderamine pastores Ecclesiae [Col. 0835D] vel solvere studeant vel ligare. Sed utrum juste an injuste obliget pastor, pastoris tamen sententia gregi timenda est: ne is qui subest, et cum injuste forsitan ligatur, obligationis suae sententiam ex alia culpa mereatur. Pastor quisque vel absolvere indiscrete timeat, vel ligare. Is autem qui sub manu pastoris est, ligari timeat juste [a 1Kb] vel injuste. Nec pastoris sui judicium temere reprehendat, ne et si injuste ligatus est, ex ipsa tumidae reprehensionis superbia, culpa quae non erat, fiat.



CAPUT XXXIX. De pastoribus non recte gradientibus.

(Reg. Past., part. I, c. 2.) Sunt nonnulli qui solerti [Col. 0836A] cura spiritualia praecepta perscrutantur, sed quae intelligendo penetrant vivendo conculcant. Repente docent quae non opere, sed meditatione didicerunt, et quod verbis praedicant moribus impugnant. Unde fit ut cum pastor per abrupta graditur, ad praecipitium grex sequatur. Per prophetam Dominus contra contemptibilem pastorum scientiam queritur, dicens: Cum ipsi limpidissimam aquam biberetis, reliquam pedibus vestris turbabatis, et oves meae, quae [Edit., qua] conculcata pedibus vestris fuerant, pascebantur, et quae pedes vestri turbaverant, haec bibebant (Ezech. XXXIV, 18, 19). Aquam quippe limpidissimam pastores bibunt, cum fluenta veritatis recte intelligentes hauriunt, sed eamdem aquam pedibus turbare est sanctae meditationis studia male vivendo corrumpere. [Col. 0836B] Aquam scilicet pastorum turbatam pedibus oves bibunt, cum subjecti quique non sectantur verba quae audiunt, sed sola quae conspiciunt exempla pravitatis imitantur. Qui cum dicta sitiunt, quia per opera pervertuntur, quasi corruptis fontibus in potibus lutum sumunt. Nemo amplius in Ecclesia nocet quam qui perverse agens nomen vel ordinem sanctitatis habet. Delinquentem namque hunc redarguere nullus praesumit, et in exemplum culpa vehementer extenditur, quando pro reverentia ordinis peccator honoratur. Qui ad sanctitatis speciem deductus vel verbo caeteros destruit vel exemplo, melius profecto fuerat ut hunc ad mortem sub exteriori habitu terrena acta constringerent, quam sacra officia in culpa caeteris imitabilem demonstrarent: quia nimirum [Col. 0836C] si solus caderet, utcunque hunc tolerabilior inferni poena cruciaret. (Reg. Past., part. I, c. 4.) Saepe suscepta cura regiminis cor per diversa diverberat, et impar quisque invenitur ad singula, dum confusa mente dividitur ad multa. Unde quidam sapiens provide prohibet dicens: Fili, ne in multis sint actus tui (Eccli. XI, 10); quia videlicet nequaquam plene in uniuscujusque operis ratione colligitur, dum mens per diversa partitur. Cumque foras per insolentem curam trahitur, a timoris intimi soliditate vacuatur. Dum mens in exteriorum fit dispositione sollicita, sui est solummodo ignara, et scit multa cogitare se nesciens. Nam cum plus quam necesse est se exterioribus implicat, quasi occupata in itinere obliviscitur quo tendebat. Ita ut ab studio suae inquisitionis [Col. 0836D] aliena, ne ipsa quidem quae patitur damna consideret, et per quanta delinquat ignoret. Ezechias Rex peccare se minime credidit, cum venientibus ad se alienigenis cellas aromatum ostendit (IV Reg. X, 13): sed in damnatione [Edit., damnationem] secuturae prolis ex eo iram Judicis pertulit (Isai. XXXIX, 4), quod se facere licenter aestimavit. Saepe dum multa suppetunt, dumque agi possunt [quae] subjecti, quia acta sunt, admirentur, in cogitatione se animus elevat, et plene in se iram Judicis provocat, quamvis per iniqua foras opera non erumpat. Intus quippe est qui judicat, intus quod judicatur. Cum ergo in corde delinquimus, latet homines quid apud nos [Col. 0837A] agimus, sed tamen ipso Judice teste peccamus. Haec proferentes non potestatem regiminis reprehendimus, sed ab appetitu illius cordis infirmitatem munimus, ne imperfecti quique culmen arripere regiminis audeant, et qui in planis stantes titubant, in praecipiti pedem ponant. Caecus pastor est, qui supernae lumen contemplationis ignorat (Levit. XXI, 18); qui praesentis vitae tenebris pressus, dum venturam lucem nequaquam diligendo conspicit (Reg. Past., part. I, c. 11), quo gressum operis porrigat, nescit. Claudus vero rector est, qui quidem quo pergere debeat aspicit, sed per infirmitatem mentis vitae viam perfecte non valet tenere quam videt; quia ad virtutis statum dum fluxa consuetudo non erigitur, quo ex desiderio nititur [a 1Kb] , illuc gressus [Col. 0837B] efficaciter non sequuntur. Parvo autem naso est, qui ad tenendam mensuram discretionis idoneus non est. Naso quippe odores fetoresque discernimus. Recte ergo per nasum discretio exprimitur, per quam virtutes eligimus, delicta reprobamus. Sunt nonnulli qui, dum aestimari hebetes nolunt, saepe se in quibusdam inquisitionibus plusquam necesse est exercentes ex nimia subtilitate falluntur. Unde recte dicitur: Vel grandi et torto naso (Ibid.). Nasus etenim grandis et tortus est discretionis subtilitas immoderata, quae dum plus quam decet excreverit, actionis suae rectitudinem ipsa confundit. Fracto pede vel manu est, qui viam Domini pergere omnino non valet, atque a bonis actibus funditus exsors vacat; quatenus haec non ut claudus saltem [Col. 0837C] cum infirmitate teneat, sed ab his omnimodo alienus existat. Gibbus vero est, quem terrenae sollicitudinis pondus deprimit, ne unquam ad superna respiciat, sed solis his quae [in] infimis calcantur intendat. Qui etsi aliquando aliquid ex bono patriae coelestis audierit, ad hoc nimirum perversae consuetudinis pondere praegravatus, cordis faciem non attollit, quia cogitationis statum erigere non valet quem terrenae usus sollicitudinis curvum tenet. Lippus namque est, cujus quidem ingenium ad cognitionem veritatis emicat, sed tamen hoc carnalia opera obscurant. In lippis quippe oculis pupillae sanae sunt, sed humore defluente infirmantia palpebra [b 1Kb] grossescunt. Quorum quia infusione crebro atteritur [Edit., atteruntur], etiam acies pupillae vitiatur. Sunt nonnulli [Col. 0837D] quorum sensum carnalis vitae operatio sauciat, qui videre recta subtiliter per ingenium poterant, sed usu pravorum actum caligant. Lippus itaque est, cujus sensum natura exacuit, sed conversationis pravitas confundit. Cui bene per angelum dicitur: Collyrio inunge oculos tuos, ut videas (Apoc. III, 18). Collyrio quippe oculos, ut videamus, inungimus, cum ad cognoscendam veri luminis claritatem intellectus nostri aciem medicamine bonae operationis adjuvamus. Albuginem habet sacerdos in oculo, qui [Col. 0838A] veritatis lucem videre non sinitur, quia arrogantia sapientiae sive justitiae caecatur. Pupilla namque oculi nigra videt, albuginem tolerans nil videt, quia videlicet sensus humanae cogitationis, si stultum se peccatoremque intelligit, cogitationem intimae claritatis apprehendit. Si autem candorem sibi justitiae seu sapientiae tribuit, a luce se supernae cogitationis (Edit. cognitionis) excludit, et eo claritatem veri luminis nequaquam penetrat, quo se apud se per arrogantiam exaltat. Sicut de quibusdam dicitur: Dicentes enim se esse sapientes, stulti facti sunt (Rom. I, 22). Jugem habet scabiem in corpore, cui carnis petulantia sine cessatione dominatur in mente [c 1Kb] . In scabie etenim fervor viscerum ad cutem trahitur. Per quam recte luxuria designatur, quia [Col. 0838B] si cordis tentatio usque ad operationem prosilit, nimirum fervor intimus usque ad cutis scabiem prorumpit: foras corpus scabies sauciat, quia dum in cognitione voluptas non reprimitur, etiam in actione dominatur. Quasi enim cutis pruriginem Paulus curabat abstergere, cum dicebat: Tentatio vos non apprehendat, nisi humana (I Cor. X, 13); ac si aperte diceret: Humanum quidem est in corde tentationem perpeti, daemoniacum vero est [in] tentationis certamine et in operatione superari. Impetiginem habet in corpore quisquis avaritia vastatur in mente, quae si in parvis non compescitur, nimirum sine mensura dilatatur. Impetigo quippe sine dolore corpus occupat, et absque occupati taedio excrescens membrorum decorem foedat; quia et [Col. 0838C] avaritia capti animum, dum quasi delectat, exulcerat; dum adipiscenda quaeque cogitationi objicit, ad inimicitias accendit, et dolorem in vulnere non facit, quia aestuanti animo ex culpa abundantiam promittit. Decor membrorum per impetiginem perditur, quia aliarum quoque virtutum per avaritiam pulchritudo depravatur; et quasi totum corpus exasperat, quia per universa vitia animum supplantat, Paulo attestante, qui ait: Radix omnium malorum est cupiditas (I Tim. VI, 10). Ponderosus est qui turpitudinem non exercet opere, sed tamen ab hac cogitatione continua sine moderamine gravatur in mente: qui nequaquam quidem usque ad opus nefarium rapitur, sed ejus animus voluptate luxuriae [Col. 0838D] sine ullo repugnationis stimulo delectatur. Vitium quippe est ponderis, cum humor viscerum ad virilia labitur, quae profecto cum molestia dedecoris intumescunt. Ponderosus est, qui totis cogitationibus ad lasciviam defluens pondus turpitudinis gestat in corde; et quamvis prava non exerceat opere, ab his tamen non evellitur mente. Nec ad usum boni operis in aperto valet surgere, quia grave hunc in abditis pondus turpat [d 1Kb] . Quisquis ergo quolibet horum vitio subigitur, panes Domino offerre prohibetur, ne profecto diluere aliena delicta non valeat [Col. 0839A] is quem adhuc propria devastant. (Moral. XI, c. 15, n. 23.) Cum sacerdos non agit bona quae loquitur, ei etiam sermo subtrahitur, ne loqui audeat quod non operatur, sicut per prophetam dicitur: Peccatori autem dixit Deus: Quare tu enarras justitias meas, et assumis testamentum meum per os tuum (Ps. XLIX, 16)? Unde etiam Psalmista deprecatur dicens: Et ne auferas de ore meo verbum veritatis usquequaque (Ps. CXVIII, 43). Perpendit namque quod omnipotens Deus veritatis verbum facientibus tribuit, et non facientibus tollit. Qui ergo hoc de ore suo non auferri petiit, quid aliud quam gratiam bonae operationis quaesivit? Ac si aperte diceret: A bono opere errare me non sinas, ne dum amitto ordinem bene vivendi, rectitudinem perdam loquendi. Plerumque [Col. 0839B] doctor qui docere audet quod negligit agere, cum desierit bona loqui quae operari contempsit, docere subjectos incipit prava quae agit, ut justo omnipotentis Dei judicio in bono jam nec linguam habeat qui habere bonam vitam recusat; quatenus cum mens ejus terrenarum rerum amore incenditur, de terrenis rebus semper loquatur. Unde in Evangelio Veritas dicit: Ex abundantia cordis os loquitur (Matth. XII, 34). Bonus homo de bono thesauro profert bona, et malus homo de malo thesauro profert mala (Luc. VI, 45). Hinc etiam Joannes ait: Ipsi de mundo sunt, ideo de mundo loquuntur (I Joan. IV, 5).



CAPUT XL. De episcopis qui pro ordinationibus munera libenter accipiunt.
[Col. 0839C]

(Lib. I in Evang., homil. 4, n. 4.) Nonnulli episcoporum donum accepti Spiritus in usum solent negotiationis inflectere, et miraculorum signa ad avaritiae obsequium declinare. (Actor. VIII, 18.) Hinc est enim quod Simon per impositionem manus edita miracula concupiscens [a 1Kb] , percipere donum Spiritus sancti pecunia voluit, scilicet, ut deterius venderet quod male comparasset. Redemptor noster flagello de resticulis facto de templo turbas ejecit, cathedras vendentium columbas evertit (Joan. II, 15). Columbas quippe vendere est impositionem manus, qua Spiritus accipitur, non ad vitae meritum, sed ad praemium dare. Sunt nonnulli qui nummorum quidem praemia ex ordinatione non accipiunt, et tamen sacros ordines [Col. 0839D] pro humana gratia largiuntur, atque de largitate eadem laudis solummodo retributionem quaerunt. Hi nimirum, quod gratis acceptum est gratis non tribuunt; quia de impenso officio sanctitatis nummum favoris expetunt. Cum justum virum describeret Isaias propheta ait: Qui excutit manus suas ab omni munere (Isa. III, 15). Neque enim dicit: Qui excutit manus suas a munere, sed adjunxit ab omni: quia aliud est munus ab obsequio, aliud munus a manu, aliud munus a lingua. Munus ab obsequio est subjectio indebite impensa; munus a manu, pecunia; munus a lingua, favor. Qui ergo sacros ordines tribuit, tunc ab omni munere manus excutit, quando in divinis rebus non solum ullam pecuniam, sed [Col. 0840A] etiam humanam gratiam non requirit. (Moral. XII, 54, n. 62.) Plerumque fit ut quisquis aurum, vel bona corporalia ab hominibus accipere contemnat, sed quia haec non accipit, majores ab eis recipere laudes quaerat. Et fortasse munus se accepisse non aestimat, quia bona corporalia accipere recusat. Sicut superius dictum est, aliquando munus a manu, aliquando vero ab ore porrigitur, nam qui nummum tribuit, munus ex manu dedit; qui autem verbum laudis impendit, munus ab ore protulit. Plerumque sacerdos etsi exteriora dona, quae terrenae forsitan necessitati congruunt, pro impositione manuum accipere recusat, plus est quod sibi retribui appetit, cum ultra meritum laudari desiderans, munus ab ore quaerit.



CAPUT XLI. De his qui in regimine prodesse possunt, sed idem officium per quietem propriam refugiunt.
[Col. 0840B]

(Reg. Past., part. I, c. 5.) Sunt nonnulli qui eximia virtutum dona percipiunt, et pro exercitatione caeterorum magnis muneribus exaltantur; qui studio castitatis mundi, abstinentiae robore validi, doctrinae dapibus referti, patientiae longanimitate humiles, auctoritatis fortitudine erecti, [pietatis gratia benigni, justitiae severitate] districti sunt. Qui nimirum culmen regiminum si vocati suscipere renuunt, ipsa sibi plerumque dona adimunt, quae non pro se tantummodo, sed etiam pro aliis acceperunt. Cumque sua et non aliorum lucra cogitant, ipsis se, quae privata habere appetunt, bonis privant. Discipulis [Col. 0840C] in Evangelio Veritas dicit: Non potest civitas abscondi super montem posita, neque accendunt lucernam, et ponunt eam sub modio, sed super candelabrum, ut luceat omnibus qui in domo sunt (Matth. V, 15). Hinc Petro ait: Simon Joannis, amas me (Joan. XV, 16, 17)? Qui cum se amare protinus respondisset, audivit: Si diligis me, pasce oves meas. Si ergo dilectionis testimonium est cura pastionis, quisquis virtutibus pollens gregem Dei renuit pascere, pastorem summum convincitur non amare. Si nostram sicut proximi curam gerimus, quasi utrumque pedem per calceamentum munimus. Qui vero suam cogitans utilitatem, proximorum negligit, quasi unius pedis calceamentum cum dedecore amittit. Sunt nonnulli qui magnis muneribus ditati, dum solius contemplationis [Col. 0840D] studiis inardescunt, parere utilitati proximorum in praedicatione refugiunt, secretum quietis diligunt, secessum speculationis appetunt. De quo si districte judicentur, ex tantis procul dubio rei sunt quantis venientes ad publicum prodesse potuerunt. Qua mente is qui proximis profuturus enitesceret, utilitati caeterorum secretum praeponit suum, quando ipse summi Patris Unigenitus, ut multis prodesset de sinu Patris egressus est ad publicum nostrum? (Reg. Past., part. I, c. 6.) Sunt nonnulli qui ex sola humilitate refugiunt, ne eis quibus se impares aestimant praeferantur. Quorum profecto humilitas, si caeteris quoque virtutibus cingitur, tunc ante oculos [Col. 0841A] Dei vera est, cum ad respuendum hoc quod utiliter subire praecipitur pertinax non est. Neque enim vere est humilis qui superni nutus arbitrium ut debeat praeesse intelligit, et tamen praeesse contemnit. Divinis dispositionibus subditus, atque a vitio obstinationis alienus, cum sibi regiminis culmen imperatur, si jam donis praeventus est, quibus et aliis prosit, et ex corde debet fugere, et invitus obedire.



CAPUT XLII. De subjectis bonis sub pastorali regimine constitutis.

(Reg. Past., part. III, c. 4.) Admonendi sunt subditi ne praepositorum suorum vitam temere judicent, si quid eos fortasse agere reprehensibiliter vident, ne unde recte mala redarguunt, inde per elationis impulsum [Col. 0841B] in profundiora mergantur. Admonendi sunt subditi ne cum culpas praepositorum considerant, contra eos audaciores fiant, sed sic, si qua valde sunt eorum prava, apud semetipsos dijudicent, ut tamen divino timore constricti, ferre sub eis jugum reverentiae non recusent. Quod melius ostendimus, si David factum ad medium deducamus. Saul quippe persecutor, cum ad purgandum ventrem speluncam fuisset ingressus, illic cum viris suis David inerat, qui jam tam longo tempore persecutionis ejus mala tolerabat. Cumque eum viri sui ad feriendum Saul accenderent, fregit eos responsionibus, quia manum mittere in christum Domini non deberet. Qui tamen occulte surrexit, et oram chlamydis ejus abscidit (I Reg. XXIV, 4). Quid per Saul nisi mali rectores, [Col. 0841C] quid per David nisi boni subditi designantur? Saul igitur ventrem purgare est pravos praepositos conceptam in corde malitiam usque ad opera miseri odoris extendere, et cogitata apud se noxia factis exterioribus exsequendo monstrare. David namque Saul ferire metuit, quia piae subditorum mentes ab omni se peste obtrectationis abstinentes, praepositorum vitam nullo linguae gladio percutiunt, etiam cum de imperfectione reprehendunt. Boni subditi, quando pro infirmitate abstinere sese vix possunt, ut extrema quaedam atque exteriora praepositorum mala, sed tamen humiliter, loquantur, quasi oram chalmydis silenter incidunt. Quia videlicet dum praelatae dignitati saltem innoxie et latenter derogant, quasi Regis superpositi vestem foedant; sed [Col. 0841D] tamen ad semetipsos redeunt, seque vehementissime, vel de tenuissima verbi laceratione reprehendunt. Unde bene et illic scriptum est: Post haec David percussit cor suum, eo quod abscidisset oram chlamydis Saul (Ibid., 6). Facta praepositorum oris gladio ferienda non sunt, etiam cum recte reprehendenda judicantur. Si quando vero contra eos vel in minimis lingua labitur, necesse est ut per afflictionem poenitentiae cor prematur; quatenus ad semetipsum redeat, et cum praepositae potestati deliquerit, ejus contra se judicium, a quo sibi praelatus [Ed., praelata] est, perhorrescat. Nam cum praepositis delinquimus, ejus ordinationi, qui eos nobis [Col. 0842A] praetulit, obviamus. Unde Moyses quoque, cum contra se et Aaron conqueri populum cognovisset, ait: Nos enim quid sumus? Nec contra nos est murmur vestrum, sed contra Dominum (Exod. XVI, 8). [Reg. Past., part. III, c. 10.] Admonendi sunt benevoli subditi, ut sic alienis bonis congaudeant, quatenus habere et propria concupiscant. Sic proximorum facta diligendo laudent, ut etiam imitando multiplicent, ne si in hoc praesentis vitae stadio ad certamen alienum devoti fautores, sed pigri exspectatores assistant, eo post certamen sine bravio remaneant, quo nunc in certamine non laborant; et tunc eorum palmas afflicti respiciant in quorum nunc laboribus otiosi perdurant. Valde peccamus, si aliena bene gesta non diligimus. Sed nil mercedis [Col. 0842B] agimus, si ea quae diligimus, in quantum possumus, non imitamur. Dicendum est benevolis subditis, quia si imitari bona minime festinant quae laudantes approbant, sic eis virtutum sanctitas, sicut stultis exspectatoribus ludicrarum artium vanitas placet. Illi namque aurigarum ac histrionum gesta favoribus efferunt, nec tamen tales esse desiderant quales illos conspiciunt esse quos laudant. Mirantur eos placita egisse, sed tamen similiter devitant placere. Dicendum est benevolis subditis, ut cum proximorum facta conspiciunt, ad suum cor redeant, et de alienis actibus non praesumant, ne bona laudent, et agere recusent, gravius quippe extrema ultione feriendi sunt quibus placuit quod imitari noluerunt.



CAPUT XLIII. De invidis vel protervis subditis.
[Col. 0842C]

(Reg. Past., part. III, c. 8.) Plerumque subditi sub pastorali regimine constituti, dum valde de se elati praesumunt, exprobrando caeteros dedignantur, et singulariter summa aestimant cuncta quae agunt. Subtiliter itaque ab arguente discutienda sunt opera protervorum, ut in quo sibi placent ostendantur quia Deo displicent. Tunc protervos melius corrigimus, cum ea quae bene egisse credunt male acta monstramus; et unde adepta gloria creditur, inde utilis confusio subsequatur. Nonnunquam subditi, cum se vitium proterviae minime perpetrare cognoscunt, compendiosius ad correctionem veniunt, si alterius culpae manifestioris, et ex latere requisitae in proprio [a 1Kb] confunduntur; ut ex eo quod defendere nequeunt, [Col. 0842D] cognoscant se tenere improbe quod defendunt. Cum proterve Paulus Corinthios adversum se invicem videret inflatos, ut alius Apollo, alius Pauli, alius Cephae, alius Christi esse se diceret (I Cor. I, 12; III, 4), incestus culpam in medium deduxit, quae apud eos et perpetrata fuerat, et incorrecta remanebat, dicens: Auditur inter vos fornicatio, et talis fornicatio, qualis nec inter gentes, ita ut uxorem patris quis habeat. Et vos inflati estis, et non magis luctum habuistis, ut tolleretur de medio vestrum qui opus fecit (I Cor. V, 1, 2). Ac si aperte dicat: Quid vos per proterviam hujus vel illius dicitis, qui per dissolutionem negligentiae nullius vos esse monstratis? [Col. 0843A] (Reg. Past., part. III, c. 10.) Admonendi sunt invidi subditi, ut perpendant quantae caecitatis sunt qui alieno profectu deficiunt, aliena exaltatione [a 1Kb] contabescunt. Quantae infelicitatis sunt, qui melioratione proximi deteriores fiunt; dumque augmenta alienae prosperitatis aspiciunt, apud semetipsos anxie afflicti, cordis sui peste moriuntur. Quid invidis infelicius, quos dum conspecta felicitas afficit, poena nequiores reddit? Aliorum vero bona, quae habere non possunt, si diligerent, sua fecissent [Ed., facerent]. Nostra nimirum sunt bona aliorum, quae, etsi imitari non possumus, amamus in aliis; et amantium fiunt quaeque amantur in nobis. Hinc ergo pensent invidi, quantae virtutis est charitas, quae alieni laboris opera nostra sine labore facit. [Col. 0843B] Dum se invidi a livore minime custodiunt, in antiquam versuti hostis nequitiam demerguntur. De illo namque scriptum est: Invidia diaboli mors intravit in orbem terrarum (Sap. II, 24). Quia enim ipse coelum perdidit, condito hoc homini invidit, et damnationem suam perditus adhuc alios perdendo cumulavit. Cognoscant invidi quantis lapsibus subcrescentis ruinae subjaceant, quia dum livorem a corde non projiciunt, ad apertas operum nequitias devolvuntur. Nisi enim Cain invidisset acceptam fratris hostiam, minime pervenisset ad exstinguendam vitam. Unde scriptum est: Et respexit Dominus ad Abel, et ad munera ejus; ad Cain vero et ad munera illius non respexit. Iratusque est Cain vehementer, et concidit vultus ejus (Gen. IV, 4). Itaque livor sacrificii fratricidii [Col. 0843C] seminarium fuit. Nam quem meliorem se esse doluit, ne utcumque esset, amputavit. Dicendum est invidis quia dum se ista intrinsecus peste consumunt, etiam quidquid in se aliud boni habere videntur, interimunt. Unde scriptum est: Vita carnium sanitas cordis; putredo ossium invidia (Prov. XIV, 30). Per livoris vitium ante Dei oculos pereunt etiam quae humanis oculis fortia videntur. Ossa quippe per invidiam putrescere est, quaedam etiam robusta deperire (Moral. XXVI, c. 1, n. 1). Ille est vere humilis subjectus in bonis, qui non est defensor in malis. Nam dum de malis suis subjectus arguitur, et contra verba arguentis accenditur, quando de bonis suis quasi humiliter titubat, per humilitatis [Col. 0843D] vocem ornari appetit, non doceri.



CAPUT XLIV. De clericis, quales eos oporteat esse.

(Lib. II, in Evang., homil. 17, n. 18.) Clericus admonendus est quatenus sic vivat, ut bonum exemplum vitae suae saecularibus praebeat. In clerico si quid juste reprehenditur, ex ejus vitio ipsa religionis nostrae aestimatio gravatur. (Reg. Past., p. III, c. 4.) Clerici discant ut quae a senioribus suis jubentur impleant, ut humiliter eorum imperiis subjaceant; ut nec subjectio eos conterat, nec locus superior extollat. Clerici discant quomodo ante occulti arbitris [b 1Kb] oculos per humilitatem et obedientiam sua interiora [Col. 0844A] componant, quatenus non reprobi puniantur, sed cum electis aeterna praemia sortiantur. Admonendi sunt clerici, ut tanto circa se sollicitius vivant, quanto eos aliena cura non implicat. Dicendum est clericis, ne praepositorum suorum vitam temere judicent, si quid eos fortasse agere reprehensibiliter vident; ne unde recte mala redarguunt, inde per elationis impulsum in profundiora demergantur. Admonendi sunt clerici, ne cum culpas suorum praepositorum considerant, sic eorum prava apud semetipsos dijudicent, ut tamen divino timore constricti, ferre sub eis jugum reverentiae non recusent; quia facta praepositorum oris gladio ferienda non sunt, etiam cum recte reprehendenda judicantur. (Ibid. 6, 7.) Plerosque clericos ab impudentiae vitio [Col. 0844B] non nisi increpatio dura compescit, quia dum se delinquere nesciunt, necesse est ut a pluribus increpentur. Verecundos clericos plerumque ad melius exhortatio modesta componit, quia ad conversionem sufficit quod doctor eis mala sua saltem leniter ad memoriam reducit. Major profectus modestis clericis adducitur, si hoc quod in eis reprehenditur quasi manu linguae blandientis ex latere tangatur. (Ibid. c. 8.) Pusillanimes clericos aptius ad iter bene agendi reducimus, si quaedam illorum bona ex latere requiramus, ut dum in eis alia reprehendendo corripimus, alia amplectendo laudemus, quatenus eorum teneritudinem laus audita nutriat, quam culpa increpata castigat. Plerumque utilius apud clericos proficimus, si et eorum bene [Col. 0844C] gesta memoramus. (Reg. Past. p. III, c. 11.) Et si qua ab eis inordinate gesta sunt, non jam tanquam perpetrata corripimus, sed quasi adhuc ne perpetrari debeant prohibemus. Plerique clericorum dum in culpa sua deprehendi metuunt, semper improbas defensiones quaerunt, semper pavidis suspicionibus agitantur. Nihil quippe est ad defendendum puritate tutius, nihil ad dicendum veritate facilius. Nam dum fallaciam suam tueri cogitur, labore duro cor fatigatur. Plerumque in culpa clerici deprehensi, dum quales sint cognosci refugiunt, sese sub fallaciae velamen [Ed., velamine] abscondunt, et hoc quod peccant, quodque jam aperte cernitur, excusare moliuntur. Plerumque contingit ut is qui pravorum [Col. 0844D] clericorum culpas corripere studet, aspersae falsitatis nebulis seductus, pene amisisse se videat quod de eis jam certum tenebat. Per prophetam dicitur: Ibi habuit foveam ericius (Isa. XXXIV, 15). Ericii quippe nomine impurae mentis seseque callide defendentis duplicitas designatur. Ericius namque cum apprehenditur, ejus et caput cernitur, et pedes videntur, et corpus omne conspicitur; sed mox ut apprehensus fuerit, semetipsum in sphaeram colligit, pedes introrsus subtrahit, caput abscondit, et intra tenentis manus totum simul amittitur quod totum simul ante videbatur. Cum impurae mentes in suis excessibus comprehenduntur, quasi caput [Col. 0845A] ericii cernitur, quia quo initio ad culpam peccator accesserit, videtur. Pedes ericii conspiciuntur: quia quibus vestigiis nequitia sit perpetrata cognoscitur, et tamen adductis repente excusationibus, impura mens introrsus pedes colligit, quia cuncta iniquitatis suae vestigia abscondit. Caput subtrahit: quia miris defensionibus nec inchoasse malum aliquod ostendit. Quasi sphaera in manu tenentis ericius remanet: quia is qui corripit, cuncta quae jam cognoverat subito amittit, involutumque intra conscientiam [a 1Kb] tenet peccatorem; et qui totum jam deprehendendo viderat, tergiversatione pravae defensionis illusus, totum pariter ignorat. Foveam ericius habet in reprobis; quia malitiosae mentis duplicitas sese intra se colligens abscondit in tenebris defensionis. Per Habacuc [Col. 0845B] prophetam dicitur: [b 1Kb] Ecce dies Domini venit magnus, et horribilis super omnes civitates munitas, et super omnes angulos excelsos. Quid enim per civitates munitas exprimitur, nisi suspectae mentes, et fallaci semper defensione circumdatae, quae quoties earum culpa corripitur, veritatis ad se jacula non admittunt? Quid per excelsos angulos (duplex quippe semper est in angulis paries) nisi impura corda signantur? quae dum veritatis simplicitatem fugiunt, ad semetipsa quodammodo duplicitatis perversitate replicantur. Ira quippe extremi judicii humana corda et defensionibus contra veritatem clausa destruit, et duplicitatibus involuta dissolvit. Tunc munitae civitates cadunt, quia mentes Deo impenetratae damnabuntur. Tunc excelsi anguli corruunt, [Col. 0845C] quia corda quae se per impuritatis prudentiam erigunt per justitiae sententiam prosternuntur.



CAPUT XLV. De vita, vel conversatione monachorum.

(Moral., lib. V, c. 3, n. 3.) Omnes monachi saeculum relinquentes punire flendo non desinunt quae deliquerunt. Gravi se moerore afficiunt, quia longe huc a facie Conditoris projecti, adhuc in aeternae patriae gaudiis non sunt. De quorum corde bene per Salomonem dicitur: Cor, quod novit amaritudinem animae suae, in gaudio illius non miscebitur extraneus (Prov. XIV, 10). Corda bonorum monachorum amaritudinem suam noverunt, quia aerumnam exsilii, qua projecti lacerantur, intelligunt; et quam [Col. 0845D] sint tranquilla quae perdiderunt, quam confusa in quibus ceciderunt, sentiunt. (Num. 4.) Monachi, qui in amaritudine animae sunt, mori mundo funditus concupiscunt; ut sicut in saeculo ipsi nihil appetunt, ita jam a saeculo nulla obligatione teneantur. Plerumque contingit ut jam monachus mundum mente non teneat, sed tamen monachum quibusdam occupationibus astringat, et ipse quidem mundo jam mortuus est, sed ipsi mundus adhuc vivit. Adhuc namque mundus eum concupiscit [Ed., conspicit], dum alio intentum in suis actionibus rapere contendit. Paulus apostolus, cum saeculum perfecte despiceret, et talem se factum videret, quem jam [Col. 0846A] hoc saeculum concupiscere omnino non posset, ruptis hujus vitae vinculis, liber dicit: Mihi mundus crucifixus est, et ego mundo (Gal. VI, 14). Mundus quippe ei crucifixus fuerat, quia hunc, cordi suo jam mortuum, non amabat. Sed et seipsum mundo crucifixerat, quia talem se ei exhibere studuit, ut ab eo quasi mortuus concupisci non posset. Si uno in loco sint mortuus et vivens, etsi mortuus vivum non videt, vivus tamen mortuum videt; si vero utrique sunt mortui, alter alterum nequaquam videt. Ita qui jam mundum non amat, sed tamen ab illo vel non volens amatur, etsi ipse velut mortuus mundum non videt, hunc tamen mundus adhuc non mortuus videt. Si vero nec ipse in amore mundum retinet, nec rursum a mundi amore retinetur, vicissim [Col. 0846B] sibi utrique exstincti sunt; quia dum alter alterum non appetit, quasi mortuum mortuus non attendit. Paulus vas electionis, quia nec mundi gloriam quaerebat, nec a mundi gloria ipse quaerebatur; et se mundo et mundum sibi crucifixum esse gloriatur. Quod quia multi monachi appetunt, sed tamen usque ad culmen exstinctionis omnimode non assurgunt, recte gementes dicunt: Quare data est misero lux, et vita his qui in amaritudine animae sunt (Job. III, 20)? Cum hujus mundi gloria tristibus gementibusque tribuitur, poena se validissimi timoris afficiunt; quia etsi ipsi mundum non tenent adhuc tamen tales se esse metuunt qui a mundo teneantur: quia nisi ei quantulumcunque viverent, hos ad usum suum procul dubio non amaret. Mare [Col. 0846C] enim viva corpora in semetipso retinet, nam mortua extra se protinus expellit. (Ibid. c. 4, n. 6.) Nonnunquam monachi idcirco ad concepta desideria minime perveniunt, ut ipsa interveniente tarditate ad eadem desideria laxato mentis sinu dilatentur; et quae extenuari fortasse impleta poterant, magna dispositione agitur ut repulsa multiplicius crescant. Plerique monachorum sic in praesens saeculum mortificari appetunt ut jam perfecte, si liceat, Conditoris sui faciem contemplentur. Sed eorum desiderium differtur, ut proficiat; et tarditatis suae sinu nutritur, ut crescat. In Canticis canticorum sponsa sponsi sui faciem anhelans, clamat: In lectulo meo per noctes quaesivi quem diligit anima mea; quaesivi illum, [Col. 0846D] et non inveni (Cant. III, 1). Abscondit se sponsus, cum quaeritur, ut non inventus ardentius quaeratur; et differtur quaerens sponsa ne inveniat, ut tarditate sua capacior reddita, multiplicius quandoque inveniat quod quaerebat. (Num. 7.) Cum spiritales monachi plene mortificationem suam appetunt, quanto fiunt viciniores ad finem, tanto se exhibent ardentiores in opere. Laborando ergo non deficiunt, sed magis ad usum laboris crescunt; qui quo jam praemia propinquiora considerant, eo in opere delectabilius exsudant. Paulus apostolus quasi quibusdam monachis absconditum aeternae patriae thesaurum quaerentibus, dicit: Non deserentes collectionem notram, [Col. 0847A] sicut est consuetudinis quorumdam, sed consolantes, et tanto magis, quanto videritis appropinquantem diem (Heb. X, 25). Laborantem quippe consolari est pariter in labore persistere, quia sublevatio laboris est visio collaborantis. (Moral, V, 31, n. 55.) Plerique monachorum, quia ab operibus mundi non torpore, sed virtute sopiuntur, laboriosius dormiunt quam vigilare potuerunt; quia in eo quod actiones hujus saeculi deserentes superant, robusto conflictu quotidie contra semetipsos pugnant, ne mens per negligentiam torpeat, ne subacta otio, ad desideria immunda frigescat, ne in ipsis bonis desideriis plus justo inferveat, ne sub discretionis specie sibimet parcendo, a perfectione languescat. Bonus monachus ab hujus mundi inquieta concupiscentia se penitus [Col. 0847B] subtrahit, ac terrenarum actionum strepitum deserit, et per quietis studium ejus mens virtutibus intenta, quasi vigilans dormit. Unusquisque monachus ad contemplanda interna minime perducitur, nisi ab his quae exterius implicant, studiose subtrahitur [Ed., subtrahatur]. Hinc etenim per semetipsam Veritas dicit: Nemo potest duobus dominis servire (II Tim. II, 4). Hinc Paulus ait: Nemo militans Deo, implicat se negotiis saecularibus, ut ei placeat cui se probavit (Matth. VI, 24). Per Prophetam Dominus admonet, dicens: Vacate, et videte, quoniam ego sum Deus (Ps. XLV, 11). Quia videlicet nequaquam notitia interna conspicitur, nisi ab externa implicatione cessetur.



CAPUT XLVI. De humilitate, vel opere eorum.
[Col. 0847C]

Admonendus est monachus ut reverentiam habitus sui in actu, in locutione, in cogitatione sua semper circumspiciat, atque ea quae mundi sunt perfecte deserat, et quod ostendit humanis oculis habitu, hoc ante Dei oculos moribus praetendat. (Moral. lib. V, c. 11, n. 20.) Piae monachorum mentes, cum deest exteriorum curarum administratio, in his exterioribus implicari non quaerunt. Graviter autem etiam, cum adsunt, ferunt, quia per exteriorum curam a se exire pertimescunt. Omnes monachi qui in curis exterioribus spargi refugiunt, simplices in cogitatione, atque in conscientiae suae habitatione consistunt. Hinc de Jacob scriptum est: Jacob autem [Col. 0847D] vir simplex habitabat in tabernaculis (Gen. XXV, 27). In tabernaculis habitare, est sese intra secreta mentis restringere, et nequaquam exterius per desideria dissipare. Electi monachi, cum eis transitoria prosperitas arridet, favorem mundi quasi nescientes dissimulant, et forti gressu interius hoc, unde exterius sublevantur, calcant. Electi monachi nullis pravae actionis clamoribus perstrepunt, nullo cupiditatum temporalium turbulento appetitu rapiuntur, sed nimirum curis [a 1Kb] praesentis vitae necessariis immoderatius occupari refugiunt. (Num. 21.) Saepe bona agentes monachi, paterna adhuc flagella sentiunt, ut tanto perfectiores ad haereditatem veniant, [Col. 0848A] quanto eos pie feriens disciplina quotidie etiam de minimis purgat.



CAPUT XLVII. De remissa conversatione ipsorum.

(Moral. lib. XII, c. 52, n. 59.) Sunt nonnulli qui post vitam perditam ad semetipsos redeunt, et accusante se conscientia, perversa itinera relinquunt, commutant opera, antiquae suae pravitati contradicunt, terrenas actiones fugiunt, desideria superna sectantur; sed priusquam in eisdem sanctis desideriis solidentur, per torporem mentis ad ea quae dijudicare coeperant redeunt, atque ad mala quae fugere disposuerant recurrunt. Saepe contingit ut pro utilitate multorum etiam sancti viri exterioribus actibus [Col. 0848B] serviant, et populorum gubernationibus occupentur; hoc infirmi aspicientes, et per vetustam adhuc superbiam quaerentes imitari, exterioribus se actionibus inserunt; sed quanto ad eas non eruditi disciplinis spiritualibus veniunt, tanto eas carnaliter exsequuntur. Nisi prius cor longo studio, et diutina conversatione in desideriis coelestibus convalescat, cum ad exteriora agenda refunditur, ab omni statu boni operis eradicatur. (Cap. 53, num. 60.) Sunt nonnulli qui post perversa itinera sanctas vias sectari appetunt; sed priusquam in eis, ut diximus, desideria bona roborentur, quaedam illos praesentis saeculi prosperitas accipit, quae eos rebus exterioribus implicat, et eorum mentem, dum  calore intimi amoris retrahit, quasi ex frigore exstinguit, et quidquid [Col. 0848C] in eis de virtutum flore apparere videbatur, interficit. Si quid boni fortasse infirmus ac tepidus monachus agere coeperit, priusquam in eo per longitudinem temporis convalescat, ad exteriora delabitur, et perverse deserit quae recte inchoasse videbatur. In terrenis quippe actibus valde frigescit animus, si necdum fuerit per intima dona solidatus. Valde necesse est ut loca majora, vel exteriora opera, quae humanis sunt necessitatibus profutura, illic exercenda suscipiant qui haec dijudicare atque sub semetipsis premere ex virtute intima noverunt. Cum infirmus quisque, vel ad locum regiminis, vel ad exteriora agenda retrahitur, quo quasi extra se ducitur, eradicatur; quia et arbor quae radices prius in altum non mittit, citius ventorum impetu sternitur, [Col. 0848D] si se ad altam verticem [b 1Kb] extollit; eoque citius ad ima corruit, quo altius in aere sine radicibus excrevit. Nonnunquam florentem vineam non frigus, sed aestus arefacit. Cumque immoderato calore tangitur, discusso flore botrus tabescit. Et plerumque contingit, ut hi qui ad bona opera recta intentione non veniunt, cum placere se hominibus vident, ad exercenda haec eadem opera vehementius accendantur, humanis placitura oculis agere anxie studeant, et quasi in sancto studio fervescant. Quid itaque istos, nisi in flore aestus contingit [Ed., contigit], quos humanae laudis appetitio a fructu alienos fecit? In Canticis canticorum per Salomonem dicitur: [Col. 0849A] Mane surgamus ad vineas, videamus si floruit vinea, si flores fructus parturiunt (Cant. VII, 12). Florescunt quippe vineae, cum mentes fidelium bona opera proponunt. Sed fructus non pariunt, si ab eo quod proposuerint, aliquibus victi erroribus, infirmantur. (Num. 61.) Non ergo intuendum est si vineae floreant, sed si flores ad partum fructuum convalescant; quia nil mirum est si quis bona inchoet, sed valde mirabile est si intentione recta in bono opere perduret. Unde fit plerumque ut si in bono opere recta intentio non teneatur [Ed., non tenetur], etiam ipsum hoc opus, quod bonum creditur, amittatur. (Num. 60.) Oliva cum in flore est, si immoderata nebula tangitur, a plenitudine fructuum vacuatur. Et quoties inchoantes quique bona opera, laudari [Col. 0849B] ab aspicientibus coeperint, atque in suis laudibus delectari, fit caligo intelligentiae in cogitatione, ut jam discernere nequeant qua intentione quid faciant, et fructum perdant operis, velut ex nebula favoris. (Num. 61.) Quosdam saepe monachos vidimus terrena quae possederant reliquisse, et nil jam transitorium quaerere, nullis pro hac vita jurgiis admisceri. Cumque hoc in se quisque ostendit, quasi oliva florem protulit. Sed cum quidam ex talibus rursum coeperint mundi gloriam, quam contempserant, quaerere, et terrenis rebus, quas sprevisse videbantur, insatiabiliter inhiare, vacare jurgiis, proximorum laesiones exquirere; nimirum projecit oliva florem quem proposuit, quia rudimenta boni studii ad perfecta opera non perduxit. Sciendum [Col. 0849C] summopere est quia plerumque monachis hoc evenire consuevit qui Deum puro ac simplici studio non sequuntur, quod in libro beati Job scriptum est: Congregatio hypocritae sterilis (Job. XV, 34). Coepta enim bona non amitterent, si hypocritae non fuissent. Congregant vero et hypocritae bona opera, sed eorum sterilis est ipsa congregatio; quia per hoc quod agunt, fructum recipere in aeterna retributione non appetunt. Fecundi ac virides in suis operibus humanis oculis videntur, sed in conspectu occulti Judicis in fecundi et aridi apparent.



CAPUT XLVIII. De monachis curis saeculi se implicantibus.

(Moral. V, c. 11, n. 19.) Nequaquam mens monachi [Col. 0849D] ad superna attollitur, si curarum tumultibus continue in infimis occupatur. Quid enim de Deo occupata obtineat, quae de illo apprehendere aliquid etiam vacans laborat? Bene autem per Psalmistam dicitur: Vacate, et videte quoniam ego sum Deus (Ps. XLV, 11): quia qui vacare Deo negligit, suo sibi judicio lumen ejus visionis abscondit. Monachi, qui rebus temporalibus occupantur, tunc bene exteriora disponunt, cum sollicite ad interiora refugiunt; cum nequaquam foras perturbationum strepitus diligunt, sed apud semetipsos intus in tranquillitatis sinu requiescunt. (Num. 20.) Pravae monachorum mentes temporalium rerum tumultus [Col. 0850A] intra semetipsas versare non cessant, etiam cum vacant. In cogitatione enim servant depicta quae amant, et quamvis nihil exterius faciant, apud semetipsas tamen sub pondere inquietae quietis elaborant. Quibus si earumdem rerum administratio praebeatur, semetipsas funditus deserunt; et fugitiva haec temporalia per cogitationum passus sequuntur [a 1Kb] . In libro Genesis scriptum est: Factus est Esau gnarus venandi, et homo agricola (Gen. XXV, 27). Quid enim per venationem Esau, nisi eorum monachorum vita figuratur qui in exterioribus voluptatibus fusi carnalia acta sequuntur? Qui etiam agricola esse describitur, quia amatores hujus saeculi tanto magis exteriora incolunt [b 1Kb] , quanto interiora sua inculta derelinquunt. (Num. 21.) Dissimulanda [Col. 0850B] sunt monachis quae exterius favent, reprimenda [quae interius perstrepunt, declinanda] quae quasi necessaria involvunt; et tamen in his omnibus adhuc districti examinis flagella metuenda. Plerumque ipsa nostra perfectio culpa non caret, nisi hanc severus Judex in subtili lance examinis misericorditer penset. (Lib. I in Evan., homil. 17, n. 14.) Curis enim saecularibus intenti, tanto insensibiliores intus efficimur, quanto ad ea quae foris sunt studiosiores videmur. Usu curae terrenae a coelesti desiderio obdurescit animus; et dum ipso sua usu durus efficitur per actionem saeculi, ad ea emolliri non valet quae pertinent ad charitatem Dei. Sancta Ecclesia de membris suis infirmantibus dicit: Posuerunt me custodem in vineis, vineam meam non [Col. 0850C] custodivi (Cant. I, 5). Vineae quippe nostrae actiones sunt, quas usu quotidiani laboris excolimus. Sed custodes in vineis positi, nostram vineam minime custodimus, quia dum extraneis cogitationibus [Ed., actionibus] implicamur, ministerium actionis nostrae negligimus.



CAPUT XLIX. De tepiditate monachorum.

(Moral. lib. V, c. 31, n. 55.) Nonnulli monachorum mundi quidem actiones fugiunt, sed nullis virtutibus exercentur. Hi nimirum torpore, non studio dormiunt; et idcirco interna non conspiciunt, quia caput non in lapide, sed in terra posuerunt. Plerumque monachis contingit, ut quanto securius [Col. 0850D] ab externis actionibus cessant, tanto latius immundae in se cogitationis strepitum per otium congerant. Unde sub Judaeae specie per prophetam torpens otio anima defletur, cum dicitur: Viderunt eam hostes, et deriserunt sabbata ejus (Thren. I, 7). Praecepto legis ab exteriori opere in sabbato cessatur. Hostes ergo sabbata videntes irrident, cum maligni spiritus ipsa vacationis otia ad cogitationes illicitas pertrahunt; ut unaquaeque anima quo remota ab externis actionibus Deo servire creditur, eo magis eorum tyrannidi illicita cogitando famuletur. (Reg. Past., part. III, c. 34.) Per sapientissimum Salomonem dicitur: Qui mollis et dissolutus est in opere suo, frater est suo [Col. 0851A] opera dissipantis (Prov. XVIII, 9). Inchoata bona fortis operantis manus ad perfectionem non sublevat, si ipsa operandi remissio contra hoc quod operatum est pugnat. Monachus qui coepta bona districte non exsequitur dissolutione negligentiae manum destruentis imitatur. Sardis Ecclesiae ab angelo dicitur: Esto vigilans, et confirma caetera, quae moritura erant: non enim invenio opera tua plena coram Deo meo (Apoc. III, 2). Quia igitur plena coram Deo ejus [Col. 0852A] opera inventa non fuerant, moritura reliqua etiam quae erant gesta, praedicebat. Si quod mortis in nobis est [a 1Kb] , ad vitam non accenditur, hoc etiam exstinguitur quod quasi adhuc vivum tenetur. In hoc mundo humana anima quasi more navis est contra ictum fluminis conscendentis: uno in loco stare non permittitur, quia ad ima relabitur, nisi ad summa conetur.



LIBER TERTIUS.
[Col. 0851]


CAPUT PRIMUM. De voluntate Dei ac permissu.
[Col. 0851A]

[Col. 0851B] (Moral. VI, 18, n. 33.) Justus et misericors Deus mortalium acta disponens, alia concedit propitius, alia permittit iratus: [atque ea, quae permittit,] sic tolerat, ut haec in sui consilii usum vertat. Miro modo fit ut quod sine voluntate Dei agitur, voluntati Dei contrarium non sit; quia dum in bonum usum mala facta vertuntur, ejus consilio militant etiam quae ejus consilio repugnant. Scriptum est: Magna opera Domini, exquisita in omnes voluntates ejus (Ps. CX, 2). Sic namque ejus opera magna sunt, ut per omne quod ab hominibus agitur, ejus voluntas exquiratur. Nam saepe inde perficitur unde repelli putabatur. Rursum scriptum est: Omnia quaecunque voluit Dominus fecit in coelo et in terra (Ps. CXXXIV, 6). Hinc Salomon ait: Non est sapientia, non est prudentia, non est consilium [Col. 0851C] contra Dominum (Prov. XXI, 39). Restat ergo ut in cunctis quae agimus vim supernae voluntatis inquiramus, cui videlicet cognitae debet nostra actio devote famulari, et quasi ducem sui itineris persequi, ne ei etiam nolens serviat, si hanc superbiens declinat. Vitari enim vis superni consilii nequaquam potest; sed magna sibi virtute hanc temperat, qui se sub ejus nutibus refrenat: ejusque sibi pondera levigat, qui hanc subjecto cordis humero volens portat.



CAPUT II. De dispensatione divina.

(Dialog. III, c. 14.) Magna est omnipotentis Dei dispensatio, et plerumque contingit ut quibus majora dona [Ed., bona] praestat, quaedam minora non tribuat, ut semper eorum animus habeat unde ipse se [Col. 0851D] [a 1Kb] reprehendat. Plerumque electi appetunt perfecti esse, nec possunt; elaborant in hoc quod a Domino acceperunt, nec tamen laborando praevalent. In his autem quae accepta habent se minime extollunt, et discunt quia ex semetipsis majora bona non habent, qui in semetipsis vincere parva vitia non possunt. Perducto Dominus ad terram promissionis populo, cunctos fortes atque praepotentes adversarios ejus exstinguens, Philisthaeos atque Chananaeos diutius reservavit, ut, sicut scriptum est, in eis experiretur [Col. 0852A] Israel (Judic. III, 4). Nonnunquam, ut dictum est, eis etiam Dominus quibus magna dona tribuit parva [Col. 0852B] quaedam reprehensibilia relinquit, ut semper habeant contra quod bellum gerant, et devictis magnis hostibus, mentem non erigant, quando eos adhuc adversarii etiam minime fatigant. Miro modo fit ut una eademque mens et virtute polleat, et ex infirmitate lassescat, quatenus et ex parte constructa sit, et ex parte se conspiciat esse destructam; ut per bonum quod quaerit et habere non valet, illud servet humiliter quod habet. Quid igitur mirum quod hoc de homine dicimus, quando illa superna regio in civibus suis ex parte damna pertulit, et ex parte fortiter stetit, ut electi angelorum spiritus dum alios per superbiam cecidisse conspicerent, ipsi tanto robustius quanto humilius starent? Sic ergo et in unaquaque anima agitur, ut in humilitatis custodia [Ed., custodiam] [Col. 0852C] aliquando ad lucra maxima ex minimo damno servetur. (Moral. IV, 24, n. 44.) Plerumque hi qui magnis jam virtutibus splendent, adhuc de obscuritate culpae aliquid renitentes sustinent, ut etiam magna vitae claritate luceant, et tamen adhuc noctis reliquias nolentes trahant. Magna dispensatione omnipotentis Dei agitur, ut mens proficiens ad virtutem justitiae [b 1Kb] sua melius infirmitate roboretur, et inde verius in bonis luceat unde eam etiam nolentem parva reprehensibilia humiliter obscurant. Cum Israelitico populo percepta repromissionis terra partiretur, Ephraim tribui Chananaeus gentilis populus non occisus, sed factus tributarius dicitur, sicut scriptum est: Habitavit Chananaeus in medio Ephraim tributarius (Josue XVI, 10). Quid Chananaeus, gentilis [Col. 0852D] videlicet populus, nisi vitium signat? Et saepe in [c 1Kb] magnis virtutibus terram repromissionis ingredimur, quia spe intima de aeternitate roboramur. Sed dum inter acta sublimia vitia quaedam parva retinemus, quasi Chananaeum vivere in terra nostra concedimus. Chananaeus igitur tributarius efficitur, quia hoc ipsum vitium quod subigere non possumus ad usum nostrae utilitatis humiliter retorquemus, ut eo de se mens et in summis vilia sentiat, quo suis viribus etiam parva quae appetit non expugnat.



CAPUT III. Qualiter sacra Scriptura maledicti promat sententiam.
[Col. 0853A]

(Moral. IV, I, n. 1.) Cum certo novimus quod maledictum Scriptura sacra prohibet, cur recte aliquando fieri dicimus quod vitari eodem sacro eloquio non ignoramus? Sed sciendum nobis est quod Scriptura sacra duobus modis maledictum memorat, aliud videlicet quod approbat, aliud quod damnat. Aliter enim maledictum profertur judicio justitiae, aliter livero vindictae. Maledictum judicio justitiae, ipso primo homine peccante [a 1Kb] , prolatum est, cum audivit: Maledicta terra in operibus tuis (Gen. III, 17). Maledictum justitiae judicio profertur, cum ad Abraham dicitur: Maledicam maledicentibus tibi (Gen. XII, 3). Rursum quia maledictum non judicio justitiae, [Col. 0853B] sed livore vindictae promitur, voce Pauli praedicantis admonemur, qui ait: Benedicite, et nolite maledicere (Rom. XII, 14). Et rursum: Neque maledici regnum Dei possidebunt (I Cor. VI, 10). Deus omnipotens maledicere dicitur, et tamen maledicere homo prohibetur; quia quod homo agit malitia vindictae, Deus non facit nisi examine et virtute justitiae. Cum sancti viri maledictionis sententiam proferunt, non ad hanc ex voto ultionis, sed ex justitia examinis [b 1Kb] erumpunt. Intus enim subtile Dei judicium aspiciunt, et mala foras exsurgentia, quia maledicto debeant feriri [Ed., ferire], cognoscunt: et eo in maledicto non peccant, quo ab interno judicio non discordant. Petrus apostolus in offerentem sibi pecunias Simonem sententiam maledictionis [Col. 0853C] intorsit, dicens: Pecunia tua tecum sit in perditionem (Act. VIII, 20). Qui enim non ait, est, sed sit, non indicativo, sed optativo modo se haec divisse signavit. Elias denique duobus quinquagenariis ad se venientibus dixit: Si homo Dei sum, descendat ignis de coelo, et consumat vos (IV Reg. I, 10). Quorum utrorumque sententia quanta veritatis ratione convaluit, terminus causae monstravit. Nam et Simon aeterna perditione interiit, et duos quinquagenarios desuper veniens flamma consumpsit. Virtus subsequens testificatur qua mente maledictionis sententia promitur. Cum enim et maledicentis innocentia permanet, et tamen eum qui maledicitur usque ad interitum maledictio absorbet, ex utriusque partis fine colligitur quia ab uno et intimo judice in reum sententia [Col. 0853D] sumpta jaculatur. (Num. 3.) Si subtiliter beati uniuscujusque, qualiter in Scriptura sacra maledicti promat sententiam, verba pensamus, non est ejus maledictio ex malitia delinquentis, sed ex rectitudine judicis; non est ira commoti, sed doctrina tranquilli. Qui enim tam recta maledicens intulit, non perturbationis vitio succubuit, sed doctrinae magisterium impendit.



CAPUT IV. De quinque aetatibus mundi atque hominibus.

(Moral. XI, c. 46, n. 62.) Sciendum magnopere est quia sicut in corpore, ita etiam sunt incrementa [Col. 0854A] aetatis in mente. Prima quippe hominis aetas infantia est, cum etsi innocenter vivit, nescit tamen fari innocentiam quam habet. Ac deinde pueritia sequitur. in qua jam valet dicere quod vult; cui succedit adolescentia, quae videlicet prima est aetas in operatione: quam juventus sequitur, scilicet apta fortitudini; ac postmodum senectus, etiam per tempus jam congrua maturitati. Primam aetatem aptam bonis actibus adolescentiam novimus; et justi viri, cum in magna mentis maturitate proficiunt, nonnunquam ad memoriam actionum suarum initium reducunt; seque tantum de suis primordiis reprehendunt, quantum ex gravitate mentis altius profecerint, quia eo indiscretos se fuisse inveniunt, quo discretionis arcem postmodum plenius consequuntur. Mane quippe intellectus [Col. 0854B] nostri pueritia est. (Lib. I in Ev., hom. 19, n. 2.) Hora autem tertia adolescentia intelligi potest, quia quasi jam sol in altum proficit, dum calor aetatis crescit. Sexta vero juventus est; quia velut in centro sol figitur, dum in ea plenitudo roboris solidatur. Nona autem senectus intelligitur, in qua velut sol ab alto axe descendit, quia aetas [c 1Kb] a calore juventutis deficit. Undecima vero hora est ea aetas, quae decrepita, vel veterana dicitur. Unde Graeci valde seniores, non gerontas, sed presbyteros appellant, ut plus quam senes esse insinuent quos provectiores vocant. (Moral, XI, c. 50, n. 68.) Dum infantia ad pueritiam, pueritia ad adolescentiam, adolescentia ad juventutem, juventus ad senectutem, senectus transit ad mortem, in cursu vitae praesentis ipsis suis augmentis [Col. 0854C] homo ad detrimenta impellitur; et inde semper deficit, unde se proficere in spatium vitae credit. Fixum in hoc mundo statum habere non possumus, ubi transituri venimus; atque hoc ipsum nostrum vivere, quotidie a vita transire est. Mens etenim mutabilitatis suae pondere ad aliud semper impellitur quam est, et nisi in statu suo arcta custodiae disciplina teneatur, semper in deteriora dilabitur. (Lib. I in Ev., homil. 19, n. 2.) Quae enim semper stantem deseruit, statum quem habere potuit amisit. Ad vitam videlicet bonam dum alius in pueritia, alius in adolescentia, alius in juventute, alius in senectute, atque alius in decrepita aetate perducitur, quasi diversis horis operarii ad vineam vocantur. [Col. 0854D] (Ibid n. 1.) Sancta Ecclesia ab Abel justo usque ad ultimum electum, qui in fine mundi nasciturus est, quot sanctos protulit, quasi tot palmites misit. Evangelicus paterfamilias ad excolendam vineam suam mane, hora tertia, sexta, nona, et undecima operarios conducit; quia a mundi hujus initio usque in finem ad erudiendam plebem fidelium praedicatores congregare non desistit [d 1Kb] . Mane etenim mundi fuit [e 1Kb] cum sequenti hora ab Adam usque ad Noe. Hora vero tertia a Noe usque Ad Abraham. Sexta quoque ab Abraham usque ad Moysem. Nona autem a Moyse usque ad adventum Domini. Undecima vero [Col. 0855A] ab adventu Domini usque ad finem mundi. In qua praedicatores sancti apostoli missi sunt, qui mercedem plenam tarde venientes acceperunt. Ad erudiendam ergo Dominus plebem suam, quasi ad excolendam vineam suam, nullo tempore destitit operarios mittere; quia et prius per Patres, et postmodum per legis doctores et prophetas, et ad extremum per apostolos plebis suae mores excoluit, et quasi per operarios in vineae cultura magnopere laboravit.



CAPUT V. De brevitate vel miseria vitae praesentis.

(Moral. lib. XI, c. 50, n. 67, 68.) Quid sunt nationes [a 1Kb] in mundo nisi quidam flores in campo? Tendamus oculos cordis in hac latitudine [b 1Kb] mundi praesentis, [Col. 0855B] et ecce quasi tot floribus, quot hominibus plenus est. Vita itaque in carne, flos in feno est. Unde bene per Psalmistam dicitur: Homo sicut fenum dies ejus: et sicut flos agri ita florebit (Ps. CII, 15). Isaias quoque ait: Omnis caro fenum, et omnis gloria ejus sicut flos agri (Isa. XL, 6). Homo etenim more floris procedit ex occulto, et subito apparet in publico: qui statim ex publico per mortem retrahitur ad occultum. Carnis nos viriditas ostendit, sed ariditas pulveris ab aspectibus retrahit. Quasi flos apparuimus qui non eramus, quasi flos arescimus qui temporaliter apparebamus. Et quia per momenta homo quotidie compellitur ad mortem, recte in libro beati Job dicitur: Et fugit velut umbra, et nunquam in eodem statu permanet (Job XIV, 2). (Moral. XII, c. 19, n. 24.) [Col. 0855C] Homo hic vivendi vires ad modicum accepit, ut in perpetuum transeat, ubi ejus vitam terminus non concludat; sed in hac brevitate ubi roboratus est, colligit unde in perpetuitate inveniat, vel ut semper gaudeat, vel ut suscepta supplicia non evadat. (Moral. XIII, 27, n. 31.) Omne quod transit breve est, etiam si tardius terminari videatur. In mortis autem semita, per quam non revertimur, ambulamus; non quod ad vitam carnis minime resurgendo reducimur, sed quod ad labores hujus vitae mortalis, vel ad conquirenda laboris [Ed., laboribus] praemia iterum non venimus. (Ibid. c. 29, n. 33.) Qui considerat qualis erit in morte, semper fit timidus in operatione, atque unde in oculis suis jam quasi non [Col. 0855D] vivit, inde veraciter in oculis sui Conditoris vivat. Nil quod transeat appetit, cunctis praesentis vitae desideriis contradicit; et pene mortuum se considerat, quia moriturum minime ignorat. Perfecta vita est mortis imitatio, quam dum justi sollicite peragunt, culparum laqueos evadunt. Unde scriptum est: In omnibus operibus tuis memorare novissima tua, et in aeternum non peccabis (Eccli. VII, 40). Quamlibet longum fuerit tempus vitae praesentis, eo ipso breve est quo permanens non est. Neque enim dignum est ut diutinum judicetur quidquid fine circumscribitur. [Col. 0856A] Beatus Job, humanae conditionis miseriam considerans, ait: Homo natus de muliere, brevi vivens tempore, repletur multis miseriis (Job XIV, 1). [Moral. XI, c. 49, n. 66.] Ecce sancti viri vocibus poena hominibus [c 1Kb] breviter est expressa, quia et angustatur ad vitam et dilatatur ad miseriam. Si enim subtiliter consideretur omne quod hic agitur, poena et miseria est. Ipsi etenim corruptioni carnis servire ad necesaria atque concessa, miseria est: ut contra frigus vestimenta, contra famem alimenta, contra aestum frigora requirantur. Multa cautela custoditur salus corporis, sed plerumque etiam custodita amittitur, amissa cum gravi labore reparatur; et tamen reparata semper in dubio permanet: quid hoc aliud quam mortalis vitae miseria est? Amamus amicos, qui suspectione offendi valeant [d 1Kb] ; [Col. 0856B] formidamus inimicos, atque securi de eis non sumus utique quos formidamus. Plerumque inimicis sic fidenter quasi amicis loquimur; et nonnunquam pura verba proximorum, et multum nos fortasse diligentium, quasi verba suscipimus inimicorum; et qui falli nunquam vel fallere volumus, ex cautela nostra gravius erramus. Humanae vitae miseria est, quod amissa coelesti patria repulsus homo delectatur exsilio, gravatur curis, et tamen cogitare dissimulat quam grave sit quia multa cogitantur; quod privatus est interno lumine, et tamen in hac vita diu vult perpeti caecitatem suam; quid hoc aliud quam de poena nostra nata miseria est? Sed quamvis diu hic stare desideret, ipso tamen cursu vitae mortalis impellitur ut egrediatur. (Lib. I in Evang., homil. 9, [Col. 0856C] n. 2.) Pauca sunt bona omnia praesentis vitae, quamlibet multa videantur; sed tunc fidelis servus super multa constituitur, quando, devicta omni corruptionis molestia, de aeternis gaudiis in illa coelesti sede gloriatur. Tunc servus ad Domini sui gaudium perfecte intromittitur, quando in aeterna illa patria assumptus, atque angelorum coetibus admixtus, sic interius gaudet de munere, ut non sit jam quod exterius doleat de corruptione. (Moral. XVII, c. 7, n. 10.) Iniquorum gloria, cum plerumque in annorum multitudinem tenditur, ab infirmorum mentibus esse longa et quasi stabilis aestimatur. Sed cum repentinus hanc finis intercipit, brevem procul dubio fuisse redarguit; quoniam determinans [e 1Kb] innotescit quia [Col. 0856D] quod praeterire potuit modicum fuit.



CAPUT VI. De juventute ac senectute.

(Lib. I in Evang., homil. 1, n. 5.) In juventute hominis viget corpus, forte et incolume manet pectus, torosa cervix, plena sunt brachia [Edit., bronchia]; inanis autem senilibus statura curvatur, cervix exsiccata deponitur, frequentibus suspiriis pectus urgetur, virtus deficit, loquentis verba anhelitus intercidit; nam si languor desit, plerumque senibus [Col. 0857A] ipsa sua salus aegritudo est. Mundus in annis prioribus velut in juventute viguit, ad propagandam humani generis prolem robustus fuit, salute corporum viridis, opulentia rerum pinguis; at nunc ipsa sua senectute deprimitur, et quasi ad vicinam mortem molestiis crescentibus urgetur. Nolite diligere mundum senescentem, quem videtis diu stare non posse. Praecepta apostolica in animo ponite, quibus nos admonet, dicens: Nolite diligere mundum, neque ea quae in mundo sunt: quia si quis diligit mundum, non est charitas Patris in eo (I Joan. II, 15)



CAPUT VII. De conjugatis.

(Moral. XXVI, c. 26, n. 44.) In usu mortalitatis quaedam ex semetipsis sunt noxia, quaedam vero ex his quae [Col. 0857B] circa ipsa versantur. Ex semetipsis quaedam sunt noxia, sicut peccata atque flagitia; quaedam vero nonnunquam nobis ex his quae circa ipsa sunt nocent, sicut temporalis potentia, vel copula conjugalis. Bonum est conjugium, sed mala sunt quae circa illud ex hujus mundi cura succrescunt. Unde Paulus apostolus ait: Qui autem cum uxore est, cogitat quae sunt mundi, quomodo placeat uxori (I Cor. VII, 33). Quibusdam meliora persuadens, idem Paulus apostolus eos a conjugio revocat, dicens: Hoc autem dico, non ut laqueum injiciam vobis, sed ad id quod honestum est, et quod facultatem praebeat sine impedimento Dominum obsecrandi (Ibid., 35). Dum ergo tenetur quod non nocet, ex rebus juxta positis committitur plerumque quod nocet. Saepe rectum mundumque iter pergimus, et tamen [Col. 0857C] ortis juxta viam vepribus per vestimenta retinemur. In via quidem munda non offendimus, sed a latere nascitur quo pungamur. (Reg. Past., part. III, c. 27.) Quasi in monte sunt constituti qui carnali quidem copulae inhaerent, sed tamen extra suscipiendae prolis admixtionem debitam nulla carnis voluptate solvuntur. In monte quippe stare est fructum propaginis in carne non quaerere. In monte stare est carni carnaliter non adhaerere. Multi sunt qui scelera quidem carnis deserunt, nec tamen in conjugio positi, usus solummodo debiti jura conservant. Exiit quidem Sodomam Loth, sed tamen mox ad montana non pervenit, quia jam damnabilis vita relinquitur, sed adhuc celsitudo conjugalis continentiae subtiliter non tenetur. Est in medio Segor civitas, quae fugientem [Col. 0857D] salvet infirmum; quia videlicet cum sibi per incontinentiam miscentur conjuges, et lapsus scelerum fugiunt, et tamen venia salvantur. Quasi parvam quippe civitatem inveniunt, in qua ab ignibus defendantur; quia conjugalis haec vita, non quidem in virtutibus mira est, sed tamen a suppliciis secura. Conjugalis vitae continentiam Loth praefigurans, dum de Sodomis fugeret, ait ad angelum: Est civitas Segor, ad quam possum fugere, parva, et salvabor in ea. Nunquid non modica est, et vivet in ea anima mea (Gen. XIX, 20)? Juxta igitur dicitur, et tamen ad salutem tuta perhibetur, quia conjugalis vita nec a mundo longe divisa est, nec tamen a gaudio salutis aliena. Tunc in actione carnalis copulae [Col. 0858A] vitam suam conjuges quasi in parva civitate Segor custodiunt, quando pro se assiduis deprecationibus intercedunt. Recte per angelum ad eumdem Loth dicitur: Ecce etiam in hoc suscepi preces tuas, ut non subvertam urbem pro qua locutus es (Ibid., 21); quia videlicet cum Deo deprecatio funditur, nequaquam talis conjugii vita damnatur. De qua deprecatione Paulus admonet, dicens: Nolite fraudare invicem, nisi forte ex consensu ad tempus, ut vacetis orationi (I Cor. VII, 5). Paulus apostolus, cum quosdam incontinenter vivere cognovisset, admonuit, dicens: Propter fornicationem autem unusquisque suam uxorem habeat, et unaquaeque suum virum habeat (Ibid., 2). Cum uxor habenda non sit nisi liberorum procreandorum gratia, ne quis in fornicationis culpa laberetur, [Col. 0858B] concessit conjugibus aliquid unde adhuc surgere ad meliora potuissent. Idem Paulus praedicator egregius de conjugibus dicit: Tribulationem carnis habebunt hujusmodi (I Cor. VII, 28). (Moral. XII, c. 22, n. 27.) Sed tribulationem carnis hic pati possunt etiam qui spiritaliter vivunt: cur ergo inesse conjugibus carnis tribulatio quasi specialiter dicitur, quae etiam a vita spiritualium longe non est, nisi quod hi frequenter majores tribulationes ex carne suscipiunt qui carnis voluptatibus delectantur? Nos qui pastoralis officii curam gerimus, cum vagantem quempiam et lubricum videmus, admonendus est ut conjugio frenare studeat iniquitatem suam, quatenus per hoc quod liceat discat superare quod non licet. Cum vero conjugatum videmus, admonendus est ut sic exerceat [Col. 0858C] curam saeculi ne postponat amorem Dei; sic placeat voluptati conjugis, ut non displiceat Conditori.



CAPUT VIII. De virginibus et continentibus.

(Reg. Past., part. III, c. 28.) Peccata carnis ignorantes tanto sollicitius praecipitem ruinam metuant, quanto altius stant. Noverint itaque quia quo magis loco prominenti consistunt, eo crebrioribus sagittis insidiatoris impetuntur, qui tanto ardentius solet erigi, quanto se robustius conspicit vinci; tantoque intolerabilius dedignatur vinci, quanto contra se videt per integra infirmae carnis castra pugnari. Admonendi sunt castimoniam servantes, ut incessanter [Col. 0858D] praemia suspiciant, et libenter procul dubio tentationum quas tolerant labores calcent [Ed., calcabunt]. Si enim attendatur felicitas, quae sine transitu attingitur, leve fit quod transeundo laboratur. Audiant peccata carnis ignorantes, quod per prophetam dicitur: Haec dicit Dominus eunuchis: Qui custodierint sabbata mea, et elegerint quae volui, et tenuerint foedus meum, dabo eis in domo mea, et in muris meis locum, et nomen melius a filiis et a filiabus (Isa. LVI, 4, 5). Eunuchi quippe sunt qui, compressis motibus carnis, affectum in se pravi operis abscidunt. Quo autem apud Patrem loco habeantur ostenditur, quia in domo Patris, videlicet aeterna mansione, etiam filiis praeferuntur. Per Joannem in Apocalypsi dicitur: Hi sunt, qui cum mulieribus non sunt coinquinati: virgines [Col. 0859A] enim sunt, qui sequuntur Agnum, quocunque ierit (Apoc. XIV, 4), et quod canticum cantant quod nemo possit dicere nisi illa centum quadraginta quatuor millia. Singulariter quippe canticum Agno cantare, est cum eo in perpetuum prae cunctis fidelibus etiam de carnis incorruptione gaudere; quod tamen electi caeteri canticum audire possunt, licet dicere nequeant; quia per charitatem quidem in illorum celsitudine laeti sunt, quamvis ad eorum praemia non assurgant. Audiant peccatorum carnis ignari, quod per semetipsam de hac integritate Veritas dicit: Non omnes capiunt verbum hoc (Matth. XIX, 11). Quod eo innotuit summum, quo denegavit omnium; et dum praedicit quia difficile capitur, audientibus innuit coeptum [a 1Kb] cum qua cautela teneatur. Admonendi [Col. 0859B] sunt peccata carnis ignorantes, ut et praeeminere virginitatem conjugio sciant, et tamen se super conjuges non extollant; quatenus dum et virginitatem praeferunt, et se postponunt, et illud non deserant quod esse melius aestimant, et se custodiant quo se inaniter non exaltant. Admonendi sunt ut considerent quod plerumque actione saecularium vita confunditur continentium, cum et illi ultra habitum assumunt opera, et isti juxta ordinem proprium non excitant corda. Unde bene per prophetam dicitur: Erubesce, Sidon, ait mare (Isa. XXIII, 4). Quasi enim per vocem maris ad verecundiam Sidon adducitur, quando per comparationem vitae saecularium atque in hoc mundo fluctuantium, ejus qui munitus et quasi stabilis cernitur vita reprobatur. Saepe nonnulli [Col. 0859C] ad Dominum post carnis peccata redeuntes, tanto se ardentius in bonis operibus exhibent, quanto damnabiliores se de malis vident; et saepe quidam in carnis integritate perdurantes, cum minus se respiciunt habere quod defleant, plene sibi sufficere vitae suae innocentiam putant, atque ad fervorem spiritus nullis se ardoris stimulis inflammant. Fit plerumque Deo gratior amore ardens vita post culpam, quam securitate torpens innocentia. Unde et voce Judicis dicitur: Remittuntur ei peccata multa, quia dilexit multum (Luc. VII, 47), et: Gaudium erit in coelo super uno peccatore poenitente, quam super nonaginta et novem justis, quibus non opus est poenitentia (Luc. XV, 10). Quod citius ex ipsa re colligimus, [Col. 0859D] si nostrae mentis judicia pensemus. Plus namque terram diligimus quae post spinas exarata fructus uberes producit, quam quae nullas spinas habuit, sed tamen culta sterilem segetem gignit. Admonendi sunt peccata carnis ignorantes, ne superioris ordinis celsitudine se caeteris praeferant, cum ab inferioribus quanta se melius agantur, ignorant. In examine namque recti Judicis mutat merita ordinum qualitas actionum. Quis consideratis ipsis rerum imaginibus, nesciat quod in natura gemmarum carbunculus praefertur hyacintho? Sed tamen caerulei coloris hyacinthus praefertur pallenti carbunculo, quia et illi quod ordo naturae subtrahit species decoris adjungit, et hunc, quem naturalis ordo praetulerat, coloris qualitas [Col. 0860A] foedat. Sic ergo in humano genere quidam in meliori ordine deteriores sunt, quidam in deteriori meliores; quia et isti sortem extremi habitus bene vivendo transcendunt, et illi superioris loci meritum moribus non exsequendo diminuunt. (Lib. I in Ezech., homil. 6, n. 4.) Candida vita carnis est sicut lilium de incorruptione virginitatis suave redolens, quasi flos lilii de fructu verae honestatis. (Lib. I in Ev., homil. 12, n. 1.) Sunt plerique continentes qui ab exteriori se appetitu custodiunt, et spe ad interiora rapiuntur, carnem macerant et toto desiderio ad supernam patriam anhelant, aeterna praemia expetunt, pro laboribus suis recipere laudes humanas nolunt. Hi nimirum gloriam suam non in honore [Ed., in ore] hominum ponunt, sed intra conscientiam contegunt. [Col. 0860B] Per humilitatis custodiam servanda est munditia castitatis. Si enim pie spiritus sub Deo premitur, caro illicite super spiritu non levatur. Habet quippe spiritus commissum sibi dominium carnis, si tamen sub Domino recognoscit jura legitimae servitutis.



CAPUT IX. De nuper conversis e saeculo.

(Moral. lib. V, c. 31, n. 55.) Sunt nonnulli, qui mundi quidem actiones fugiunt, sed nullis virtutibus exercentur. Hi nimirum torpore non studio dormiunt, et idcirco interna non conspiciunt quia caput non in lapide, sed in terra posuerunt. Quibus plerumque contingit, ut quanto securius ab externis actionibus cessant, tanto latius immundae in se cogitationis [Col. 0860C] strepitum per otium congerant. In Deuteronomio scriptum est: Non arabis in primogenito bovis, et non tondebis primogenita ovium (Deut. XV, 19). (Moral. lib. VIII, c. 47, n. 78, 79.) Quid per hujus prohibitionis exemplum, nisi vitam bene inchoantium Moyses humanis occupationibus exerceri prohibuit? In primogenito quippe bovis arare est bonae conversationis primordia in exercitio publicae actionis ostendere. Ovium primogenita tondere est ab occultationis suae tegmine humanis oculis inchoantia bona nostra denudare. In primogenito bovis operari prohibemur, atque a primogenitis ovium detondendis compescimur; quia et si quid robustum incipimus, exercere hoc in aperto citius non debemus. Et cum vita nostra [Col. 0860D] simplex quid atque innocuum inchoat, dignum est ut secreti sui velamina non relinquat, ne nudum hoc humanis oculis quasi subducto vellere ostendat. Ad sola divina sacrificia boum primogenita oviumque proficiant, ut quod forte innocuum [b 1Kb] incipimus, hoc ad honorem intimi Judicis in ara cordis immolemus. Quod ab illo procul dubio tanto libentius accipitur, quanto et ab hominibus occultatum nulla laudis appetitione maculatur. (Lib. I, in Ezech., homil. 2, n. 3.) Saepe novae conversationis primordia adhuc ex carnali sunt vita commixta, et idcirco innotescere citius non debent, ne cum laudantur bona quae placent, deceptus laude sua animus deprehendere in eis nequeat mala quae latent. Primogenitum quoque bovis [Col. 0861A] accipimus in infirma aetate primi nostri temporis opera bona [a 1Kb] . In qua tamen arandum non est, quia cum prima sunt adolescentiae vel juventutis nostrae tempora, nobis adhuc a praedicatione cessandum est, ut vomer linguae nostrae proscindere non audeat terram cordis alieni. Quousque infirmi sumus, continere nos intra nosmetipsos debemus; ne dum tenera bona citius ostendimus, amittamus: quia et arbusta plantata, si prius in terra radicata non fuerint, manu tacta citius arescunt; ac si semel radicem fixerint, manus tangit, et tamen nil officit: venti impellunt, nec tamen impellentes laedunt. Et constructi parietes si impellantur, eruuntur, nisi a suo prius fuerint humore siccati. Uniuscujusque mens quousque ab humore pravitatis suae perfecte non fuerit [Col. 0861B] exsiccata, alienae linguae manu tangi non debet; ne priusquam plene percipiat, perdat soliditatem suam, et impulsa ruat, ne velut arbustum sine radicibus, dum plus quam tolerare valet concutitur, flatibus arescat. Ad exemplum hominum non sunt ostendenda, nisi quae firma sunt. Prius etenim convalescere debet mens, atque ad utilitatem proximorum postmodum demonstrari, cum jam nec per laudem elevata corruat, nec per vituperationem percussa contabescat. Nam et per Paulum apostolum Timotheo dicitur: Praecipe haec, et doce; nemo adolescentiam tuam contemnat (I Tim. IV, 11, 12): sciendum tamen est quia ei adolescentia in annis, non in moribus erat, quamvis in sacro nonnunquam adolescentia juventus vocatur. Unde scriptum est: Laetare juvenis [Col. 0861C] in adolescentia tua (Eccle. XI, 6).



CAPUT X. De jejunio vel abstinentia.

(Reg. Past., part. III, 19.) Abstinentes sollicite semper aspiciant ne cum gulae vitium fugiunt, acriora his vitia ex virtute generentur; ne dum carnem macerant, ad impatientiam spiritus erumpat [Ed., erumpant]: et nulla jam virtus sit quod caro vincitur, si spiritus ab ira superetur. Admonendi sunt abstinentes ut semper [b 1Kb] in monitione abstinentiam custodiant, et nunquam hanc apud occultum judicem eximiae virtutis credant; ne si fortasse magni esse meriti creditur, cor in elatione sublevetur. Per Isaiam prophetam Dominus dicit: Nunquid tale est [Col. 0861D] jejunium quod elegi? Sed frange esurienti panem tuum, et egenos vagosque induc in domum tuam (Isa. LVIII, 5). Qua in re pensandum est virtus abstinentiae quam parva respicitur, quae non nisi ex aliis virtutibus commendatur. Joel propheta, docens quale sit a Domino jejunium acceptabile, ait Israelitico populo: Sanctificate jejunium (Joel. II, 15). Jejunium quippe sanctificare est adjunctis bonis aliis dignam Deo abstinentiam carnis ostendere. Admonendi sunt abstinentes ut noverint quia tunc placentem Deo abstinentiam offerunt, cum ea quae sibi de alimentis subtrahunt indigentibus largiuntur. Solerter audiendum est quod per prophetam Dominus redarguit, dicens: [Col. 0862A] Cum jejunaretis, et plangeretis in quinto, et in septimo mense per hos septuaginta annos, nunquid jejunium jejunastis mihi? Et cum comeditis et bibitis [c 1Kb] , nunquid non vobis comeditis et vobis metipsis bibitis (Zach. VII, 5 seq.)? Non enim Deo, sed sibi quisque jejunat, si ea quae ventri ad tempus subtrahit, non inopibus tribuit, sed ventri postmodum offerenda custodit. Plerumque abstinentes impatientiae, saepe vero superbiae culpa comitatur; nisi enim mentes abstinentium plerumque impatientia a sinu tranquillitatis excuteret, nequaquam Petrus cum diceret: Ministrate in fide vestra virtutem, in virtute autem scientiam, in scientia autem abstinentiam (II Petr. I, 5); protinus vigilanter adjungeret, dicens: In abstinentia autem patientiam (Ibid., 6). Deesse quippe abstinentibus [Col. 0862B] patientiam praevidit, quae eis ut adesset admonuit. Nisi cogitationes abstinentium nonnunquam superbiae culpa transfigeret, Paulus minime dixisset: Qui non manducat, manducantem non judicet (Rom. XIV, 3). Dum igitur plus quam necesse est per abstinentiam caro atteritur, humilitas foris ostenditur; sed de hac ipsa humilitate graviter interius superbitur. Nisi enim aliquando mens ex abstinentiae virtute tumesceret, nequaquam hanc velut inter magna merita Pharisaeus arrogans studuisset numerare, dicens: Jejuno bis in sabbato (Luc. XVIII, 12). (Lib. I in Ev., hom. 12, n. 1.) Sunt plerique qui corpus per abstinentiam affligunt, sed de ipsa sua abstinentia humanos favores expetunt, doctrinae inserviunt, indigentibus multa largiuntur; sed quasi [Col. 0862C] fatuae profecto sunt virgines, quia solam laudis transitoriae retributionem quaerunt. (Lib. I in Ezech., homil. 8, n. 8.) Magna est virtus abstinentiae, sed si quis ita ab alimentis abstineat, ut caeteros in cibo dijudicet, et alimenta eadem quae Deus creavit ad percipiendum cum gratiarum actione fidelibus etiam damnet; quid huic virtus abstinentiae facta est, nisi laqueus culpae? Cum nostra corpora per abstinentiam domamus, quid aliud quam carnalia sacrificia omnipotenti Domino exhibemus, sicut per Paulum dicitur: Ut exhibeatis corpora vestra hostiam viventem (Rom. XII)? Egregius Psalmista David nullam esse abstinentiam sine concordia designans, ait: Laudate eum in tympano et choro (Ps. CL, 4). In [Col. 0862D] tympano enim corium siecum resonat, in choro autem voces concorditer cantant. Quid ergo per tympanum nisi abstinentia, et quid per chorum nisi charitatis concordia designatur? Qui itaque sic abstinentiam tenet ut concordiam deserat, laudat quidem in tympano Deum, sed non laudat in choro.



CAPUT XI. De spontanea paupertate.

(Moral. lib. X, c. 31, n. 52.) Quisquis, stimulo divini amoris excitatus, hic possessa reliquerit, illic procul dubio culmen judiciariae potestatis obtinebit: ut simul tunc judex cum judice veniat, qui nunc consideratione judicii sese spontanea paupertate castigat. [Col. 0863A] Relinquentes temporalia et adipiscentes paupertatem spontaneam, gloriam potestatis aeternae mercati sunt. (Lib. II, in Ezech., homil. 6, n. 16.) Quid itaque in hoc mundo stultius quam sua deserere? Et quid in aeternitate nobilius quam cum Deo judices venire? Sanctus quisque non ideo terrena deserit ut haec possidere in hoc mundo multiplicius possit, secundum quod Veritas ait: Si quis omnia reliquerit propter nomen meum, centuplum accipiet, et vitam aeternam possidebit (Matth. XIX, 29). Quisquis terreno studio terram relinquit, terram non relinquit, sed appetit. Nec qui unam uxorem deserit, centum recepturus est; sed per centenarium numerum perfectio designatur, postquam etiam vita aeterna promittitur, quia quisquis pro Dei nomine temporalia [Col. 0863B] atque terrena contemnit, et hic perfectionem mentis recipit, ut jam ea non appetat quae contemnit, et in sequenti saeculo ad aeternae vitae gloriam pervenit. Centies itaque recipit quod dedit, qui perfectionis spiritum accipiens, terrenis non indiget, etiam si haec non habet. Ille enim pauper est qui eget eo quod non habet. Nam et qui non habens, habere non appetit, dives est. Paupertas quippe in inopia mentis est, non in quantitate possessionis. Nam cui cum paupertate bene convenit, non est pauper. Beati pauperes spiritu, quoniam ipsorum est regnum coelorum (Matth. V, 3). [Moral. XXVI, 27, n. 49.] Scriptura sacra plerumque pauperes humiles vocare consuevit; quia enim divitiae visibiliter potentes ostendunt, apud semetipsos pauperes sunt spiritu [Col. 0863C] qui elati in suis conscientiis non sunt.



CAPUT XII. De adhibendis pro corporis necessitate subsidiis.

(Moral. XX, 14, n. 28.) Quum naturae nostrae necessitatibus plerumque plusquam expedit deservimus, mentisque curam negligimus, ex miseria negligentiae infirmitati nostrae addimus squalorem culpae. Necessitates praesentis saeculi hoc habere valde periculosum solent quod saepe in eis minime discernitur quid circa illas per utilitatis studium, et quid per voluptatis vitium agatur. Crebro remissionis occasione inventa [a 1Kb] , dum necessitati debita reddimus, voluptatis vitio deservimus, et infirmitatis velamine ante discretionis oculos excusatio nostra se palliat, [Col. 0863D] atque se sub patrocinii defensione explendae [b 1Kb] utilitatis occultat. Infirmitatem naturae nostrae per negligentiam relaxare, nihil aliud est quam calamitatis miseriam addere, atque vitiorum squalorem ex eadem miseria multiplicare. Sancti viri in omne quod agunt studiosissima intentione discernunt ne quid plus ab eis naturae suae infirmitas quam sibi debetur exigat, ne sub necessitatis tegmine in eis vitium voluptatis excrescat. Electi viri aliud ex infirmitate, aliud ex tentationis suggestione sustinent: et quasi quidam rectissimi arbitres [c 1Kb] inter necessitatem voluptatemque [Col. 0864A] constituti, hanc consulendo et sublevando [d 1Kb] , illam premendo frenant. Unde fit ut et si infirmitatis suae calamitatem tolerant, tamen ad squalorem miseriae per negligentiam non descendant. Hoc ipsum enim esse in calamitate, est necessitates naturae ex carnis adhuc corruptibilis infirmitate sustinere. Praesentis vitae necessitates cupiebat evadere qui dicebat: De necessitatibus meis eripe me (Ps. XXIV, 17). Sciebat enim plerumque voluptatum culpas ex necessitatum occasione prorumpere, et ne quid sponte illicitum admitteret, hoc ipsum satagebat evelli quod nolens ex radice tolerabat. (Num. 29.) Pravi igitur gaudent in his corruptionis suae necessitatibus, quia nimirum necessitatem ad usum voluptatum retorquent. Cum enim reficiendis cibo corporibus naturae [Col. 0864B] serviunt, per delectationem gulae in voluptatis ingluvie descendunt [e 1Kb] . Plerique cum tegendis membris vestimenta quaerunt, non solum quae tegant, sed etiam quae extollant expetunt; et contra torporem frigoris non solum quae per pinguedinem muniant, sed etiam quae per mollitiem delectent: non solum quae per mollitiem tantum mulceant, sed etiam quae per colorem oculos seducant. De his ergo necessitatibus liberari Psalmista desiderans ait: De necessitatibus meis eripe me. Necessitatis enim causam in usum voluptatis vertere, quid est aliud quam calamitatis [f 1Kb] suae squalorem miseriae sociare? (Moral. IV, 34, n. 68.) Plerumque replemus refectionibus corpus, ne extenuatum deficiat. Extenuamus abstinentia, ne nos repletum premat. Vegetamus motibus, ne [Col. 0864C] situ immobilitatis intereat; sed citius hoc collocando sistimus, ne ipsa sua vegetatione succumbat. Adjumento hoc vestium tegimus, ne frigus interimat; et quaesita adjumenta projicimus, ne calor exurat. Tot igitur diversitatibus occurrentes, quid agimus nisi corruptibilitati servimus; ut saltem multiplicitas impensi obsequii corpus sustineat quod anxietas infirmae mutabilitatis gravat?



CAPUT XIII. De sanctis viris quietam vitam diligentibus.

(Moral. IV, 30, n. 58, 59, 60.) Sancti viri, quia nihil hujus mundi appetunt, nullis procul dubio in corde tumultibus premuntur. Omnes quippe inordinatos desideriorum motus a cubili cordis manu sanctae [Col. 0864D] considerationis ejiciunt; et quia transitoria cuncta despiciunt, ex his nascentes cogitationum insolentias non patiuntur. Solam namque aeternam patriam appetunt, et quia nulla hujus mundi diligunt, magna mentis tranquillitate perfruuntur. Magna mentis est requies a secreto cordis terrenorum desideriorum tumultus expellere, et una intentione aeternae patriae in amorem intimae quietis anhelare. A tumultu rerum temporalium David propheta magnum quemdam secessum petierat quietam mentem, in qua tanto purius Deum cerneret, quanto hunc cum [Col. 0865A] se solo solum inveniret. Unde recte ait: Unam petii a Domino, hanc requiram, ut inhabitem in domo Domini (Ps. XXVI, 4). Hunc ergo, quem modo protulimus, consulem paulo subtilius perpendamus; quomodo ad praebenda vitae sublimioris exempla subjectis populorum cuneis virtutum calculos spargat. Ecce ad insinuandam retributionem boni pro malo de semetipso fatetur, dicens: Si reddidi retribuentibus mihi mala, decidam merito ab inimicis meis inanis (Ps. VII, 5). Ad dilectionem Conditoris excitandam insinuat, dicens: Mihi autem adhaerere Deo bonum est (Ps. LXXII, 28). Ad formam sanctae humilitatis imprimendam secreta cordis sui indicat, dicens: Domine, non est exaltatum cor meum, neque elati sunt oculi mei (Ps. CXXX, 1). Ad imitandam zeli rectitudinem [Col. 0865B] exemplo suo nos excitat, dicens: Nonne qui oderunt te, Deus, oderam illos, et super inimicos tuos tabescebam? Perfecto odio oderam illos, et inimici facti sunt mihi (Ps. CXXXVIII, 22). Ad aeternae nobis patriae desiderium succendendum vitae praesentis longitudinem deplorat, dicens: Heu me [a 1Kb] , quod incolatus meus prolongatus est (Ps. CXIX, 8). Largitate nimirum consolatus [b 1Kb] emicuit, qui exemplo conversationis propriae tot nobis virtutum calculos spargit. Egregius David propheta ait: Ecce elongavi fugiens, et mansi in solitudine (Ps. LIV, 8). Fugiens se elongat, quia a turba desideriorum temporalium in alta Dei contemplatione se sublevat. Manet vero in solitudine, quia perseverat in remota mentis intentione. De qua solitudine Domino Jeremias ait: A facie manus [Col. 0865C] tuae solus sedebam quoniam comminatione replesti me (Jer. XV, 17). (Moral. IV, 34, n. 68.) Justos viros quamvis nullus desideriorum carnalium tumultus possideat, duris tamen vinculis eos in hac vita positos suae molestia corruptionis ligat. Scriptum quippe est: Corpus quod corrumpitur aggravat animam, et deprimit terrena inhabitatio sensum multa cogitantem (Sap. IX, 15). Electi viri eo ipso quo adhuc mortales sunt, corruptionis suae pondere gravantur, et astricti molestia vincti sunt, quia in illa adhuc libertate vitae incorruptibilis non exsurgunt. Sancti viri aliud de mente, aliud de corpore tolerant, et contra semetipsos quotidie interno certamine exsudant. An non duro molestiae vinculo ligantur, quorum nimirum mens sine labore in ignorantia solvitur, et non nisi [Col. 0865D] cum studio laboris eruditur? Coacta erigitur, libens jacet, ab infimis vix levatur, et tamen elevata protinus labitur. Semetipsam laboriose vincendo, superna conspicit, sed reverberata lumen quod se irradiaverat refugit. Duro molestiae vinculo justi ligantur, cum eos ascensus [Ed., accensus] spiritus ad sinum pacis intimae pleno desiderio pertrahit; sed frequenti certamine caro perturbat: quae etsi jam ante faciem velut ex adverso acie erecta non obviat, adhuc tamen [Col. 0866A] a mentis dorso quasi captiva submurmurat; et quamvis timendo, tamen turpi strepitu in corde speciem pulchrae quietis foedat. Electi quique etsi valenter omnia superant, cum securitatem pacis internae desiderant, [c 1Kb] gravi tamen molestia afficiuntur [d 1Kb] , adhuc habere quod vincant. Qui eis exceptis, etiam vincula sustinent quae gravis exterius necessitas astringit. Esurire quippe, sitire, lassescere vincula corruptionis sunt. Quae scilicet solvi nequeunt, nisi cum illa immortalitatis gloria [e 1Kb] nostra mortalitas permutatur. Paulus apostolus egregius scilicet praedicator ait: Vanitati enim creatura subjecta est non volens, sed propter eum qui subjecit in spe: quia et ipsa creatura liberabitur a servitute corruptionis in libertatem gloriae filiorum Dei (Rom. VIII, 20). Vanitati quippe [Col. 0866B] creatura non volens subditur, quia homo qui ingenitae constantiae statum volens deseruit, pressus justae mortalitatis pondere, nolens mutabilitatis suae corruptionibus servit. Sed creatura haec tunc a servitute corruptionis eripitur, cum ad filiorum Dei gloriam incorrupta resurgendo sublevatur. Electi molestia vincti sunt, quia adhuc corruptionis suae poena deprimuntur. Sed cum corruptibili carne exuimur, quasi ab his, quibus nunc astringimur molestiae vinculis, relaxamur. Praesentari namque jam Deo cupimus sed adhuc mortalis corporis obligatione praepedimur.



CAPUT XIV. De sanctis viris activae et contemplativae vitae deditis.

Justi viri, quanto in coelestibus per contemplationis radium inhaerere desiderant, tanto in terra aedificari [Col. 0866C] refugiunt, ubi se peregrini et hospites noverunt, Paulo attestante, qui ait: Nostra autem conversatio in coelis est (Philip. III, 20). Et iterum: Vos autem aedificamini domum non manufactam aeternam in coelis (II Cor. V, 1). Cum sancti viri in propriis gaudere desiderant, esse in alieno felices recusant. Injusti autem quanto longius ab aeternae patriae haereditate divisi sunt, tanto in terra altius fundamenta cogitationis figunt. (Lib. I in Ezech., homil. 6, n. 5.) Electorum populus per quosdam etiam in contemplationem surgit, per quosdam vero in activae vitae solummodo opera pinguescit. Unde recte per Isaac dicitur: Det tibi Dominus de rore coeli et de pinguedine terrae (Gen. XXVII, 28). Ros enim desuper subtiliter cadit; et toties de rore coelis accipimus, quoties [Col. 0866D] per infusionem contemplationis intimae de supernis aliquid tenuiter videmus. Cum vero bona opera etiam per corpus agimus, de terrae pinguedine ditamur. (Moral. lib. V, c. 31, n. 54.) Jacob patriarcha in itinere dormiens, a terra usque in coelum scalam porrectam vidit, angelos quoque ascendentes et descendentes per eam, et Dominum innixum scalae (Gen. XXVIII, 11). In itinere dormire est in hoc praesentis vitae transitu a rerum temporalium amore quiescere, [Col. 0867A] in dierum labentium cursu ab appetitu visibilium mentis oculos claudere. Angelos vero ascendentes et descendentes cernere est cives supernae patriae contemplari, vel quanto amore auctori suo super semetipsos inhaereant, vel quanta compassione charitatis nostris infirmitatibus condescendant. (Num. 55.) Notandum valde est quod ille dormiens angelos conspicit qui in lapide caput ponit: quia nimirum ipse ab exterioribus operibus cessans, interna penetrat qui intenta mente, quae principale est hominis, imitationem sui Redemptoris observat. Caput in lapide ponere est mente Christo inhaerere. Qui enim a praesentis vitae actione remoti sunt, sed ad superna nullo amore rapiuntur, dormire possunt, sed videre angelos nequeunt; quia caput in lapidem tenere [Col. 0867B] contemnunt. (Moral. lib. V, c. 6, n. 9.) Sancti viri ab importunitate desideriorum temporalium, a tumultu inutilium curarum, a clamore perstrepentium perturbationum, semetipsos sacri verbi gladio mortificare non desinunt, atque intus se ante Dei faciem in sinu mentis abscondunt. Unde recte per Psalmistam dicitur: Abscondes eos in abdito vultus tui a perturbatione [a 1Kb] hominum (Ps. XXX, 21). Quod quamvis perfecte postmodum fiat, etiam nunc ex magna parte agitur, cum a temporalium desideriorum tumultibus delectatione in interiora rapiuntur; ut mens eorum dum in amorem Dei tota tenditur, nulla inutili perturbatione laceretur. Paulus apostolus per contemplationem mentis mortuos, et quasi in sepulcro absconditos discipulos viderat, quibus dicebat: Mortui [Col. 0867C] enim estis, et vita vestra abscondita est cum Christo in Deo (Coloss. III, 3, 4). Qui enim mortificare se appetit, valde ad inventam requiem contemplationis hilarescit; ut exstinctus mundo lateat, et a cunctis exteriorum rerum perturbationibus intra sinum se intimi amoris abscondat. (Moral. lib. XXIII, c. 21, n. 41.) David sanctus aeternam patriam contemplatus, et haec mala pensans in quibus erat, atque illa bona considerans in quibus adhuc non erat, ait: Ego dixi in pavore meo: Projectus sum a vultu oculorum tuorum (Ps. XXX, 23). Sublevatus in exstasi, quod nostri interpretes pavorem non proprie vocaverunt [b 1Kb] , a vultu oculorum Dei vidit se esse projectum; quia omnis electus post interni luminis visionem, quae in ejus anima per contemplationis gratiam [Col. 0867D] radio claritatis emicuit, ad semetipsum redit; et cognitione percepta, vel quibus illic bonis deesset, vel quibus malis hic adesset, invenit. (Num. 42, 43.) Perfectam animam ista compunctio afficere familiarius solet, quia [Ed., qua] omnes imaginationes corporeas insolenter sibi obviantes decutit [c 1Kb] , et cordis oculum figere in ipso radio incircumscriptae lucis intendit. Has quippe figurarum corporalium species ad se intus ex infirmitate corporis traxit; sed perfecte compuncta hoc [Ed., hic] summopere invigilat, [Col. 0868A] ne cum veritatem quaerit, eam imaginatio circumscriptae visionis illudat. Aliquando mens justi ad quamdam inusitatam dulcedinem interni saporis admittitur, et raptim aliquo modo ardenti spiritu afflata renovatur: tantoque magis amat [Ed., inhiat], quanto magis quod amet, degustat. Atque hoc intra se appetit quod sibi dulce sapere intrinsecus sensit: quia videlicet ejus amore dulcedinis sibi coram se viluit; et postquam hanc utcunque percipere potuit, quid sine illa dudum fuisset, invenit. Unusquisque vir sanctus incircumscriptae veritati jam inhaerere conatur; sed ab ejus fortitudine sua adhuc infirmitate repellitur: et quia ejus munditiae contemperari [d 1Kb] non valet, flere dulce habet, sibique ad se cadenti infirmitatis suae lacrymas sternere. Neque enim [Col. 0868B] potest mentis oculum in id quod intra se raptim conspexerat figere, quia ipso vetustatis suae usu deorsum ire compellitur. Inter haec anhelat, aestuat, super se ire conatur: sed ad familiares tenebras victa fatigatione relabitur. Bene per Psalmistam dicitur: Ego dixi in pavore meo: Projectus sum a vultu oculorum tuorum (Psalm. XXX, 23). (Moral. XVIII, 41, n. 66.) Contemplatus quippe interna gaudia visionis Dei, et socialem frequentiam angelorum persistentium, reduxit oculos ad ima: vidit quo jaceret, quia ad hoc conditus fuerat ut in coelestibus stare potuisset: [pensavit ubi esset,] et quod esset [e 1Kb] ingemuit. Projectumque se a vultu oculorum Dei doluit, quia ima comparatione lucis intimae graviores sensit exsilii sui tenebras quas tolerabat.



CAPUT XV. De electis inter tumultus reproborum bene viventibus.
[Col. 0868C]

(Lib. I in Ezech., homil. 9, n. 22.) Querimur plerique cur non omnes boni sunt qui nobiscum vivunt. Mala proximorum ferre nolumus, omnes sanctos jam debere esse decernimus, dum esse nolumus quod ex proximis portemus. Sed hac in re luce clarius patet, quam multum adhuc ipsi de bono minus habeamus. Neque enim perfecte bonus est, nisi qui fuerit et cum malis bonus. Beatus Job de semetipso asserit, dicens: Frater fui draconum, et socius struthionum (Job. XXX, 29). Hinc Paulus apostolus discipulis dicit: In medio nationis pravae et perversae, inter quos lucetis sicut luminaria in mundo (Phil. II, 15). Hinc Petrus, pastor gregis dominici, ait: Justum Loth oppressum [Col. 0868D] a nefandorum injuria conversatione eripuit. Aspectu enim et auditu justus erat habitans apud eos, qui de die in diem animam justi iniquis operibus cruciabant (II Petr. II, 7). Dum de vita proximorum saepe querimur, mutare locum cupimus [f 1Kb] , conamur secretum vitae remotioris eligere, videlicet ignorantes quia si desit spiritus, non adjuvat locus. Loth denique Sodomis sanctus exstitit, sed in monte peccavit (Gen. XIX, 2 seq.). Quia autem loca mentem non muniunt, ipse humani generis primus testatur parens, qui et [Col. 0869A] in paradiso graviter cecidit (Gen. III, 7). Sed minus sunt omnia quae loquimur ex terra. Nam si locus salvare potuisset, Satan de coelo non caderet. Psalmista David ubique in hoc mundo tentationes esse conspiciens, quaesivit locum quo fugeret, sed sine Deo non potuit munitum invenire. Ex qua re et ipsum sibi locum fieri petiit, propter quem locum quaesivit, dicens: Esto mihi in Deum protectorem et in locum munitum, ut salvum me faciat [Ed., facias] (Ps. XXX, 3). In Canticis canticorum scriptum est: Sicut lilium inter spinas, sic amica mea inter filias (Cat. II, 2). Ac si patenter dicat: Hi veraciter boni sunt qui in bonitate persistere etiam inter malos possunt. (Moral. I, c. 1, n. 1.) Non est valde laudabile bonum esse cum bonis, sed bonum esse cum [Col. 0869B] malis. Sicut [Ed. add. enim] gravioris culpae est inter bonos bonum non esse, ita immensi est praeconii bonum etiam inter malos exstitisse.



CAPUT XVI. De pressuris electorum.

(Moral. XXVII, c. 37, n. 61.) Bene viventi arcta censura non est ampla via, sed semita, in qua electus quisque studiose constringitur; quia sub praeceptorum custodia sollicite coangustatur. Quasi quaedam angustia est itineris, in hoc quidem mundo vivere, sed de hujus mundi concupiscentia nil habere, aliena non appetere, propria non tenere, laudes mundi despicere, et pro Deo opprobria amare, gloriam fugere, despectumque appetere [a 1Kb] , adulantes despicere, despicientes honorare, mala nocentium [Col. 0869C] ex corde dimittere, et erga eos dilectionis gratiam immobilem in corde retinere. Quae videlicet omnia semitae sunt, sed magnae, quia quanto in praesenti vita pro ipsa vivendi custodia angustae sunt, tanto amplius in aeterna retributione dilatantur. (Moral. XXVI, c. 13, n. 21.) Reproborum nequitia triturae more electorum vitam, quasi grana a paleis separans premit et purgat [b 1Kb] . Mali enim bonos magis ab hujus mundi desideriis expediunt, dum affligunt; quia dum multa eis hic violenta ingerunt, festinare illos ad superna compellunt. Bene Israelitico populo [c 1Kb] Moyse vocante, et Pharaone rege saeviente signatum est (Exod. III, 7). Tunc namque Moyses ad vocandum eumdem populum missus est, cum jam Pharao duris [Col. 0869D] operibus ad opprimendum fuerat excitatus; ut Israelitarum mentes Aegypto deformiter inhaerentes, alius dum vocaret quasi traheret, alius quasi impelleret dum saeviret: et plebs in servitio turpiter fixa, vel provocata bonis, vel malis impulsa moveretur. [Id.] in hoc quotidie saeculo agitur [d 1Kb] , dum praedicatis coelestibus praemiis saevire in electis reprobi permittuntur: ut si ad promissionis terram vocati exire negligimus, pressuris saltem saevientibus impellamur: atque haec Aegyptus, videlicet vita praesens, [Col. 0870A] quae nos oppressit blandiens, adjuvet premens; et quae dum fovet, servitutis jugo conterit [e 1Kb] , libertatis viam dum cruciat, ostentat. Nec sine causa est [f 1Kb] quod ab injustis justi sinantur affligi: ut scilicet dum futura audiunt bona, quae cupiant, patiantur etiam mala praesentia, quae perhorrescant, atque ad faciliorem exitum dum amor provocat, cruciatus impellat. (Moral XXVI, c. 16, n. 26.) David Psalmista ait: Tu mihi es refugium a pressura quae circumdedit me, exsultatio mea, redime me a circumdantibus me (Ps. XXXI, 7). Ecce quasi in nocte [g 1Kb] pressuram nominat, et tamen liberatorem suum inter angustias exsultationem vocat. Foris quidem nox erat in circumdatione pressurae, sed intus carmina resonabant de consolatione laetitiae. (Lib. I in Ezech., homil. 9, [Col. 0870B] n. 32.) Electus quisque dum circumdari se pressuris narrat, et tamen Deum sibi esse exsultationem nominat, procul dubio quasi carmen in nocte cantat, ut ad subsequentis vitae diem felix perveniat.



CAPUT XVII. De electorum miraculis.

(Lib. II in Evang. homil. 29, n. 4.) Sancta Ecclesia quotidie miracula spiritaliter facit, quod prisco tempore per sanctos apostolos corporaliter faciebat: sicut scriptum est: Signa autem eos qui credituri sunt, haec sequentur: in nomine meo daemonia ejicient, linguis loquentur novis, serpentes tollent; et si mortiferum quid biberint, non eis nocebit: super aegros manus imponent, et bene habebunt (Marc. XVI, 17) Sacerdotes Ecclesiae cum per exorcismi gratiam [Col. 0870C] manum credentibus imponunt, et habitare malignos spiritus in eorum mente contradicunt, quid aliud faciunt nisi daemonia ejiciunt? Fideles quique [qui] jam vitae veteris saecularia verba derelinquunt, sancta autem mysteria insonant, Conditoris sui laudes, et potentiam, quantum praevalent, narrant, quid aliud faciunt nisi novis linguis loquuntur? Electi igitur, dum bonis suis exhortationibus malitiam de alienis cordibus auferunt, serpentes tollunt. Plerique fidelium dum pestiferas suasiones audiunt, sed tamen ad operationem pravam minime pertrahuntur, mortiferum est quod bibunt, sed non eis nocebit. Fideles sanctae Ecclesiae quoties proximos suos in bono opere infirmari conspiciunt, et exemplo suae [Col. 0870D] operationis illorum vitam roborant, quae in propria actione titubabat [h 1Kb] , quid aliud faciunt nisi super aegrotos manus imponunt, ut bene habeant? Miracula igitur quae operantur electi tanto majora sunt, quanto spiritalia; tanto mirabiliora sunt, quanto per haec non corpora sed animae suscitantur. Auctore Deo crebro fieri signa in Ecclesia cernimus; ex illis enim exterioribus signis obtineri sancta vita ab haec operanti [Ed., operantibus] non valet. Nam corporalia illa miracula ostendunt aliquando sanctitatem, [Col. 0871A] non faciunt: spiritalia miracula, quae aguntur in mente, virtutem vitae non ostendunt, sed faciunt. Illa habere et mali possunt, istis autem perfrui nisi boni non possunt. Exteriora miracula quae per apostolos fiebant, necessaria in exordio Ecclesiae fuerunt. Ut enim ad fidem cresceret [a 1Kb] miraculis fuerat nutrienda: quia et nos cum arbusta plantamus, tandiu eis aquam infundimus, quousque ea in terra jam convaluisse videamus. At si semel radicem fixerint, irrigatio cessabit [b 1Kb] . Hinc est enim quod Paulus dicit: Linguae in signum sunt non fidelibus, sed infidelibus (I Cor. XIV, 22). [Moral. lib. XXXI, c. 1, n. I.] Dumque novas in illis virtutes aspiciunt, eorum quorum prius contempsere vitam postmodum obstupuere miracula. Infideles quique, visis apostolorum miraculis, [Col. 0871B] mox pavidi ad sua corda redeuntes, extimuerunt sanctitatem in miraculis quam dexpexerant in praeceptis. Per infirma ergo confusa sunt fortia. Quia dum in veneratione [c 1Kb] vita surgit humilium, elatio cecidit superborum. (Lib. I in Ezech., homil. 5, n. 16.) In omne quod faciunt electi, idcirco semper ad laudem Creatoris redeunt, ut in ea virtute quam accipiunt vera stabilitate persistant. Nam si quid sibi tribuerent, in hoc quod acceperant stare non possent. Bene per quemdam sapientem dicitur: Ad locum de quo exeunt flumina revertuntur, ut iterum fluant (Eccle. I, 7). Sive enim in virtutibus, seu in doctrina quid aliud sunt sancti viri, quam flumina, quae terram cordis carnalium aridam rigant? Sed sive in operatione quam faciunt, seu in doctrinae [Col. 0871C] verbis citius siccarentur, nisi per intentionem cordis semper sollicite ad locum de quo exeunt redirent. Plerique electorum qui miraculis coruscant, si introrsus ad cor non redeant ac sese in amore Conditoris desideriorum vinculis non astringant; et manus ab eo quod agebat deficit, et lingua ab eo quod loquebatur arescit. Ad cordis sui intima semper electi per amorem Conditoris redeunt, et hoc quod in publico operantes atque loquentes fundunt, in secreto suo de fonte amoris hauriunt. Amando enim discunt quod docendo proferunt. Quasi ad locum ergo de quo exeunt flumina revertuntur, ut iterum fluant, quia aquam sapientiae inde semper hauriunt unde oritur, ne cum cucurrerit, exsiccetur.



CAPUT XVIII. De reproborum miraculis.
[Col. 0871D]

(Lib. II in Ev., hom. 29, n. 4.) Exteriora signa vel miracula non solum electi, sed etiam reprobi facere possunt. Unde quibusdam Veritas dicit: Multi dicent mihi in illa die: Domine, Domine, nonne in tuo nomine prophetavimus, et in tuo nomine virtutes multas fecimus? Et tunc confitebor illis: quia nunquam novi vos, discedite a me qui operamini iniquitatem (Matth. VII, 22, 23). (Moral. lib. XVII, c. 5, n. 7.) Perversus [Col. 0872A] quisque, etiamsi rectam fidem in sinu universalis Ecclesiae tenere ac miraculis coruscare videatur, recta quidem sunt quae per fidem de Conditore intelligit, sed tamen quia fidei opera tenere contemnit, recte incredulitatis redarguitur, quia ab eo quod se ostendit credere, vivendo reprobatur. (Moral. lib. VIII, c. 42, n. 66.) Saepe haeretici mira signorum opera faciunt, ab obsessis corporibus spiritus pellunt, et per prophetiae donum ventura quaeque sciendo praeveniunt; sed tamen a largitore tot munerum cognitionis intentione divisi sunt, quia per ejus dona non ejus gloriam, sed proprios favores quaerunt. Cum reprobi quique per accepta bona in sua laude se elevant, ipsis muneribus contra largitorem pugnant. Inde quippe contra dantem superbiunt [Col. 0872B] unde ei amplius humiles esse debuerunt. Sed eo postmodum eos districtior sententia percutit, quo nunc superna bonitas et ingratos largius infundit. Plerumque fit reprobis amplitudo muneris incrementum damnationis, quia irrigati fructum non fecerunt [d 1Kb] , sed sub viriditatis colore vacui in altum crescunt. (Moral. lib. XX, c. 7, n. 17.) Nonnunquam haeretici signa ac miracula faciunt, sed ut hic praemia afflictionis suae abstinentiaeque recipiant, videlicet laudes humanas quaerant [e 1Kb] . Sed quia voce Domini reprobantur, dicentis: Discedite a me qui operamini iniquitatem (Matth. VII, 23), hac nimirum sententia datur intelligi ut in hominibus charitatis humilitas, non autem virtutum signa debeant venerari. Sancta Ecclesia etiam si qua fiant haereticorum miracula, [Col. 0872C] despicit; quia haec sanctitatis speciem [f 1Kb] non esse cognoscit. Probatio quippe sanctitatis non est signa facere, sed unumquemque ut se diligere, de Deo autem vera, de proximo vero meliora quam de semetipso sentire. (Lib. II in Evang., homil. 29, n. 4.) Non sunt amanda signa vel miracula, quae possunt cum reprobis haberi communia: sed charitatis atque pietatis miracula, quae tanto securiora sunt, quanto et occulta; et de quibus apud Deum eo major sit retributio, quo apud homines minor est gloria.



CAPUT XIX. De divinis charismatibus.

(Moral. lib. XXVIII, c. 10, n. 21, 22.) Omnipotens Deus interni judicii secreto moderamine alii sermonem [Col. 0872D] sapientiae, alii plenam fidem, alii gratiam sanitatum, alii operationem virtutum, alii prophetiam, alii discretionem spirituum, alii genera linguarum, alii interpretationem sermonum (I Cor. XII, 8-10) tribuit; quatenus in uno eodemque spiritu iste verbo sapientiae polleat, nec tamen sermone scientiae, id est doctrinae, fulciatur; quia sentire atque invenire sufficit, etiam quod per discendi studium non apprehendit. Unusquisque dono gratiae praeventus sermone scientiae fulget, nec tamen in verbo sapientiae [Col. 0873A] convalescit; quia et sufficit explere quantum didicit, et tamen ad sentiendum ex semetipso subtile aliquid non assurgit. Electus quisque per fidem elementis imperat; nec tamen per sanitatum gratiam infirmitates corporum curat. Ille vero orationis ope morbos subtrahit, nec tamen arenti terrae verbo pluvias reddit. Plerumque vir sanctus operatione virtutum ad praesentem vitam etiam mortuos revocat; et tamen prophetiae gratiam non habens quae ventura sunt ignorat. Ille ventura quaeque velut praesentia attendit, et tamen in nulla signorum operatione se exerit. Nonnunquam quisque electus per discretionem spirituum in factis subtiliter mentes conspicit; sed tamen diversi generis linguas nescit. Ille diversi generis linguas examinat, sed tamen in rebus similibus [Col. 0873B] dissimilia corda non pensat. Alius vero in una lingua, quam novit, sermonum pondera interpretando prudenter discutit; et tamen reliquis bonis, quae non habet, patienter caret. Creator noster ac dispositor sic cuncta moderatur, ut qui extolli poterat ex dono quod habet, humilietur ex virtute quam non habet; atque ita fit ut cum per impensam gratiam unumquemque sublevat, etiam per disparem alteri alterum subdat, et meliorem quisque dono alio eum qui sibi subjicitur attendat. Ac licet se praeire ex aliis [a 1Kb] sentiat, eidem tamen quem superat se in aliis postponat. Omnipotens Deus sic cuncta moderatur ut dum singula quaeque sunt omnium, interposita quadam charitatis necessitudine, fiant omnia singulorum: et unusquisque sic quod non accepit in altero possideat, ut ipse alteri [Col. 0873C] possidendum quod accepit humiliter impendat. (Moral. lib. XI, c. 16, n. 25.) Alia sunt dona quae nos muniunt, alia quae ornant: prophetia quippe, doctrina, genera linguarum, curationum virtus, quasi quaedam moenia mentis sunt; quae etsi quisque non habeat, stare munitus per fidem et justitiam potest. (Moral. lib. XXVIII, c. 10, n. 23.) Sancta Ecclesia superni sui capitis corpus est, in qua alius alta videndo oculus, alius recta operando manus, alius ad injuncta discurrendo pes, alius praeceptorum vocem intelligendo auris, alius malorum fetorem bonorumque fragrantiam discernendo naris est. Qui enim corporalium membrorum more dum vicissim sibi accepta officia impendunt, unum de semetipsis [Col. 0873D] omnibus corpus reddunt; et cum diversa in charitate peragunt, diversum esse prohibent ubi continentur. Si autem unum quid cuncti agerent, corpus utique, quod ex multis continetur, non essent: quia videlicet multipliciter compactum, collectum [b 1Kb] non existeret, si hoc concors membrorum diversitas non teneret. Dum sanctis membris Ecclesiae virtutum dona Dominus dividit, quasi terrae mensuras ponit; sicut Paulus apostolus dicit: Unicuique sicut divisit Deus mensuram fidei (Rom. XII, 5). Et rursum: Ex quo totum corpus compactum et connexum per omnem juncturam subministrationis secundum operationem in mensuram uniuscujusque membri, augmentum corporis facit in aedificationem sui in charitate (Ephes. IV, 16). [Col. 0874A] Miro consilio auctor ac dispositor noster huic largitur quae alii denegat, alii haec denegat quae isti largitur. Mensuras itaque sibi positas egredi nititur quisquis posse plusquam acceperit conatur. Unusquisque fidelium cui fortasse tantummodo datum est praeceptorum occulta disserere, si tentet etiam miraculis coruscare; aut quem supernae virtutis donum ad sola miracula roborat, etiam divinae legis pandere occulta contendat: in praecipiti pedem porrigit, qui mensurarum suarum limitem non attendit. Et plerumque amittit quod poterat, quia audacter ea ad quae pertingere non valet arripere festinat. Membrorum nostrorum tunc bene ministeriis utimur, cum sua eis officia distincte servamus. Lucem quippe oculis cernimus, vocem vero auribus audimus. Si quis autem, [Col. 0874B] mutato ordine, voci oculos, luci aures accommodet, huic utraque incassum patent. Si quis odores velit ore discernere, sapores nare gustare, utriusque sensus sibi ministerium, quia pervertit, interimit: dum enim propriis haec usibus non aptantur, et sua officia deserunt, et ad extranea non assurgunt. Egregius praedicator ait: Vos estis corpus Christi, et membra de membro (I Cor. XII, 27). [Moral. lib. XXXIV, c. 4, n. 8.] Aliud quippe est membrum corporis, aliud membrum membri. Membrum quippe corporis pars ad totum; membrum vero membri est particula ad partem. Membrum namque membri est digitus ad manum, manus ad brachium; membrum vero est corporis totum hoc simul ad corpus universum: sicut et in spiritali dominico corpore membra de membro [Col. 0874C] dicimus eos qui in ejus Ecclesia ab aliis reguntur.



CAPUT XX. De quatuor virtutibus, id est, prudentia, temperantia, fortitudine atque justitia.

(Moral. lib. II, c. 49, n. 76.) Solidum mentis nostrae aedificium prudentia, temperantia, fortitudo, atque justitia sustinet; quia in his quatuor virtutibus tota boni operis structura consurgit. Unde et quatuor paradisi flumina terram irrigant, quia dum his quatuor virtutibus cor infunditur, ab omnium desideriorum carnalium aestu temperatur. [Nonnunquam dum] menti ignavia subripit, prudentia frigescit; nam cum fessa torpet, ventura non providet. Nonnunquam dum nonnulla menti delectatio subripit, temperantia nostra marcescit: quantum enim ad delectationem [Col. 0874D] praesentium ducimur, minus ab illicitis temperamus. Aliquando se timor cordi insinuat, et vires nostrae fortitudinis turbat: et eo minores contra adversa existimus, quo quaedam perdere immoderatius dilecta formidamus. Nonnunquam vero amor suus se menti ingerit, eamque latenti motu a rectitudine justitiae divertit; et quo se totam auctori reddere negligit, eo in se justitiae juri contradicit. (Moral. lib. XXXV, c. 8, n. 15.) Quos spiritus gratiae septiformis repleverit, perficit; eisque non solum Trinitatis notitiam, sed etiam virtutum quatuor, id est, prudentiae, temperantiae, fortitudinis atque justitiae, operationem praebet. Per Trinitatis notitiam [Col. 0875A] quatuor virtutum actio accipitur, et per actionem virtutum quatuor usque ad manifestam Trinitatis speciem pervenitur. (Lib. I in Ezech., homil. 3, n. 8.) Possumus per quatuor mundi partes principales quatuor virtutes accipere, ex quibus reliquae virtutes oriuntur: videlicet, prudentiam, fortitudinem, justitiam atque temperantiam. Quas nimirum virtutes tunc veraciter accipimus, cum earum ordinem custodimus. Prima ex quatuor virtutibus prudentia, secunda fortitudo, tertia justitia, quarta temperantia est. Quid enim prodesse potest prudentia, si fortitudo desit? Scire etenim cuiquam quod non potest facere, poena magis quam virtus est. Sed qui prudenter intelligit quod agat, et fortiter agit quod intellexerit, jam procul dubio justus est; sed ejus justitiam [Col. 0875B] temperantia sequi debet, quia plerumque justitia si modum non habet, in crudelitatem cadit. Ipsa vero justitia vere justitia est quae se temperantiae freno moderatur, ut in zelo quo quisque fervet sit etiam temperatus [Ed., temperans]; ne si plus ferveat perdat justitiam, cujus servare moderamina ignorat.



CAPUT XXI. De vita activa et contemplativa.

(Lib. I in Ezech., homil. 3, n. 9.) Duae sunt sanctorum virorum vitae, activa scilicet et contemplativa; sed activa prior est tempore quam contemplativa, quia ex bono opere tenditur ad contemplationem. Contemplativa autem major est merito quam activa, quia haec in usu praesentis operis laborat, illa vero [Col. 0875C] sapore intimo venturam jam requiem degustat. Ezechiel propheta ait: Et manus hominis sub pennis eorum in quatuor partes (Ezech. I, 8). Quid itaque per manus nisi activa, et quid per pennas nisi contemplativa vita signatur? Manus ergo hominis sub pennis eorum est, id est, virtus operis sub volatu contemplationis. Duae mulieres in Evangelio, Martha scilicet et Maria, activam et contemplativam designant. Martha etenim satagebat circa frequens ministerium, Maria autem sedebat ad pedes Domini, et verba audiebat ejus. Erat ergo una intenta operi, altera contemplationi. Una activae serviebat per exterius ministerium, altera contemplativae per suspensionem cordis in verbum. Quamvis activa [Col. 0875D] vita bona sit, melior tamen est contemplativa; quia illa cum mortali vita deficit, ista vero in immortali vita plenius excrescit. Unde dicitur: Maria optimam partem elegit, quae non auferetur ab ea (Luc. X, 42). Si per activam vitam boni aliquid agimus, ad coeleste tamen desiderium per contemplativam volamus. Unde et apud Moysen activa servitus, contemplativa autem libertas vocatur (Num. 10). Et cum utraeque vitae ex dono sint gratiae [a 1Kb] , quandiu tamen inter proximos vivimus una nobis in necessitate est, altera in voluntate. Nemo mortalium cognoscens Deum, ad ejus regnum ingreditur, nisi bene prius operetur. Sine contemplativa ergo vita intrare [Col. 0876A] possunt ad coelestem patriam, qui bona quae possunt operari non negligunt. Sine activa autem intrare non possunt, si negligunt operari bona quae possunt. (Lib. I in Ezech., homil. 6, n. 5.) Illa ergo in necessitate, haec in voluntate est: illa in servitute, ista in libertate. Electorum populus per quosdam in contemplationem surgit, per quosdam vero in activae vitae solummodo opera pinguescit, sicut scriptum est: Det tibi Dominus de rore coeli, et de pinguedine terrae (Gen. XXVII, 28). Ros enim desuper subtiliter cadit; et toties de rore coeli accipimus, quoties per infusionem contemplationis intimae de supernis aliquid tenuiter videmus. Cum vero bona opera etiam per corpus agimus, terrae pinguedine ditamur. (Lib. II in Ezech., homil. 2, n. 10.) Duae [Col. 0876B] uxores Jacob, Lia videlicet et Rachel, activam et contemplativam vitam significant. Lia quippe interpretatur laboriosa, Rachel vero, ovis vel visum principium. Activa autem vita laboriosa est, quia desudat in opere; contemplativa vero simplex ad solum videndum principium anhelat, videlicet ipsum qui ait: Ego sum principium, propter quod et loquor vobis (Joan. VIII, 25). Beatus Jacob Rachel quidem concupierat, sed in nocte accepit Liam (Gen. XXIX, 16); quia videlicet omnis qui ad Deum convertitur contemplativam vitam desiderat, quietem aeternae patriae appetit; sed prius necesse est ut in nocte vitae praesentis operetur bona quae potest, desudet in labore, id est, Liam accipiat, ut post ad videndum principium in Rachel amplexibus requiescat. Erat [Col. 0876C] Rachel videns, sed sterilis, Lia autem lippis, sed fecunda. Rachel pulchra et infecunda, quia nimirum mens quae contemplandi otia appetit, plus videt, sed minus Deo filios generat. Cum vero se ad laborem praedicationis dirigit, minus videt, sed amplius parit. Contemplativa vita valde speciosa est in animo, sed dum quiescere in silentio appetit, filios non generat ex praedicatione: videt, et non parit, quia quietis suae studio intenta [b 1Kb] minus se in aliorum collectione succendit. Et quantum introrsum conspicit, aperire aliis praedicando non sufficit. Lia uxor Jacob lippis et fecunda est, quia activa vita dum occupatur in opere, minus videt. Sed dum modo per verbum, modo per exemplum, ad imitationem [Col. 0876D] suam proximos accendit, multos in bono opere filios generat; et si in contemplationem mentem tendere non valet, ex eo tamen quod agit exterius, gignere sequaces valet. (Moral. VI, c. 37, n. 61.) Post Liae complexus ad uxorem Rachelem Jacob pervenit, quia perfectus quisque ante activae vitae ad fecunditatem jungitur, et postmodum contemplativae ad requiem copulatur. Scriptum est: Si emeris servum Hebraeum, sex annis serviet tibi (Exod. XXI, 2). [Lib. I in Ezech., homil. 3, n. 11.] Hebraeus enim transiens interpretatur. Et servus Hebraeus emitur, et sex annis servire praecipitur, quando unusquisque qui jam ab hoc saeculo mente transit, servitio omnipotentis Domini [Col. 0877A] subditur. Ille enim vere servire Deo appetit qui ab hoc saeculo mente transire didicerit. Servus namque Hebraeus emitur, et sex annis servire praecipitur, ita ut in septimo liber exeat gratis. Quid enim per senarium numerum nisi activae vitae perfectio designatur? Quid per septenarium nisi contemplativa exprimitur? Sex ergo annis servit, ex septimo egreditur liber, qui per activam, quam perfecte exhibuerit, ad contemplativae vitae libertatem transit. Servus Hebraeus emptus post sex annos gratis liber egreditur, quia hi qui postquam omnia fecerint dicunt se inutiles servos, eis procul dubio sicut ipsa activa fuit ex munere, ita erit ex gratia etiam contemplativa. Isdem servus cum quali veste intraverit, cum tali exeat; quia omnino necesse est [Col. 0877B] ut unusquisque nostrum in hoc quod incipit perseveret, atque usque ad finem operis in ea quam inchoavit intentione perduret. Ille quippe bene ad contemplativam transit, qui in activa vita intentionis suae vestem ad deteriora non mutaverit. Scriptum est in Apocalypsi: Factum est silentium in coelo quasi media hora (Apoc. VIII, 1). [Lib. II in Ezech., homil. 2, n. 14] Coelum quippe est anima justi, sicut per prophetam Dominus dicit: Coelum mihi sedes est (Isa. LXVI, 1). Et: Coeli enarrant gloriam Dei (Ps. XVIII, 1). Cum ergo quies contemplativae vitae agitur in mente, silentium fit in coelo; quia terrenorum actuum strepitus quiescit a cogitatione, ut ad secretum intimum aurem animus apponat. Cum quies mentis esse in hac vita perfecta non potest, [Col. 0877C] nequaquam hora integra factum in coelo silentium dicitur, sed quasi media; ut neque ipsa media plene sentiatur, cum praemittitur quasi, quia mox, ut se animus sublevare coeperit, et quietis intimae lumine perfundi, redeunte citius cogitationum strepitu, de semetipso confunditur, et confusus caecatur. (Lib. II in Ezech., homil. 2, n. 12.) Magna est in contemplativa vita mentis contentio, cum sese ad coelestia erigit, cum in rebus spiritalibus animum tendit, cum transgredi nititur omne quod corporaliter videtur, cum sese angustat ut dilatetur. Et aliquando quidem vincit, et reluctantes tenebras suae caecitatis exsuperat; et de incircumscripto lumine quiddam furtim subtiliter attingit [a 1Kb] ; sed statim ad semetipsam [Col. 0877D] protinus reverberatur [b 1Kb] , atque ab ea luce, ad quam respirando transit, ad suae caecitatis tenebras suspirando redit. (Moral. lib. VI, c. 37, n. 56.) In libro Genesis scriptum est: Sepelivit Abraham conjugem suam in sepulcro duplici (Gen. XXIII, 19). Activa vita quasi sepulcrum est, quia a pravis operibus mortuos tegit; sed contemplativa perfectius sepelit, quia cunctis mundi actionibus funditus dividit.



CAPUT XXII. De oratione.

(Moral. lib. XV, c. 47, n. 53.) Cum Deus in oratione non quaeritur, citius animus in oratione lassatur. [Col. 0878A] Quia cum illa quisque postulat quae fortasse juxta occultum judicium Deus tribuere recusat, ipse quoque venit in fastidium, qui non vult dare quod rogatur [Ed., amatur]. Conditor universitatis Dominus se magis quam ea quae condidit vult amari, et aeterna potius quam terrena postulari, cum eadem Veritas dicat: Quaerite primum regnum Dei, et haec omnia adjicientur vobis (Matth. VI, 33). Qui enim non ait, dabuntur, sed adjicientur, profecto indicat aliud esse quod principaliter datur, aliud quod superadditur. Quia enim nobis in intentione aeternitas, in usu vero temporalitas esse debet, et illud datur, et hoc nimirum ex abundanti superadditur. Saepe homines dum in oratione bona temporalia postulant, aeterna vero praemia non requirunt, petunt quod adjicitur, [Col. 0878B] et illud non desiderant ubi adjiciatur. Nec lucrum suae esse petitionis deputant, si hic sint temporaliter pauperes, et illic beatitudine divites in aeternum vivant: sed solis, ut dictum est, visibilibus intenti, labore postulationis renuunt invisibilia mercari. Qui si superna quaererent, jam cum fructu laborem exhiberent. Cum mens uniuscujusque electi in precibus ad Auctoris sui speciem anhelat, divinis desideriis inflammata, supernis conjungitur, ab inferioribus separatur, amore fervoris sui se aperit ut capiat, et capiens inflammat; et superiora amare, jam sursum ire est: dumque magno desiderio ad coelestia inhiat, miro modo hoc ipsum quod accipere quaerit degustat. (Moral. XXXV. c. 11, n. 21.) Libentius sacrificium oblationis accipitur quod in [Col. 0878C] conspectu misericordis Judicis proximi dilectione conditur. Quod tunc veraciter quisque cumulat, si hoc etiam pro adversariis impendat. Isaias propheta ait: Intra in cubiculum tuum, et claude ostium tuum (Isai. XXVI, 20). Et Veritas dicit: Ora Patrem tuum in absconso [c 1Kb] , et Pater tuus, qui videt in abscondito, reddet tibi (Matth. VI, 6). [Moral. XXII, c. 17, n. 43.] Clauso quippe ostio petit in cubiculo, qui tacente ore in conspectu supernae pietatis infundit affectum mentis. Vox vero auditur in abscondito, cum per sancta desideria silenter clamatur. Unde recte quoque per Psalmistam dicitur: Desiderium pauperum exaudivit Dominus: desideria [d 1Kb] cordis eorum exaudivit auris tua (Ps. XIX, 17). Item Veritas dicit: Scit Pater vester quid opus sit vobis, antequam petatis [Col. 0878D] eum (Matth. VI, 8). [Lib. I in Ev., hom. 2, n. 7.] Peti vult hoc quod nos petere et se concedere praenoscit. Importune igitur orare nos admonet, et hoc inspirat ut petatur; hoc autem requirit ut cor audientium excitet ad orationem. Cum ad orationis studium discipulos Veritas instrueret, ait Patri: Fiat voluntas tua sicut in coelo et in terra (Matth. VI, 10). [Moral. XXVII, c. 39, n. 65.] Possunt per coelum hi qui in coelestibus sunt conditi angelici spiritus designari, ut nimirum voluntas Dei sicut a superiori creatura agitur, ita in omnibus etiam ab humana infirmitate [Col. 0879A] servetur. Panem nostrum quotidianum da nobis hodie (Matth. VI, 11). [Moral. lib. XXIV, c. 7, n. 13.] Ecce et nostrum dicimus, et tamen ut nobis detur Dominum exoramus. Noster quippe fit cum accipitur, qui tamen Dei est quia ab illo datur. Et Dei ergo est ex munere, et noster fit veraciter per acceptionem. Dimitte nobis debita nostra, sicut et nos dimittimus debitoribus nostris (Matth. VI, 12). [Moral. lib. X, c. 15, n. 30.] Ut profecto bonum, quod a Deo compuncti petimus, hoc primum cum proximo conversi faciamus. Tunc ergo vere sine macula in oratione faciem levamus, cum nec nos prohibita mala committimus, nec ea quae in nos commissa ex proprio zelo sunt retinemus [a 1Kb] . Gravi confusione mens nostra orationis suae tempore deprimitur, si hanc [Col. 0879B] aut sua operatio adhuc inquinat, aut alienae nequitiae servatus dolor accusat; quae duo quisque dum terserit, ad ea quae subnixa sunt protinus libens [b 1Kb] exsurgit. Et ne nos inducas in tentationem (Matth. VI, 13). [Moral. III, c. 5, n. 6.] Neque enim in tentationem Veritas [c 1Kb] inducit, qui semper a tentatione subditos misericorditer protegit; sed tamen in tentationem quasi ejus inducere est a tentationis nos illecebra non munire. Tunc quippe nos omnipotens Deus in tentationis laqueum non inducit, cum tentari ultra quam possumus non permittit. (Lib. I in Ev., hom. 2, n. 5.) Dum turbas phantasmatum in oratione patimur, Jesum aliquatenus transeuntem sentimus; cum vero orationi vehementer insistimus, stat Jesus ut lucem restituat, quia Deus in corde figitur, et lux [Col. 0879C] amissa reparatur. (Moral. lib. XVIII, c. 5, n. 10.) Valde namque apud Dominum utraque haec sibi necessario congruunt, ut et oratione operatio, et operatione fulciatur oratio. Jeremias propheta ait: Scrutemur vias nostras, et quaeramus, et revertamur ad Dominum. Levemus corda nostra cum manibus ad Deum in coelum (Thren. III, 40). Vias etenim nostras scrutari est cogitationum interna discutere; corda vero cum manibus levat qui orationem suam operibus roborat. Nam quisquis orat, sed operari dissimulat, cor levat [et manus non levat;] quisquis vero operatur et non orat, manus levat et cor non levat. Joannes apostolus ait: Si cor nostrum non reprehenderit nos, fiduciam habemus apud Deum (I Joan. III, [Col. 0879D] 21). Tunc ergo fiduciam cor in oratione accipit, cum sibi vitae pravitas nulla contradicit. (Moral. X, 15, n. 27.) Cor quippe nos in petitione reprehendit, cum resistere praeceptis ejus quem postulat meminit; et oratio fit exsecrabilis, cum a censura avertitur legis; quia dignum profecto est ut ab ejus beneficiis sit quisque extraneus, cujus nimirum jussionibus non vult esse subjectus. (Num. 28.) In oratione hoc est salubre remedium, ut cum mens se ex memoria culpae reprehendit, hoc prius defleat quod erravit; quatenus dum ab erroris macula fletibus tergitur, in [Col. 0880A] petitione sua cordis facies ab auctore munda videatur.



CAPUT XXIII. De distributione spiritus septiformis.

(Lib. II in Ezech., homil. 7, n. 7.) In mente fidelium primus ascensionis gradus est timor Domini; secundus, pietas; tertius, scientia; quartus, fortitudo; quintus, consilium; sextus, intellectus; septimus, sapientia. Isaias propheta in Christo gradus septiformis gratiae enumerans ait: Requiescit [d 1Kb] super eum spiritus Domini: spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum spiritus timoris Domini (Isa. XI, 2, 3). Quos scilicet gradus de coelestibus loquens, descendendo magis quam ascendendo numeravit, [Col. 0880B] videlicet sapientiam, intellectum, consilium, fortitudinem, scientiam, pietatem, timorem. Et cum scriptum sit: Initium sapientiae timor Domini (Prov. IX, 10), constat procul dubio quia a timore ad sapientiam ascenditur, non autem a sapientia ad timorem reditur; perfectam procul dubio habet sapientia charitatem, sicut scriptum est: Perfecta charitas foris mittit timorem (Joan. IV, 18). Isaias ergo quia de coelestibus ad ima loquebatur, coepit magis a sapientia, et descendit ad timorem: sed nos quia [Ed., qui] a terrenis ad coelestia tendimus, eosdem gradus ascendendo numeremus, ut a timore ad sapientiam pervenire valeamus. Est timor Domini in mente fidelium; sed qualis iste timor est, si cum eo pietas non est? Qui enim misereri proximo ignorat, [Col. 0880C] qui compati ejus tribulationi (Ed., tribulationibus) dissimulat, hujus timor ante omnipotentis Dei oculos nullus est: qui non sublevatur ad pietatem [e 1Kb] ; sed saepe pietas per inordinatam misericordiam errare solet, si fortasse pepercerit quae parcenda non sunt. Peccata enim, quae feriri gehennae ignibus possunt, disciplinae sunt verbere corrigenda. Sed inordinata pietas cum temporaliter parcit, ad aeternum supplicium pertrahit. Ut vera et ordinata sit pietas, ad gradum est alium sublevanda, id est ad scientiam, ut sciat vel quid ex misericordia [f 1Kb] puniat, vel quid ex misericordia dimittat. Sed quid si sciat quid agere quisque debeat, virtutem vero agendi non habeat? Scientia ergo nostra crescat ad fortitudinem, ut cum videt quid agendum sit, hoc [Col. 0880D] agere per mentis fortitudinem possit: ne timore trepidet, et, pavore collapsa, non valeat bona defendere quae sentit. Saepe fortitudo si improvida fuerit, et minus contra vitia circumspecta, ipsa sui praesumptione in casum ruit. Ascendat ergo ad consilium ut providendo praemuniat omne quod agere fortiter potest. Esse consilium non potest, si intellectus deest; quia qui non intelligit malum quod agentem gravat, quomodo potest bonum solidare quod adjuvat? Itaque a consilio ascendamus ad intellectum. Sed quid si intellectus magno quidem acumine [Col. 0881A] vigilet, et moderari se nesciat per maturitatem? Ab intellectu ergo ascendamus ad sapientiam, ut hoc quod acute intellectus invenit, sapientiae maturitate [a 1Kb] disponat. Quia igitur per timorem surgimus ad pietatem, per pietatem ad scientiam ducimur, per scientiam ad fortitudinem roboramur, per fortitudinem ad consilium tendimus, per consilium ad intellectum proficimus, per intellectum ad maturitatem sapientiae venimus: septem gradibus ad portam ascendimus, per quam nobis aditus vitae spiritualis aperitur.



CAPUT XXIV. De non reddendo malum pro malo.

(Moral. lib. X, c. 6, n. 8.) In utroque scriptum est Testamento: Quod tibi non vis fieri, alii ne feceris (Tob. IV, 16; Matth. VII, 12): quibus utriusque [Col. 0881B] Testamenti mandatis per unum malitia compescitur, per aliud benignitas prorogatur [Ed., praerogatur]; ut quod non vult malum pati quisque non faciens, cesset a nocendi opere: et rursum, bonum quod sibi fieri appetit impendens, erga utilitatem se proximi exerceat ex benignitate. Sed haec nimirum duo dum sollicita intentione cogitantur, cor ad innumera virtutum ministeria tenditur: ne vel ad inferenda quae non debet desideriis inquieta mens ferveat, vel erga exhibenda quae debet otio resoluta torpescat. Cum quisque cavet alteri facere quod nequaquam vult ab altero ipse tolerare, sollicita se intentione circumspicit ne superbia elevet, et usque ad despectum proximi animum dejiciens exaltet; ne [Col. 0881C] ambitio cogitationem laniet; cumque hanc ad appetenda aliena dilatat, angustet. Cavendum summopere est ne cujusquam cor luxuria polluat, et subjectum desideriis per illicita corrumpat. Ne ira exasperet, et usque ad proferendam contumeliam inflammet. Ne invidia mordeat, et alienis felicitatibus aemula sua se face consumat. Sollicita se quisque circumspectione custodiat, ne immoderate linguam loquacitas pertrahat, eamque ad lasciviam obtrectationis extendat. Ne odium malitia excitet, et os usque ad jaculum maledictionis irritet. Cum quisque cogitat ut ea alteri faciat, quae ipse sibi fieri ab altero exspectat, pensat nimirum ut malis bona et bonis meliora respondeat: ut erga procaces mansuetudinem longanimitatis exhibeat, et malitiae peste languentibus [Col. 0881D] gratiam benignitatis ostendat [Ed., impendat]. Convenit fidelium unicuique ut discordes pace uniat, et concordes ad concupiscentiam verae pacis accingat; ut indigentibus necessaria tribuat, et errantibus viam rectitudinis ostendat. Ut afflictos verbo et compassione mulceat, ut accensos in hujus mundi desideriis increpatione restringat [b 1Kb] . Unusquisque fidelium sic ea quae tacet toleret, ne tamen in animo virus doloris occultet. Sic malevolis munus benignitatis exhibeat, ne tamen per gratiam a jure rectitudinis excedat. Ut cuncta proximis quae praevalet impendat, sed haec impendendo non tumeat. [Col. 0882A] Sicque in bonis quae exhibet tumoris praecipitium paveat, ne tamen a boni exercitio torpescat.



CAPUT XXV. De pace et concordia.

(Reg. Past., part. III, c. 22.) Admonendi sunt pacati, ne dum plus quam necesse est pacem quam possident amant, ad perpetuam pervenire non appetant. Plerumque enim gravius intentionem mentium rerum tranquillitas tentat, ut quo non sunt molesta quae tenent, eo minus amabilia fiant quae vocant: et quo delectant praesentia, eo non inquirantur aeterna. Per semetipsam Veritas loquens, cum terrenam pacem a superna distingueret, atque ad venturam discipulos ex praesenti provocaret, ait: Pacem meam [Col. 0882B] relinquo vobis, pacem meam do vobis (Joan. XIV, 27). Relinquo scilicet transitoriam, do mansuram. Si ergo in ea cor quae relicta est figitur, nunquam ad illam quae danda est pervenitur. Pax praesens ita tenenda est ut et diligi debeat et contemni, ne si immoderate diligitur, diligentis animus in culpa capiatur. Admonendi sunt pacati ne dum nimis humanam pacem desiderant, pravos hominum mores nequaquam redarguant, et consentiendo perversis, ab auctoris sui se pace disjungant; ne dum humana foras jurgia metuunt, interni foederis discussione [c 1Kb] feriantur. Quid est pax transitoria, nisi quoddam vestigium pacis aeternae? Quid ergo esse dementius potest quam vestigia in pulvere impressa diligere, sed ipsum a quo impressa sunt non amare? Certissime sciendum [Col. 0882C] est quia quantislibet homines virtutibus polleant, spiritales fieri nullatenus possunt, si uniri per concordiam proximis negligunt. Scriptum quippe est: Fructus spiritus est charitas, gaudium, pax (Gal. V, 22); qui ergo servare pacem non curat, ferre fructum spiritus recusat. Hinc idem Paulus ait: Cum sit inter vos zelus, et contentio, nonne carnales estis (I Cor. III, 3)? Hinc iterum dicit: Pacem sequimini cum omnibus, et sanctimoniam, sine qua Deum nemo videbit (Hebr. XII, 11). Paulus apostolus admonens ait: Solliciti servare unitatem spiritus in vinculo pacis; unum corpus, et unus spiritus, sicut vocati estis in una spe vocationis vestrae (Eph. IV, 3, 4). Ad unam igitur vocationis spem nequaquam pertingitur, si non ad eam unita cum proximis mente curratur. Saepe nonnulli, [Col. 0882D] dum quaedam specialiter dona percipiunt, superbiendo donum concordiae, quod majus est, amittunt: ut si fortasse carnem prae caeteris gulae refrenatione quis edomat, concordare eis quos superat abstinendo contemnat. In Evangelio Veritas ait: Habete sal in vobis, et pacem habete inter vos (Marc. IX, 49). Sal quippe sine pace non virtutis est donum, sed damnationis argumentum. Saepe aves unius ejusdemque generis sese socialiter volando non deserunt, congregatim animalia bruta pascuntur, quae si solerter aspicimus, concordando sibi irrationalis natura indicat, quantum malum per discordiam rationalis natura [Col. 0883A] committat, quando haec a rationis intentione perdidit quod illa motu naturali custodit. David propheta dum totum se ad foedera pacis internae constringeret, testatur quod cum malis concordiam non teneret, dicens: Nonne qui oderunt te, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi (Ps. CXXXVIII, 21, 22). Inimicos etenim Dei perfecto odio odisse est, et quod facti sunt diligere, et quod faciunt increpare. Admonendi sunt pacati, ne si ad correptionis verba prosiliant, temporalem pacem sibi perturbare formident. Rursum admonendi sunt ut eamdem pacem dilectione integra intrinsecus teneant, quam per invectionem voci sibi extrinsecus turbant. Provide David propheta utrumque se perhibet servare, cum [Col. 0883B] dicit: Cum his qui oderunt pacem eram pacificus, dum loquebar illis, impugnabant me gratis (Ps. CXIX, 7). Ecce et loquens impugnatus [a 1Kb] erat pacificus, quia nec insanientes cessabat reprehendere, nec reprehensos negligebat amare. Concordiam pacis Paulus commendans ait: Si fieri potest, quod ex vobis est cum omnibus hominibus pacem habentes (Rom. XII, 18). Hortaturus enim discipulos, ut pacem cum hominibus haberent, praemisit dicens: Si fieri potest, atque subjunxit: Quod ex vobis est: difficile quippe erat, ut si male acta corriperent, habere pacem cum omnibus possent. Cum temporalis pax in pravorum cordibus ex nostra increpatione confunditur, inviolata necesse est ut in nostro corde servetur. Recte itaque Apostolus ait: Quod ex vobis est; ac si dicat: [Col. 0883C] Quia pax ex duarum partium consensu subsistit, ut [b 1Kb] si ab eis qui corripiuntur expellitur, integra tamen in vestra qui corripitis mente teneatur. Idem Paulus rursum discipulos admonet, dicens: Si quis non obedit verbo nostro, per epistolam hunc notate, et non commisceamini cum illo, ut confundatur (II Thess. III, 14). Atque illico subjunxit: Et nolite, ut inimicum existimare illum, sed corripite ut fratrem (Ibid., XV). Ac si diceret: Pacem cum eo exteriorem solvite, sed interiorem circa illum medullitus custodite; ut peccantis mentem sic vestra discordia feriat, quatenus pax a vestris cordibus nec abnegata discedat. (Reg. Past., part. III, c. 23.) In Evangilio Dominus dicit: Beati pacifici, quoniam filii Dei vocabuntur (Matth. V, 9). E [Col. 0883D] diverso namque colligant homines; quia si Dei vocantur filii qui pacem faciunt, proculdubio Satanae sunt filii qui confidunt. Admonendi ergo sunt qui faciendae pacis studiis occupantur, ut pravorum mentibus prius amorem debeant internae pacis infundere, quatenus eis postmodum valeat exterior pax prodesse.



CAPUT XXVI. De patientia.

(Lib. II in Ev., homil. 35, n. 5, et Reg. Past., part. III, c. 9.) Quanto culmine virtus patientiae polleat, Salomon indicat, dicens: Melior est patiens viro forti, et qui dominatur animo suo expugnatore urbium (Prov. XVI, 32). Minor est victoria urbes expugnare, [Col. 0884A] quia extra sunt quae vincuntur; majus est autem quod per patientiam vincitur, quia ipse animus [c 1Kb] superatur, et semetipsum sibimet subjicit, quando eum patientia in humilitate tolerantiae sternit. Melior est, inquit, patiens viro forti, et qui dominatur animo suo expugnatore urbium. (Lib. II in Ezech., homil. 6, n. 7.) Recte expugnatori urbium patiens praefertur, quia in illa actione victoriae homo victor est hominum, in hac autem mansuetudine patientiae animus victor est sui. Terra bona fructum per patientiam reddit, quia scilicet nulla sunt bona quae agimus, si non aequanimiter etiam proximorum mala toleramus. Scriptum est: Charitas patiens est (I Cor. XIII, 4). Igitur cum minime est patiens, charitas non est. (Reg. Past., part. III, c. 9.) Per hoc quoque in [Col. 0884B] patientia vitium ipsa virtutum nutrix doctrina dissipatur. Salomon ait: Doctrina viri per patientiam noscitur (Prov. XIX, 11). Tanto ergo quisque minus ostenditur doctus, quanto minus convincitur patiens. Neque enim potest veraciter bona docendo impendere, si vivendo nescit aequanimiter aliena mala tolerare. In Ecclesiaste scriptum est: Melior est patiens arrogante (Eccle. VII, 9); quia videlicet eligit patiens quaelibet mala perpeti, quam per ostentationis vitium bona sua occulta cognosci. Cum patientia relinquitur, etiam bona reliqua quae jam gesta sunt destruuntur. Unde recte per Ezechielem esse in altari Dei fossa perhibetur (Ezech. XLIII, 13) ut in ea videlicet superposita holocausta serventur. Si enim in altari fossa non esset, omne quod in eo sacrificium [Col. 0884C] reperiret superveniens aura dispergeret. Custodem conditionis nostrae patientiam Dominus esse monstravit, qui in ipsa nos possidere nosmetipsos docuit, dicens: In patientia vestra possidebitis animas vestras (Luc. XXI, 19). Admonendi sunt patientes ne in eo quod exterius per patientiam portant interius doleant: ne tantae virtutis sacrificium, quod integrum foras immolant, intus, malitiae peste corrumpant. Dicendum est patientibus ut studeant diligere quod sibi necesse est tolerare, ne si patientiam dilectio non sequatur, in deteriorem culpam odii virtus ostensa vertatur. Paulus apostolus cum diceret: Charitas patiens est (I Cor. XIII, 4), illico adjunxit: Benigna est, videlicet ostendens quia quos [Col. 0884D] ex patientia tolerat, amare etiam ex benignitate non cessat. Idem doctor egregius, cum patientiam discipulis suaderet, dicens: Omnis amaritudo, et ira, et indignatio, et clamor, et blasphemia tollatur a vobis (Ephes. IV, 31): quasi cunctis exterius jam bene compositis, ad interiora revertitur, cum subjungit: Cum omni malitia; quia nimirum frustra indignatio, clamor et blasphemia ab exterioribus tollitur, si in interioribus vitiorum mater malitia dominatur. Et incassum foras nequitia ex ramis inciditur, si surrectura multiplicius intus in radice servatur. Plerum que evenire patientibus solet, ut eo quidem tempore quo vel adversa patiuntur, vel contumelias audiunt. [Col. 0885A] nullo dolore puisentur; et sic patientiam exhibeant, ut custodire etiam cordis innocentiam non omittant. Sed cum post paululum haec ipsa quae pertulerint ad memoriam revocant, igne se doloris inflammant, argumenta ultionis inquirunt, et mansuetudinem quam tolerantes habuerunt, retractantes in malitiam vertunt. Admonendi sunt patientes ut cor post victoriam muniant, ut hostem publico bello superatum insidiari moeniis mentis intendant, ut languorem plus reserpentem timeant, ne hostis callidus eo in deceptione postmodum majori exsultatione gaudeat, quod [Ed., quo] illa dudum contra se rigida colla victorum calcat. (Lib. II in Ezech., homil. 2, n. 2.) Est in dilectione proximi nobis patientia, et benignitas conservanda; quia de eadem dilectione nunc [Col. 0885B] dicitur: Charitas patiens est, benigna est (I Cor. XV, 4). Patiens scilicet, ut illata a proximis mala aequanimiter portet; benigna autem, ut sua bona proximis desiderabiliter impendat. (Lib. II in Evang., homil. 35, n. 4.) Patientia vero est aliena mala aequanimiter perpeti, contra eum quoque qui mala irrogat nullo dolore morderi. Nam qui sic proximi mala portat ut tamen tacitus doleat, et tempus dignae retributionis quaerat, patientiam non exhibet, sed ostendit. Unusquisque miles Dei adversitatis bello deprehensus, et scutum patientiae debet anteferre ne pereat; et ad praedicationem promptus amoris inferre jacula ut vincat. Scriptum est: Nunquid in finem oblivio erit pauperum, patientia pauperum non peribit in finem (Ps. IX, 19). [a 1Kb] Quantumlibet vel in [Col. 0885C] adversis patientes vel in prosperis humiles simus, in hac vita retribui nobis bona praesentia nullo modo requiramus; nam pro labore patientiae bona speranda sunt sequentis vitae; ut tunc praemium nostri laboris incipiat quando omnis jam labor funditus cessat. Quasi patientia pauperum perisse cernitur, cum nihil pro illa in hac vita humilibus recompensatur; sed patientia pauperum in finem non peribit, quia tunc ejus gloria percipitur cum simul omnia laboriosa terminantur.



CAPUT XXVII. De humilitate.

(Moral. lib. XXXIV, c. 23, n. 54; Reg. Past., part. III, c. 17.) Ad hoc unigenitus Dei filius formam infirmitatis [Col. 0885D] nostrae suscepit, ob hoc invisibilis, vel despectus apparuit [b 1Kb] , ad hoc contumeliarum ludibria, irrisionum probra [c 1Kb] , passionum tormenta toleravit, ut superbum non esse hominem doceret humilis Deus. Quanta humilitatis virtus est, quantaque sublimis celsitudo, propter quam solam veraciter edocendam is qui sine aestimatione magnus est usque ad passionem factus est parvus? Quia originem perditionis nostrae [d 1Kb] se praebuit diaboli, instrumentum redemptionis nostrae inventa est humilitas Dei. Hostis noster inter omnia conditus [e 1Kb] , videri supra omnia voluit [Col. 0886A] elatus, Redemptor autem noster magnus, manens supra omnia, fieri inter omnes [Ed., omnia] dignatus est parvus. Humilitas magistra est omnium materque virtutum, sicut Veritas ait: Discite a me quia mitis sum et humilis corde, et invenietis requiem animabus vestris (Matth. XI, 29), quia dum se humiles dejiciunt, ad Dei similitudinem ascendunt. Quid igitur humilitate sublimius, quae dum se in ima deprimit, Auctori suo manenti se super summa conjungit? (Reg. Past., part. III, c. 17.) Verae humilitatis testimonia sunt, et iniquitatem suam quemque cognoscere, et cognitam voce confessionis aperire. Insinuandum est humilibus quam sit vera excellentia quam sperando tenent, quam sint aeterna quae appetunt, vel quam transitoria quae contemnunt.



CAPUT XXVIII. De simplicitate.
[Col. 0886B]

(Reg. Past., part. III, c. 11.) Admonendi sunt simplices ut studeant nunquam falsa dicere, sed ut [f 1Kb] noverint, nunquam vera reticere: sicut enim saepe dicentem falsitas laesit, ita nonnunquam quibusdam audita vera nocuerunt. Admonendi sunt simplices ut sicut fallaciam semper utiliter vitant, ita veritatem semper utiliter proferant. Admonendi sunt ut simplicitatis bono prudentiam adjungant quatenus sic securitatem de simplicitate possideant, ut circumspectionem prudentiae non amittant. Hinc namque per doctorem gentium dicitur: Volo vos sapientes esse in bono, et simplices in malo (Rom. XVI, 19). Electos suos per semetipsam Veritas admonet, dicens: [Col. 0886C] Estote prudentes sicut serpentes, et simplices sicut columbae (Matth. X, 16), quia videlicet in electorum cordibus debet et simplicitatem columbae astutia serpentis acuere, et serpentis astutiam columbae simplicitas temperare: quatenus nec seducti per prudentiam calleant, nec ab intellectus studio ex simplicitate torpescant. (Moral. lib. XII, c. 39, n. 44.) Nil simplici corde felicius quia quo innocentiam erga alios exhibet, nil est quod pati ab aliis formidet: habet enim quasi arcem quamdam fortitudinis simplicitatem suam, nec suspectus est pati quod se fecisse non meminit. Bene per Salomonem dicitur: In timore Domini fiducia fortitudinis (Prov. XIV, 26.); qui et rursum ait: Secura mens quasi juge convivium (Prov. XV, 15). [Col. 0886D] Quasi enim continuatio refectionis est ipsa tranquillitas securitatis. Qui ambulat simpliciter, ambulat confidenter (Prov. X, 9). [Reg. Past., part. III, c. 11.] Fiducia quippe magnae securitatis est simplicitas actionis, quoniam sanctus Spiritus disciplinae effugiet fictum, nec habitabit in corpore subdito peccatis (Sap. I, 5).



CAPUT XXIX. De intentione cordis et corporis.

(Moral., lib. XXVIII, c. 11, n. 30.) Lucerna corporis est oculus, quia per bonae intentionis radium merita [Col. 0887A] illustrantur actionis, sicut Veritas ait: Si oculus tuus simplex fuerit, totum corpus tuum lucidum erit (Matth. VI, 22). Per oculum exprimitur praeveniens opus suum cordis intentio; quae priusquam se in actione exerceat hoc jam quod appetit contemplatur. Quid denique appellatione corporis designatur, nisi unaquaeque actio, quae intentionem suam quasi intuentem oculum sequitur? Si recte intenditur per simplicitatem cogitationis, bonum opus efficitur, etiamsi minus bonum esse videatur. Nam si oculus nequam fuerit, totum corpus tenebrosum erit, quia cum perversa intentione quid vel rectum agitur, et si splendere coram hominibus cernitur, apud examen tamen interni judicis obscuratur. Si lumen, inquit, quod in te est tenebrae sunt, ipsae tenebrae quantae erunt [Col. 0887B] (Ibid. 23)? Quia si hoc quod bene hos agere credimus ex mala intentione fuscamus, quanta ipsa mala sunt, quae mala esse etiam cum agimus, non ignoramus? Si igitur ibi nil discernimus ubi quasi discretionis lumen tenemus, qua caecitate in illa offendimus quae sine discretione perpetramus? Vigilanti cura per cuncta opera intentio nobis nostra pensanda est, ut nil temporale in his quae agit appetat; totam se in soliditate aeternitatis figat: ne si extra fundamentum actionis nostrae fabrica ponitur, terra dehiscente solvatur.



CAPUT XXX. De mansuetudine.

(Reg. Past., p. III, c. 16.) Plerumque mansueti vicinum et quasi juxta positum torporem desidiae [Col. 0887C] patiuntur, ac per nimiam resolutionem lenitatis, ultra quam necesse est, vigorem districtionis emolliunt. Et saepe mansueti dissolutionis torpescunt taedio, quia eorum virtuti vitium latenter adjungitur. Sed admonendi sunt ut fugiant quod juxta ipsos est, et amplectantur sollicitudinem, quae acuat multae benignitatis incuriam. Idcirco sanctus Spiritus in columba nobis est et in igne monstratus, quia videlicet omnes quos implet et columbae simplicitate mansuetos, et igne zeli ardentes exhibet. Nequaquam sancto Spiritu plenus est qui aut in tranquillitate mansuetudinis fervorem aemulationis deserit, aut rursum in aemulationis ardore virtutem mansuetudinis amittit. Vas electionis Paulus apostolus duobus discipulis [Col. 0887D] non diversa tamen adjutoria [a 1Kb] praedicationis impendit. Timotheum namque admonens ait: Argue, obsecra, increpa in omni patientia et doctrina (II Tim. IV, 2). Titum quoque admonet dicens: Haec loquere, et exhortare, et argue cum omni imperio (Tit. II, 15). Quid est quod doctrinam suam magister egregius tanta arte dispensat, ut in exhibenda hac alteri imperium, atque alteri patientiam proponat, nisi quod mansuetioris spiritus Titum, et paulo ferventioris vidit esse Timotheum? Illum per aemulationis studium inflammat; hunc per lenitatem patientiae temperat. Illi quod deest jungit, huic quod superest [Col. 0888A] subtrahit. Illum stimulo impellere nititur, hunc freno moderatur. Magnus quisque susceptae Ecclesiae colonus alios palmites, ut crescere debeant, rigat; alios cum plus justo crescere conspicit, resecat: ne aut non crescendo fructus non ferant, aut immoderate crescendo quos protulerint amittant



CAPUT XXXI. De obedientia.

(Moral. lib. XXXV, c. 14, n. 30.) Sciendum summopere quod obedientia aliquando si de suo aliquid habeat, nulla est; si de suo aliquid non habeat, minima. Cum hujus mundi successus praecipitur, cum locus superior imperatur, is qui ad percipienda haec obedit, obedientiae sibi virtutem evacuat, si ad haec etiam ex proprio desiderio anhelat. [Col. 0888B] Neque enim se sub obedientia dirigit, qui ad percipienda hujus vitae prospera libidini propriae ambitionis servit. Cum saeculi hujus despectus praecipitur, cum probra adipisci et contumeliae jubentur; nisi haec et ex semetipso [b 1Kb] animus appetat, obedientiae sibi meritum minuit, quia ad ea quae in hac vita despecta sunt invitus nolensque descendit. Aliquando ad detrimentum obedientia ducitur, cum mentem ad suscipienda probra hujus saeculi nequaquam ex parte aliqua etiam sua vota comitantur. Debet obedientia et in adversis ex suo aliquid habere; et rursum [in prosperis ex suo aliquid omnimodo non habere, quatenus et in adversis tanto sit gloriosior, quanto divino ordini etiam ex desiderio jungitur; et [c 1Kb] ] in prosperis tanto sit verior, quanto a [Col. 0888C] praesenti ipsa, quam divinitus percipit, gloria funditus ex mente separatur. (Num. 28.) Ab omnipotente Domino obedientia usque ad mortem servanda praecipitur, sicut Veritas ait: Non possum ego a me ipso facere quidquam, sed sicut audio judico (Joan., V, 30). Ipse si sicut audit judicat, tunc etiam obedit Patri, cum Judex hujus venerit saeculi. Ne nobis usque ad praesentis vitae terminum obedientia laboriosa appareat, Redemptor noster indicat, qui [Ed., quia] hanc, etiam cum Judex venerit, servat. Quid ergo mirum si peccator homo obedientiae in praesentis vitae brevitate se subjicit, quando hanc Mediator Dei et hominum, et cum obedientes remunerat, non relinquit. (Num. 29.) Sciendum est nunquam per obedientiam malum fieri, aliquando autem debet [Col. 0888D] per obedientiam bonum quod agitur intermitti; neque enim mala in paradiso arbor exstitit, quam Deus homini ne contingeret interdixit. Sed ut melius per obedientiae meritum homo bene conditus cresceret, dignum fuerat ut hunc etiam a bono prohiberet; quatenus tanto verius hoc quod ageret virtus esset, quanto et a bono cessans Auctori suo se subditum humilius exhiberet. Notandum nobis summopere est quod primis hominibus a Domino dictum est: Ex omni ligno paradisi edite [Ed., comedite], de ligno autem scientiae boni et mali ne tetigeritis [Col. 0889A] (Gen. II, 16). Qui enim ab uno quolibet bono subjectos vetat, necesse est ut multa concedat, ne obedientis mens funditus intereat, si a bonis omnibus penitus repulsa jejunat. (Num. 28.) Scriptum est in libro Salomonis [a 1Kb] : Melior est obedientia quam victimae (I Reg. XV, 22). Obedientia quippe victimis jure praeponitur, quia per victimas aliena caro, per obedientiam vero voluntas propria mactatur. Tanto igitur quisque Deum citius placat, quanto ante ejus oculos, repressa arbitrii sui superbia, gladio praecepti se immolat. Ariolandi peccatum inobedientia dicitur, ut quanta sit virtus obedientiae [Ed., obedientia] demonstretur. Ex adverso ergo melius ostenditur quid de ejus laude sentiatur. Si enim quasi peccatum ariolandi est repugnare, et quasi scelus [Col. 0889B] idololatriae nolle acquiescere, sola obedientia est quae fidei meritum possidet, qua sine [Ed., sine qua] quisque infidelis convincitur, etiamsi fidelis esse videatur. Per Salomonem in ostensione obedientiae dicitur: Vir obediens loquitur victorias (Prov. XXI, 28). Vir quippe obediens victorias loquitur, quia dum alienae voci humiliter subdimur, nosmetipsos in corde superamus. Virtutem obedientiae Veritas commendans, ait: Eum, qui venit ad me, non ejiciam foras; quia de coelo descendi, non ut faciam voluntatem meam, sed voluntatem ejus qui misit me (Joan., VI, 37). Quid enim? Si suam faceret, eos qui ad se veniunt, repulisset? Quis nesciat, quod voluntas Filii a Patris voluntate non discrepet? [Col. 0889C] Sed quoniam primus homo, quia suam facere voluntatem voluit, a paradisi gaudio exivit (Gen. III, 24), secundus ad redemptionem veniens hominum, dum voluntatem se Patris, et non suam, facere ostendit, permanere nos intus per obedientiae meritum docuit. Cum Christus Dominus non suam, sed Patris voluntatem facit, quia dum exemplo suo nos obedientiae subjicit, eos qui ad se veniunt foras non ejicit, et viam nobis egressionis claudit [b 1Kb] .



CAPUT XXXII. De verecundia.

Verecundas mentes aliquando ad meliorem vitam exhortatio lenis et modesta componit, quia plerumque ad eorum conversionem sufficit quod eis doctor mala sua saltim leniter ad memoriam reducit (Reg. Past., [Col. 0889D] part. III, c. 7). Plerumque major profectus verecundis adjicitur [c 1Kb] , si hoc quod in eis reprehenditur quasi ex latere tangatur. Verecundantem quippe plebem per prophetam Dominus refovet, dicens: Confusionis adolescentiae tuae oblivisceris, et opprobrium [d 1Kb] viduitatis tuae non recordaberis, quia dominabitur tui, qui fecit te (Isai. LIV, 4). Paulus apostolus, egregius scilicet praedicator, culpas verecundantium quasi compatiens reprehendit, dicens: Gavisus [Col. 0890A] sum in Domino vehementer, quoniam tandem aliquando refloruistis pro me sentire, sicut et sentiebatis: occupati enim eratis (Philipp. IV, 10). Egit itaque doctor egregius ut verecundantium culpas medicinali benignitate sanaret, dum eorum negligentias sermo mollior temperando velaret. Sicut verecundia laudabilis est in malo, ita reprehensibilis est in bono (Lib. I, in Ezech., homil. 10, n. 17). Erubescere enim malum, sapientiae est; bonum vero erubescere, fatuitatis. Unde scriptum est: Qui me erubescit, et meos sermones, hunc Filius hominis erubescet, cum venerit in majestate sua (Luc. IX, 26). Quidam sapiens ait: Est confusio adducens gloriam (Eccli. IV, 25). Qui enim verecundans erubescit, poenitendo mala quae fecit, ad vitae libertatem pervenit; qui vero [Col. 0890B] erubescit bona facere, a statu rectitudinis cadit, atque ad damnationem tendit.



CAPUT XXXIII. De misericordia et pietate.

Ille bene agit quae pia sunt, qui scit prius servare quae justa sunt, quatenus collatus in proximos rivus misericordiae, de justitiae fonte ducatur (Moral. lib. XIX, c. 23, n. 38). Multi proximis quasi opera misericordiae impendunt, sed injustitiae facta non deserunt; qui si veraciter proximis misericordiam facere studerent, sibi ipsis prius debuerant juste vivendo misereri. Unde scriptum est: Miserere animae tuae placens Deo (Eccli. XXX, 24). Qui misereri vult proximo, a se trahat necesse est originem [Col. 0890C] miserendi. Scriptum namque est: Diliges proximum tuum sicut teipsum (Matth. XIX, 19). Quomodo ergo alteri miserendo pius est, qui adhuc injuste vivendo fit impius sibimetipsi? Ad exhibendam misericordiam, ut indigentibus plene exterius valeat impendi, duo sibi necessaria congruunt, id est, homo qui praebeat, et res quae praebeatur. Sed longe incomparabiliter melior est homo quam res. Unde per quemdam sapientem dicitur: Qui sibi nequam est, cui bonus erit (Eccli. XIV, 5)? In ipso misericordiae opere plus solet apud internum Judicem animus pensari quam factum. Et notandum quod beatus Job caeci oculum fuisse se asserit, pedem claudi [e 1Kb] (Job, XXIX, 15); haec enim dicens, profecto indicat quia et illi per semetipsum manum praebuerat, et [Col. 0890D] hunc portando sustinebat. Ex qua re colligitur super egenos ac debiles quantum misericordiae illius viscera fundebantur. Idem beatus Job dicit: Pater eram pauperum (Job, XXIX, 16; Moral. l. XIX, c. 24, n. 41). Non ergo se patronum, vel proximum, vel adjutorem pauperum, sed patrem fuisse testatur. Quia nimirum magno charitatis officio studium misericordiae vertit in effectum naturae, ut eos quasi filios cerneret per amorem, quibus quasi pater praeerat per protectionem. [Col. 0891A] Quia vis misericordiae beati Job naturam fuerat imitata, patrem se pauperum fuisse commemorat; ubi etiam subdidit: Et causam quam nesciebam diligentissime investigabam (Job, XXIX, 16; Moral. l. XIX, c. 25, n. 42). In quibus videlicet verbis pensanda sunt omnia, quam distincte narrantur [a 1Kb] , quod nulla ab eo merces praetermittitur. Justus quippe est in actionibus suis, pius in infirmitatibus proximorum, strennus in negotiis pauperum. Qui aeternae retributionis bona cogitat, necesse est ut misericorditer ad omnem se causam secuturae mercedis extendat. Hinc enim per Salomonem dicitur: Qui Deum timet, nihil negligit (Eccle. VII, 19). Hinc Paulus ait: Ad omne opus bonum parati (II Tim. II, 21).



CAPUT XXXIV De eleemosynis.
[Col. 0891B]

Qui indigenti proximo exteriorem substantiam praebet, sed vitam suam a nequitia non custodit, rem suam Deo tribuit, et se peccato. Hoc quod minus est obtulit Auctori, et hoc quod majus est servavit iniquitati (Moral. lib. XVIIII, c. 25, n. 38). Nonnunquam divites elati inferiores opprimunt, et aliena rapiunt; et tamen quasi quaedam aliis largiuntur; et cum multos deprimant, aliquando quibusdam opem defensionis ferunt, et pro iniquitatibus, quas nunquam deserunt, dare pretium videntur (Moral. lib. XII, c. 51, n. 57). Quoties post culpam eleemosynam facimus, quasi pro pravis actibus pretium damus. Unde et per Prophetam de eo qui haec non agit dicitur: Non dabit Deo propitiationem suam, nec pretium redemptionis [Col. 0891C] animae suae (Psal. XLVIII, 8, 9). Tunc eleemosynae pretium nos a culpis liberat, cum perpetrata plangimus, et abdicamus. Nam qui et semper peccare vult, et quasi semper eleemosynam largiri, frustra pretium tribuit, quia non redimit animam, quam a vitiis non compescit. Eleemosynae impensio superbum divitem redimere non valet, quam perpetrata simul rapina pauperis ante Dei oculos ascendere non permittit. Unde per Eliphaz dicitur: Non credat frustra errore deceptus, quod aliquo pretio redimendus sit (Job. XV, 31). Saepe superbi divites, cum eleemosynam tribuunt, non hanc pro aeternae vitae desiderio, sed pro extendenda vita temporali largiuntur. Mortem se posse differre dationibus [Col. 0891D] [b 1Kb] credunt, sed nequaquam obtinere ex impenso munere valent, ut finem debitum evadant. In Evangelio Veritas ait: Nesciat sinistra tua quid faciat dextera tua (Matth. VI, 3; Reg. Past., p. 3, c. 20); id est, piae dispensationi nequaquam se gloria vitae praesentis admisceat; sed opus rectitudinis appetitio ignoret favoris. Plerumque multa homines pauperibus largiuntur, non quia eosdem pauperes diligunt, sed quia si minime tribuant, iram Judicis superni formidant; qui si Deum non metuerent, quae habent dare noluissent. Admonendi sunt qui sua misericorditer tribuunt, ne cogitatione tumida super eos se [Col. 0892A] quibus terrena largiuntur extollant; et ne idcirco se meliores aestiment, quia contineri per se caeteros vident. Qui possessa misericorditer tribuunt, a coelesti Domino dispensatores se positos subsidiorum temporalium agnoscant; et tanto humiliter praebeant, quanto et aliena esse intelligunt quae dispensant. Ne in benefactis largitores immoderatius gaudeant, audiant quod scriptum est: Cum feceritis omnia quae praecepta sunt vobis, dicite: Servi inutiles sumus, quod debuimus facere fecimus (Luc. XVII, 10). Ac ne largitatem tristitia corrumpat, audiant quod scriptum est: Hilarem datorem diligit Deus (II Cor. IX, 7). Ne largitores eleemosynarum impensae gratiae vicissitudinem requirant, audiant quod scriptum est: Cum facis prandium, aut coenam, noli vocare amicos tuos [c 1Kb] , [Col. 0892B] neque cognatos, neque vicinos divites, ne forte et ipsi te invitent [d 1Kb] , et fiat tibi retributio; sed cum facis convivium, voca pauperes, debiles, claudos, caecos; et beatus eris, quia non habent unde retribuere tibi (Luc. XIV, 22 seq.). Ne quae praebenda sunt citius sero praebeant largitores, audiant quod scriptum est: Ne dicas amico tuo: Vade, et revertere, et cras dabo tibi, cum statim possis dare (Proverb. III, 28). Ne sub obtentu largitatis ea quae possident inutiliter distributores spargant, audiant quod scriptum est: Sudet in manu tua eleemosyna. Et ne, cum multa necesse sint, pauca largiantur, audiant quod scriptum est: Qui parce seminat, parce et metet (II Cor. IX, 6). Ne, cum pauca oportet, plurima praebeant largitores, et ipsi postmodum minime inopiam tolerantes, ad impatientiam [Col. 0892C] erumpant, audiant quod scriptum est: Non ut aliis sit remissio, vobis autem tribulatio, sed ex aequalitate vestra abundantia illorum inopiam suppleat, et illorum abundantia vestrae inopiae sit supplementum (II Cor. VIII, 13, 14). Cum igitur dantis mens inopiam ferre nescit, si multa sibi subtrahit, occasionem contra se impatientiae exquirit. Prius praeparandus est patientiae animus, et tunc, aut multa sunt, aut cuncta largienda, ne dum minus aequanimiter inopia irruens fertur, et praemissae largitatis merces pereat, et adhuc mentem deterius murmuratio subsequens, perdat. Ne omnino distributores nihil eis praebeant quibus conferre aliquid parum [e 1Kb] debent, audiant quod scriptum est: Omni petenti te tribue [Col. 0892D] (Luc. VI, 30). Et ne saltim aliquid praebeant quibus omnino conferre nihil debent, audiant quod scriptum est: Da bono, et non receperis peccatorem, bene fac humili, et non dederis impio (Eccli. XII, 4). Per quemdam dicitur sapientem: Panem tuum et vinum super sepulturam justi constitue, et noli ex eo manducare et bibere cum peccatoribus (Tob. IV, 17). Panem enim, et vinum suum peccatoribus praebet, qui iniquis subsidia, pro eo quod sunt iniqui, impendit. Nonnulli hujus mundi divites, cum fame crucientur Christi pauperes, effusis largitatibus nutriunt histriones. Qui vero indigenti etiam peccatori panem suum, [Col. 0893A] non quia peccator, sed quia homo est, tribuit, nimirum non peccatorem, sed justum nutrit, quia in illo non culpam, sed naturam diligit. Qui sua misericorditer largiuntur, sollicite custodire studeant, ne cum commissa peccata eleemosynis redimunt, adhuc redimenda committant; ne venalem Dei justitiam aestiment, si cum curant pro peccatis nummos tribuere, arbitrentur se posse inulte peccare. Plus est anima quam esca, et corpus, scilicet, quam vestimentum (Matth. VI, 25). Qui ergo escam atque vestimentum pauperibus largitur, sed tamen animae vel corporis iniquitate polluitur, quod minus est justitiae obtulit, et quod majus est praebuit culpae. Sua enim Deo dedit, et se diabolo praebuit. Sollicite perpendere studeamus, quia et eos quos nunc inopes cernimus, abundantes [Col. 0893B] quandoque videbimus; et qui abundantes aspicimur, si largiri negligimus, quandoque inopes erimus (Moral. lib. XXI, c. 19, n. 30). Qui nunc temporale subsidium pauperi tribuit, ab eo postmodum perpetua recepturus, ut ita dicam, quasi ad frugem terram excolit, quae quod acceperit uberius reddit. Restat ergo ut nunquam elatio surgat ex eleemosyna, quando videlicet dives ex eo quod pauperi tribuit, agit ut in perpetuum pauper non sit. Honorate quos pauperes cernitis, et quos foris conspicitis despectos saeculi, intus arbitramini amicos Dei (Lib. II, in Evang., homil. 40, n. 12). Cum his participamini quod habetis, ut [a 1Kb] quandoque dignentur vobiscum comparticipari quod habent (Moral. lib. X, c. 6, n. 8). Electus quisque sic quae possidet tribuat, quatenus [Col. 0893C] quanta sit largitas remunerantis attendat. Ne cum terrena largitur, suam plusquam necesse est inopiam cogitet, et in oblatione muneris hilaritatis lumen tristitia obscuret.



CAPUT XXXV. De passione electorum et compassione proximorum.

Sancti viri tribulationum bello deprehensi, uno eodemque tempore alios ferientes, atque alios suadentes [b 1Kb] feriunt (Moral. lib. III, c. 21, n. 39). Illis opponunt scutum patientiae, istis jacula intorquent doctrinae. Ad utrumque pugnandi modum mira virtutis arte electi viri se erigunt, quatenus et intus sapienter doceant, et foras fortiter adversa contemnant; hos docentes corrigant, illos tolerantes premant. [Col. 0893D] Electi viri insurgentes hostes patiendo despiciunt, infirmantes vero cives compatiendo ad salutem reducunt. Illis resistunt, ne et alios subtrahant; istis metuunt, ne vitam rectitudinis funditus perdant. Videamus castrorum Dei militem Paulum apostolum contra utrumque praeliantem (Ibid., n. 40). Ait namque: Foris pugnae, intus timores (II Cor. VII, 5). Enumerat bella, quae extrinsecus tolerat, dicens: Periculis fluminum, periculis latronum, periculis ex genere, periculis ex gentibus, periculis in civitate, periculis in solitudine, periculis in mari, periculis in falsis fratribus (II Cor. XI, 26). In hoc spirituali bello quae contra adversarium Paulus spicula intorqueat, adjungat: [Col. 0894A] In labore, et aerumna, in vigiliis multis; in fame et siti, in jejuniis multis, in frigore et nuditate (Ibid.). Inter multimoda certamina deprehensus Vas electionis dicat, quanto vigiliarum munimine etiam castra custodiat. Ait enim. Praeter illa quae extrinsecus sunt, instantia mea quotidiana, sollicitudo omnium Ecclesiarum. Ecce et bella fortiter suscipit, et tuendis se per compassionem proximis misericorditer impendit. Narrat mala quae patitur, subjungit bona quae impertitur. Pensetur cujus laboris sit Paulum apostolum uno eodemque tempore et foris adversa tolerare, et intus infirma protegere. Foris pugnas patitur, quia verberibus scinditur, catenis ligatur; intus metum tolerat, quia passionem suam, non sibi, sed discipulis obesse formidat. Aliorum casus Apostolus in propria [Col. 0894B] passione metuebat, ne dum et ipsum discipuli afflictum pro fide verberibus agnoscerent, fideles se profiteri recusarent. Unde eisdem scribit, dicens: Nemo moveatur in tribulationibus istis. Ipsi enim scitis quod in hoc positi sumus (I Thess. III, 3). O immensa [c 1Kb] charitatis viscera Pauli apostoli! despicit passiones quas ipse patitur, et curat ne quid pravae persuasionis discipuli in corde patiantur. In se contemnit vulnera [corporis, et in aliis vulnera] medetur cordis. Habent hoc justi proprium, ut in dolore positi tribulationis suae, curam non deserant utilitatis alienae; et cum de se adversa patientes dolent, aliis necessaria docentes praevident, et quasi percussi quidam magni medici aegrotant. Ipsi tolerant scissuras vulneris, et aliis proferunt medicamenta sanitatis. Valde [Col. 0894C] autem minoris laboris est, aut docere, cum nihil toleras, aut tolerare, cum nihil doces. Sancti viri ad utrasque passionum se vel compassionum pugnas solerter extendunt; et cum tribulationibus fortasse feriuntur, sic exteriora bella suscipiunt, ut sollicite cogitent ne proximorum interiora lacerentur. Dum viri fortes in acie assistunt, illic jaculis adversantia pectora feriunt; hinc scuto postpositos debiles tuentur. Atque ita utrobique velocitate circumspectionis invigilant, quatenus et ante se audaces confodiant, et post se trepidos a vulnere defendant.



CAPUT XXXVI. Quid sit jubilum.

Jubilum dicitur, quando ineffabile gaudium mente [Col. 0894D] concipitur, quod nec abscondi possit, nec sermonibus aperiri, et tamen quibusdam motibus proditur, quamvis nullis proprietatibus exprimatur (Moral., lib. XXIV, c. 6, n. 10). David propheta intuens electorum animas tantum gaudium mente concipere, quantum sermone non valent aperire, ait: Beatus populus, qui scit jubilationem (Psal. LXXXVIII, 16). Non enim ait, qui loquitur, sed qui scit, quia sciri quidem jubilatio intellectu potest, sed dictu [d 1Kb] exprimi non potest. Per jubilum sentitur quod ultra sensum est; et cum vix ad contemplandum sufficiat conscientia sentientis, quomodo ad exprimendum sufficit lingua dicentis?



CAPUT XXXVII. De regni coelestis desiderio.
[Col. 0895A]

Magnus clamor sanctorum magnum est desiderium: tanto enim quisque minus clamat, quanto minus desiderat; et tanto majorem vocem in aures incircumscripti spiritus exprimit, quanto se in ejus desiderio [a 1Kb] plenius fundit (Moral. II, c. 7, n. 11). Cum aliter moveri soleat mens quae petit, aliter quae petitur, et sanctorum animae ita in interni secreti sinu Deo inhaereant, ut inherendo quiescant, quomodo dicuntur petere quas ab interno motu [b 1Kb] constat nullatenus discrepare? Quomodo dicuntur petere quas et voluntatem Dei certum est et ea quae futura sunt non ignorare? Sed in ipso positae ab ipso aliquid [Col. 0895B] petere dicuntur, non quo quidquam desiderent quod ab ejus quem cernunt voluntate discordat, sed quo mente ardentius inhaerent, eo etiam de ipso accipiunt, ut ab ipso petant quod eum facere velle noverunt. Nemo qui tardius auditur credat quod a superna cura negligitur (Moral., lib. XXVI, c. 19, n. 34). Saepe enim nostra desideria, quia celeriter non fiunt, exaudiuntur; et quod impleri concite petimus, ex ipsa melius tarditate prosperatur. Saepe vox nostra eo perficitur, quod [c 1Kb] differtur; et cum superficie tenus petitio negligitur, vota nostra altius in cogitationum radice complentur; sicut et semina messium gelu pressa solidantur, et quo ad superficiem tardius exeunt, eo ad frugem multipliciora consurgunt. Desideria nostra dilatione extenduntur ut proficiant, [Col. 0895C] proficiunt ut ad hoc quod perceptura sunt convalescant, et exercitantur in certamine, ut majoribus cumulentur praemiis in retributione. Labor protrahitur pugnae, ut crescat corona victoriae. Suos ergo Dominus, cum velociter non exaudiat [d 1Kb] , quo repellere creditur, assidue [e 1Kb] trahit. Internus medicus peccatorum in nobis contagia, quae inesse medullitus reprobat, secat, et abscindit virus putredinis ferro tribulationis; eoque voces aegri audire dissimulat, quo aegritudinis finem procurat. David propheta ait: Clamabo per diem, et non exaudies, in [f 1Kb] nocte, et non ad insipientiam mihi (Ps. XXI, 5). Ac si diceret: Nequaquam mihi ad insipientiam proficit quod die ac nocte clamantem me continue non exaudis, quia unde me in temporali tribulatione quasi deseris, et [Col. 0895D] non exaudis [g 1Kb] , inde ad aeternam sapientiam plus erudis. Iterum Psalmista dicit: Adjutor in opportunitatibus in tribulatione (Psal. IX, 10). Tribulationem quippe dicturus, opportunitates praemisit, quia saepe et tribulatione conterimur, et tamen opportunum nondum est, ut ad desiderium ereptionis adjuvemur.



CAPUT XXXVIII. De bonorum concordia.

Tunc charitas a jugo culpae liberos reddit, cum [Col. 0896A] vicissim nos nostro per amorem servitio subjicit, cum et aliena bona nostra credimus, et nostra aliis quasi sua offerentes exhibemus (Reg. Past., part. III c. 22). Certissime sciant homines quia quantislibet virtutibus polleant, spiritales fieri nullatenus possunt, si uniri per concordiam proximis negligunt. Scriptum est: Fructus enim [h 1Kb] spiritus est, charitas, gaudium, pax (Galat. V, 22). Qui ergo servare pacem non curat, ferre fructum spiritus recusat. Unde idem Paulus ait: Cum sit inter vos zelus et contentio, nonne carnales estis? Hinc iterum dicit: Pacem sequimini cum omnibus, et sanctimoniam, sine qua nemo videbit Deum (I Cor. III, 3).



CAPUT XXXIX. De conservanda amicitia.
[Col. 0896B]

Amicus quasi animi custos vocatur (Moral. lib. XXVII, c. 15, n. 28). Unde non immerito quisquis custodire voluntatem Dei in praeceptis illius nititur, ejus amicus vocatur, sicut Veritas discipulis ait: Jam non dicam vos servos, sed amicos. Et iterum: Vos amici mei estis, si feceritis quae ego praecipio vobis (Joan. XV, 14, 15; Moral. lib. VII, c. 24, n. 29). Cum quisque positus in prosperitate ut amicus diligitur, incertum valde est utrum prosperitas an persona diligatur. Amissio autem felicitatis interrogat vim dilectionis. Unde bene quidam sapiens dicit: Non agnoscitur in bonis amicus, et non absconditur in malis inimicus (Eccli. XII, 8). Nec prosperitas amicum indicat, nec adversitas inimicum celat. Quia et ille saepe [Col. 0896C] prosperitatis nostrae reverentia tegitur, et iste ex confidentia adversitatis aperitur. Qualiter amicitia sit tenenda Redemptor noster insinuat, qui in plerisque Scripturae suae sententiis, et amicos jubet diligi in se, et inimicos diligi propter se (Lib. II in Ev., hom. 27, n. 1). Ille enim veraciter charitatem habet, qui et amicum diligit in Deo, et inimicum diligit propter Deum.



CAPUT XL. De legendi assiduitate.

Scriptura sacra lectoris sui animum ad coelestem patriam vocat, atque a terrenis desideriis ad superna amplectenda cor legentis immutat; dictisque obscurioribus exercet fortes, et parvulis humili sermone [Col. 0896D] blanditur (Moral. lib. XX, c. 1, n. 1). Tanto amplius sancta Scriptura diligitur, quanto amplius meditatur, et usu legendi fastidium tollit; lectorisque animum verbis humilibus adjuvat, sublimibus levat. Scriptura sacra aliquomodo cum legentibus crescit, a rudibus lectoribus quasi recognoscitur, et tamen doctis semper nova reperitur (Lib. I in Ezech., homil. 10, n. 2). Ad Ezechielem prophetam dicitur: Fili hominis quodcumque inveneris comede (Ezech. III, 1). Quidquid enim in sacra Scriptura invenitur edendum [Col. 0897A] est, quia et ejus parva simplicem componunt vitam, et ejus magna subtilem aedificant intelligentiam. Praecepta Scripturae sacrae legendo reviviscimus, qui mortui in culpa jacebamus (Lib. I in Ezech., homil. 7, n. 16). Unde omnipotenti Domino per Psalmistam dicitur: In aeternum non obliviscar sermones tuos [a 1Kb] , quia in ipsis vivificasti me (Psal. CXVIII, 93). Sacra Scriptura in tenebris vitae praesentis facta est nobis lumen itineris (Lib. I in Ezech., hom. 7, n. 17). Hinc enim Petrus ait: Cui bene facitis intendentes quasi lucernae lucenti in caliginoso loco (II Petr. I, 19). Cum legenti cuilibet sermo Scripturae sacrae tepidus videtur, sensus divini eloquii ejus mentem non excitat, et in cogitatione sua nullo intellectu luminis emittit [b 1Kb] (Lib. I in Ezech., hom. 7, n. 8). At [Col. 0897B] vero si bene vivendi ordinem quaerat, et per gressum cordis inveniat, quemadmodum pedem boni operis ponat, tantum in sacro eloquio profectum invenit, quantum apud illud ipse profecerit. Plerumque fit, ut Scripturae sacrae verba esse mystica quisque sentiat, si accensus per contemplationis gratiam semetipsum ad coelestia suspendat. Mira enim atque ineffabilis sacri eloquii virtus agnoscitur, cum superno amore legentis animus penetratur. Cum eloquiis sacris intendimus, plerumque malignorum spirituum insidias gravius toleramus, quia menti nostrae terrenarum cogitationum pulverem aspergunt, ut intentionis nostrae oculos a luce intimae visionis obscurent (Moral. lib. XVI, c. 18, n. 23). Bene Isaac patriarcha designat, cum puteos, quos [Col. 0897C] pro haurienda aqua foderat, Allophyli terrae congerie replebant (Gen. XXVI, 15). Nos nimirum quasi puteos fodimus, cum in Scripturae abditis sensibus alta penetramus. Quos tamen occulte replent Allophyli, quando nobis ad alta tendentibus immundi spiritus terrenas cogitationes ingerunt, et quasi inventam divinae scientiae aquam tollunt. In mandatorum Dei praescrutatione insidias malignorum spirituum Psalmista pertulerat, cum dicebat: Declinate a me, maligni, et praescrubator [c 1Kb] mandata Dei mei (Psal. CXVIII, 115). Videlicet patenter insinuans quia mandata Dei praescrutari non poterat, cum malignorum spirituum insidias in mente tolerabat. Lectores sacri eloquii, dum foris ambigunt quod disponant mente, semper quasi ad tabernaculum redeunt, et velut coram [Col. 0897D] testamenti arca Dominum consulunt, si de his in quibus dubitant apud semetipsos intus sacri eloquii paginas requirant (Moral. lib. XXIII, c. 20, n. 38).



CAPUT XLI. De spiritalibus deliciis.

Augent spiritales deliciae desiderium in mente, dum satiant, quia quanto magis earum sapor percipitur, eo amplius cognoscitur quod avidius ametur (Lib. II in Ev., hom. 36, n. 1). Et idcirco non habitae amari non possunt, quia earum sapor ignoratur. Quis enim amare valeat quod ignorat? Psalmista nos [Col. 0898A] admonet dicens: Gustate, et videte, quam [d 1Kb] suavis est Dominus (Psal. XXXIII, 9); ac si aperte dicat: Suavitatem ejus non cognoscitis, si hanc minime gustatis. Sed cibum vitae ex palato cordis tangite, ut probantes ejus dulcedinem amare valeatis. Spiritales delicias tunc homo amisit, cum in paradiso peccavit. Extractus enim [e 1Kb] , a cibo aeternae dulcedinis os clausit. Unde nos quoque nati in hujus peregrinationis aerumna, qui fastidiosi jam venimus, nescimus quid desiderare debeamus. Tantoque amplius fastidii nostri se morbus exaggerat, quanto magis ab esu illius dulcedinis animus elongat. Et eo jam internas delicias non appetit, quo se eas comedere diu longeque desuevit. Fastidio miseriae nostrae tabescimus, et longa inediae peste fatigamur. Et quia gustare intus [Col. 0898B] nolumus dulcedinem praeparatam, amamus foras miseri famem nostram. Superna pietas nos nec deserentes se deserit. Contemptas enim illas delicias ad memoriae nostrae oculos revocat, easque nobis proponit, in promissione torporem excutit, atque ut fastidium nostrum repellere debeamus, invitat, ac dicit: Gustate, et videte, quam suavis est Dominus (Lib. II in Evang., hom. 36, n. 2)



CAPUT XLII. De discretione.

Magnum est disciplinae magisterium subtilitas discretionis, quatenus quisque rector culpas delinquentium discrete noverit parcere, et pie resecare (Lib. II in Ezech., homil. 9, n. 20). Qui autem sic [Col. 0898C] dimittunt peccata, ut non corrigant, aut sic quasi corrigendo feriunt, ut non dimittant, discretionis spiritum non habent. Scriptum est in libro Genesis: Si recte offeras, et recte non dividas, peccasti (Gen. IV, 7, secundum LXX). Recte offertur, cum recta intentione quid agitur. Sed recte non dividitur, si non hoc, quod pie agitur, etiam subtiliter discernatur. Oblata recte dividere, est quaelibet bona nostra studia discernendo pensare. Quod nimirum qui agere dissimulat, etiam recte offerens peccat. Saepe quod bono studio gerimus, dum discernere caute negligimus, quo judicetur fine nescimus; et nonnunquam hoc fit reatus criminis, quod putatur causa virtutis (Moral. lib. III, c. 13, n. 23, 24). Recte ergo offerimus, cum bono studio bonum opus agimus; sed recte non dividimus, [Col. 0898D] si habere discretionem in bono opere postponamus (Lib. I in Ezech., homil. 11, n. 12). Ille namque angustam viam ingreditur, qui in cunctis quae agit, discretionis subtilitate sollicite coarctatur. Nam qui per voluntates proprias secura mente se dilatat, angustae sibi portae aditum damnat (Moral. lib. XXVIII, c. 11, n. 26). Sancta Ecclesia, quae ex causis singulis tentamenta prodeant, per discretionem prospicit, et ventura vitiorum bella ex alto deprehendit.



CAPUT XLIII. De taciturnitate.
[Col. 0899A]

Lingua discrete frenanda est, non insolubiter obliganda. Scriptum namque est: Sapiens tacebit usque ad tempus (Eccli. XX, 7; Moral. lib. VII, c. 37, n. 61). Ut nimirum cum opportunum considerat, postposita censura silentii, loquendo quae congruunt, in usum se utilitatis impendat. De tacendi atque loquendi censura per Salomonem dicitur: Tempus loquendi, et tempus tacendi (Eccle. III, 7). Discrete quippe vicissitudinum pensanda sunt tempora, ne aut cum restringi lingua debet, per verba inutiliter defluat [a 1Kb] , aut cum loqui utiliter potest, semetipsam pigre restringat. Quanta sit utilitas taciturnitatis silentium, Psalmista considerans ait: Pone, Domine, custodiam ori [Col. 0899B] meo, et ostium circumstantiae labiis meis (Psal. CXLIX, 3). Non enim poni ori suo parietem, sed ostium petit, quod videlicet aperitur et clauditur. Unde et nobis caute dicendum est, quatenus os discretum et congruo [tempore vox aperiat, et rursum congruo] taciturnitas claudat. Sollicite studeant nimis taciti, non solum quales foras ostendere, sed etiam quales se debeant intus exhibere, ut plus ex cogitationibus occultum judicium, quam ex sermonibus reprehensionem metuant proximorum (Reg. Past., part. III, c. 14). Insinuari nimis tacitis debet, quia dum quaedam vitia incaute fugiunt, occulte deterioribus implicantur. Nam saepe linguam quia immoderatius frenant, in corde gravius multiloquium tolerant. Ut eo plus cogitationes in mente ferveant, quo illas violenta [Col. 0899C] custodia indiscreti silentii angustat. Plerumque nimis taciti tanto latius in cogitationibus diffluunt, quanto se esse securius aestimant, quia foris a reprehensoribus non videntur. Nonnunquam mens taciti in superbiam tollitur, et quos loquentes audit, quasi infirmos despicit. Cumque os corporis claudit, quantum se vitiis superbiendo aperiat, non agnoscit. Plerumque contingit ut mens nimium taciti linguam premat, mentem elevet. Et cum suam nequitiam minime considerat, tanto apud se cunctos liberius, quanto et secretius accusat. Saepe nimis taciti, cum nonnulla injusta patiuntur, eo in acriorem dolorem prodeunt, quo ea quae sustinent non loquuntur. Nam si illatas molestias tranquille lingua diceret, a conscientia dolor emanaret. [Col. 0899D] Vulnera enim clausa plus cruciant. Nam cum putredo, quae interius fervet, ejicitur, ad salutem dolor aperitur. Scire debent qui plusquam expedit tacent ne inter molesta quae tolerant, dum linguam tenent, vim doloris exaggerent. Monendi enim sunt ut si proximos sicut se diligunt, minime illis taceant, unde eos juste reprehendunt. Vocis medicamine utrorumque saluti concurritur, dum ab illo qui infert actio prava compescitur, et ab hoc qui sustinet doloris fervor vulnere aperto temperatur. Qui proximorum mala respiciunt, et tamen in silentio linguam premunt, quasi conspectis vulneribus usum medicaminis [Col. 0900A] subtrahunt; et eo mortis auctores fiunt, quo virus quod poterant curare noluerunt.



CAPUT XLIV. De cavenda detractione.

Qui alienae vitae detractione pascuntur, alienis procul dubio carnibus satiantur, sicut scriptum est: Non comedas cum eis qui carnem ad vescendum conferunt (Prov. XXIII, 20; Moral. lib. XIV, c. 52, n. 61). Carnes quippe ad vescendum conferre est in collocutione derogationis vicissim proximorum vitia derogare [b 1Kb] . De obtrectatoribus recte per Salomonem dicitur: Quia vacantes potibus, et dantes symbolum, consumentur, et vestietur pannis dormitio [c 1Kb] (Ibid.). Potibus vacant, qui de opprobrio alienae vitae se debriant. Symbolum vero dare est sicut unusquisque solet de [d 1Kb] [Col. 0900B] parte sua cibos ad vescendum, ita in confabulatione detractionis verba conferre. Vacantes, inquit, potibus, et dantes symbolum consumentur, quia sicut scriptum est: Omnis detractor eradicabitur [e 1Kb] . Vestietur autem pannis dormitio, quia despectum et inopem a cunctis bonis operibus mors sua invenit, quem hic ad alienae vitae exquirenda crimina detractionis suae languor occupavit.



CAPUT XLV. De compunctione.

Disciplina exterior culpas diluit, et extensam mentem compunctio poenitentiae ultione transfigit (Moral. lib. XXIII, c. 21, n. 40). Sed hoc inter se utraque haec differunt, quod plagae percussionum dolent, lamenta compunctionum sapiunt. Illae affligentes [Col. 0900C] cruciant, ista reficiunt, dum affligunt. Per illas in afflictione moeror est, per haec in moerore laetitia. Omne peccatum spina est, quia dum trabit ad delectationem, quasi pungendo lacerat mentem (Moral. lib. XX, c. 10, n. 21). Unde voce justi, et poenitentis dicitur: Conversus sum in aerumna [mea] dum confringitur spina (Psal. XXXI, 4). Quia scilicet mens ad lamentum vertitur, ut peccati punctio poenitendo frangatur. Disrupisti, inquit, vincula mea, tibi sacrificabo hostiam laudis (Psal. CXV, 16). Tunc disrumpit Dominus vincula nostra, cum et mala nobis quae fecimus demonstrat, atque ad haec eadem deflenda quae cognoscimus adjuvat (Moral. lib. IX, c. 62, n. 94). Omnipotens Dominus culpas operis [Col. 0900D] objicit, et pia manu gratiae vincula cordis solvit, ut ad vacationem poenitentiae mens nostra se erigat, et carnis soluta compedibus, in auctorem suum libera gressum amoris tendat. Cum vehemens poenitentiae spiritus mentem occupat, omnem in ea explorationem reprehensibilis gaudii perturbat, ut nihil ei jam nisi flere libeat, nihil quod se terrere possit, attendat (Moral. lib. IV, c. 19, n. 35). Electi uniuscujusque mens ponit ante oculos illinc districtionem justitiae, hinc meritum culpae: conspicit quo supplicio digna sit, si parcentis pietas desit, quae per lamenta praesentia [ab] aeterna eruere poena consuevit. Cum [Col. 0901A] vis compunctionis valida mentes nostras huic mundo quasi mari deditas salubriter rore confundit, quasi in spiritu vehementi Deus naves Tharsis conterit (Apud Paterium, lib. XI super Psal., cap. 108). [a 1Kb] Omnipotens Dominus mentes carnalium, quae prius in hujus mundi fluctibus vagabantur, per sancti Spiritus adventum in moerore poenitentiae affligit, ut contritae a superbia salubriter in humilitate jaceant, quas prius in hoc mari saeculi ad alta vanitatis prosperitatis suae unda sublevavit [b 1Kb] . Plerumque ad Christum mentes carnalium per poenitentiam conversae, quibus poena videbatur ab hominibus despici, postmodum grave fit ab hominibus honorari. Et qui ante mala perpetrare consueverant, et gaudebant, postmodum non timent etiam affligi pro [Col. 0901B] bonis. Quatuor sunt qualitates quibus justi viri anima in compunctione vehementer afficitur, cum aut malorum suorum reminiscitur, considerans ubi fuit; aut judiciorum Dei sententiam metuens, et secum quaerens, cogitat ubi erit; aut cum mala vitae praesentis solerter attendens, moerens considerat ubi est; aut cum bona supernae patriae contemplatur, quae quia necdum adipiscitur, lugens conspicit ubi non est (Moral. lib. XXIII, c. 21, n. 41). Malorum suorum Paulus meminerat, et ex eis se in quibus fuerat affligebat, cum diceret: Non sum dignus vocari apostolus, quia persecutus sum Ecclesiam Dei (I Cor. XV, 9). Divinum judicium subtiliter Paulus apostolus pensans, in futuro male esse metuebat, dicens: Castigo corpus meum, et servituti subjicio, ne forte aliis praedicans, [Col. 0901C] ipse reprobus efficiar (I Cor. IX, 27). Mala praesentis vitae idem Paulus pensabat, cum diceret: Dum sumus in [c 1Kb] corpore, peregrinamur a Domino (II Cor. V, 6). Et: Video aliam legem in membris meis repugnantem legi mentis meae, et captivum me ducentem in lege peccati, quae est in membris meis. Infelix ego homo, quis me liberabit de corpore mortis hujus (Rom. VII, 22)? Rursum bona aeternae patriae idem Vas electionis considerabat, dicens: Videmus nunc per speculum in aenigmate; tunc autem facie ad faciem. Nunc cognosco ex parte, tunc autem cognoscam sicut et cognitus sum (I Cor. XIII, 12). Atque iterum: Scimus quoniam si terrestris domus nostra hujus habitationis dissolvatur, quod aedificationem ex Deo habemus, domum non [d 1Kb] manufactam aeternam in coelis (II Cor. V, 1). Mala [Col. 0901D] vitae praesentis beatus Job considerans, ait: Tentatio est vita humana super terram (Job. VII, 1). Unde David quoque ait: Universa vanitas omnis homo vivens (Psal. XXXVIII, 6). Et quanquam in imaginem Dei ambulet homo, tamen vane conturbabitur. Aeternam patriam Psalmista contemplatus, et haec mala pensans, in quibus erat, atque illa bona considerans, in quibus adhuc non erat, ait: Heu me [e 1Kb] quod incolatus meus [Col. 0902A] prolongatus est (Psal. CXIX, 5)! Et: Ego dixi in pavore meo: Projectus sum a vultu oculorum tuorum (Psal. XXX, 23). Sunt nonnulli qui jam in dono perceperunt libere pro justitia eloqui [f 1Kb] oppressos tueri, indigentibus possessa tribuere, ardorem fidei habere; sed adhuc gratiam lacrymarum non habent. Hi nimirum terram Australem et arentem habent, sed adhuc irrigua indigent, quia in bonis operibus positi, in quibus magni atque ferventes sunt, oportet nimis ut aut timore supplicii, aut amore regni coelorum, mala etiam quae antea perpetraverunt deplorent. Licet in multis speciebus compunctio dividatur, quando singulae quaeque a poenitentibus culpae planguntur; unde ex voce quoque poenitentium Jeremias ait: Divisiones aquarum deduxit oculus meus [Col. 0902B] (Thren. III, 48); principaliter tamen compunctionum genera duo sunt, quia ad [g 1Kb] Deum sitiens anima, prius timore compungitur, post amore. Prius enim sese in lacrymis afficit, quia dum malorum suorum recolit, pro his perpeti aeterna supplicia pertimescit. Cum longa moeroris anxietudine fuerit formido consumpta, quaedam jam de praesumptione veniae securitas nascitur, et in amore coelestium gaudiorum animus inflammatur. Et qui prius flebat, ne duceretur ad supplicium, postmodum flere amarissime incipit, quia differtur a regno. Plerumque contemplatur mens qui sint illi angelorum chori, quae ipsa societas sanctorum spirituum, quae majestas internae [h 1Kb] visionis Dei, et amplius plangit, quia a bonis perennibus deest, quam flebat [i 1Kb] prius, [Col. 0902C] cum mala aeterna metuebat. Sicque fit ut perfecta compunctio formidinis tradat [j 1Kb] animum compunctioni dilectionis. In sacra veracique historia figurata narratione describitur quod Axa filia Caleph sedens super asinum suspiravit (Josue XV, 18 seq.). Cui dixit pater suus: Quid habes? atque illa respondit: Da mihi benedictionem, terram Australem et arentem dedisti mihi, junge et irriguam. Tunc dedit ei pater suus irriguum superius et irriguum inferius. Axa quippe super asinum sedet, cum irrationabilibus carnis suae motibus anima praesidet; quae suspirans a patre terram irriguam petit; quia a Creatore nostro cum magno gemitu quaerendae sunt lacrymae compunctionum. Quia ergo, ut dixi, duo sunt compunctionis genera, dedit ei Pater suus irriguum superius, et irriguum [Col. 0902D] inferius. Irriguum quippe superius accipit anima, cum sese in lacrymis coelestis regni desiderio affligit; irriguum vero inferius accipit, cum inferni supplicia flendo pertimescit (Lib. III Dialog., c. 34).



CAPUT XLVI. De spe et formidine electorum.

Plerumque mens justi jam quidem quod perverse egisse meminit deplorat, jam prave acta non solum [Col. 0903A] deserit, sed amarissimis etiam lamentis punit: sed tamen dum eorum quae egit reminiscitur, gravi de judicio pavore terretur (Moral. lib. IV, c. 36, n. 71). Electus quisque jam se perfecte convertit; sed adhuc se perfecte in securitate non erigit, quia dum quanta sit districtio extremi examinis pensat, inter spem ac formidinem sollicitus trepidat, quia, justus Judex veniens quid de perpetratis reputet, quid relaxet, ignorat. Saepe mens poenitentis quam prava commiserit meminit; sed haec commissa si digne fleverit [a 1Kb] nescit, ac ne culpae immanitas modum poenitentiae transeat, metuit. Plerumque culpam jam veritas relaxat, sed mens afflicta adhuc de venia, dum valde sibi est sollicita, trepidat. Sanctus quisque vir etiam hic misericordiam suscipit, sed suscepisse se nescit, [Col. 0903B] quia peccatum suum homo jam corrigendo et poenitendo deserit; sed tamen adhuc districtum Judicem de ejus retributione pertimescit. Illic justus quilibet sine ulla formidine misericordias Domini libere in aeternitate cantat (Psal. LXXXVIII, 1), ubi jam de peccati venia dubietas non erit ubi, jam securam mentem culpae suae memoria non addicit, ubi non sub reatu animus trepidat, sed de ejus indulgentia liber exsultat (Reg. Past., part. III, c. 29). David propheta cum peteret, dicens: Averte oculos tuos a peccatis meis (Psal. L, 11), paulo superius intulit: Delictum meum coram me est semper (Psal. L, 5). Ac si diceret: Peccatum meum ne respicias, postulo, quia hoc respicere ipse non cesso. Unde et per alium prophetam Dominus dicit: Et peccatorum tuorum memor non ero, [Col. 0903C] tu autem memor esto (Isai. XLIII, 25). Providendum est his qui peccata sua deflent, ut singula quaeque admissa considerent, et dum per unumquodque erroris sui inquinationem deflent, simul se ac totos lacrymis mundent. Per Jeremiam dicitur, cum Judeae singula delicta pensarentur: Divisiones aquarum deduxit oculus meus (Thren. III, 48). Divisas quippe ex oculis aquas deducimus, quando peccatis singulis dispertitas lacrymas damus. Neque enim uno eodemque tempore aeque mens de omnibus dolet; sed dum nunc hujus, nunc illius culpae memoria acrius tangitur, simul de omnibus in singulis commota purgatur. Admonendi sunt timore formidinis oppressi, ut de misericordia quam postulant praesumant, ne vi immoderatae afflictionis intereant. Neque enim pie Dominus ante delinquentium [Col. 0903D] oculos flenda peccata opponeret, si per semetipsum ea districte ferire voluisset. Constat enim quod suo judicio [b 1Kb] abscondere voluit, quos miserando praeveniens sibimetipsis judices fecit. Hinc enim scriptum est: Praeveniamus faciem ejus in confessione (Psal. XCXIV, 2). Hinc per Paulum dicitur: Si nosmetipsos dijudicaremus, non utique judicaremur (I Cor. XI, 31). Sancti viri, in eo quod se peccasse meminerunt, quia pertimescunt et deflent, quid aliud quam corpus cooperiunt (Lib I in Ezech., homil. 4, n. 5)? [Col. 0904A] Qui facta carnalia per superducta bona opera districto examine [c 1Kb] abscondunt. Scriptum est: Beati quorum remissae sunt iniquitates, et quorum tecta sunt peccata (Psal. XXXI, 1). Peccata enim tegimus, cum bona facta malis actibus superponimus. Omne enim quod operitur, inferius ponitur; et hoc unde operitur, desuper ducitur. Quando ergo abdicamus mala quae fecimus, et eligimus bona quae facimus [d 1Kb] quasi tegimen illi rei superducimus, quam videri erubescimus. Sancti viri adhuc in hac vita constituti habent, quod ante Dei oculos operire debeant, quia omnino est impossibile ut aut in opere, aut in locutione, aut in cogitatione nunquam delinquant (Lib. I in Ezech., hom. 4, n. 6). Per beatum Mosen Dominus ait: Non accipies loco pignoris molam superiorem aut inferiorem [Col. 0904B] (Deut. XXIV, 6.) Superior autem aut inferior mola est spes et timor: spes quippe ad alta subvehit, timor autem cor inferius premit. Mola superior et inferior ita sibi necessario jungitur, ut una sine altera inutiliter habeatur (Moral. lib. XXXIII, c. 12, n. 24). In peccatoris itaque pectore incessanter debet spes, et formido conjungi, quia incassum misericordiam sperat, si non etiam de misericordia confidit [e 1Kb] . Loco pignoris mola superior aut inferior tolli prohibetur, quia qui peccatori praedicat, tanta dispensatione componere praedicationem debet, ut nec derelicta spe timorem subtrahat, nec subtracta spe in solo eum timore derelinquat. Mola superior aut inferior tollitur, si per praedicantis linguam in peccatoris pectore aut timor a spe, aut spes a timore dividatur.



CAPUT XLVII. De poenitentia.
[Col. 0904C]

Omnis peccator in poenitentia duplum habere gemitum debet (Moral. XXXII, c. 3, n. 4). Nimirum quia et bonum quod oportuit, non fecit, et malum quod non oportuit, fecit. Cum ad bona opera non assurgimus, necesse est ut nosmetipsos dupliciter defleamus, quia et recta non fecimus, et prava operati sumus. Per beatum Moysen unus turtur pro peccato, alter vero offerri in holocaustum jubetur (Levit. XV, 29, 30). Holocaustum namque totum incensum dicitur. Unum ergo turturem pro peccato offerimus, cum pro culpa gemitum damus; de altero holocaustum facimus, cum pro eo [quod] bona negligimus [f 1Kb] , nosmetipsos funditus succendentes igne [Col. 0904D] doloris ardemus. Beatus Job per flagella proficiens, et a semetipso in magna sui redargutione dissentiens, dicit: Idcirco ipse me reprehendo, et ago poenitentiam (Job. XLII, 6). [Poenitentiam] agere est, contemplata summa essentia, nihil aliud quam favillam se cineremque cognoscere (Moral. XXXV, c. 5, n. 6, 7). In cilicio asperitas et punctio peccatorum; in cinere autem pulvis ostenditur mortuorum. Et idcirco utrumque hoc adhiberi ad poenitentiam solet, ut in punctione cilicii cognoscamus quid per culpam fecimus, et in favilla cineris perpendamus quid per judicium [Col. 0905A] facti sumus. Considerentur ergo in cilicio pungentia vitia, consideretur in cinere per mortis sententiam subsequens justa poena vitiorum. Quia post peccatum carnis contumeliae surrexerunt, videat homo in asperitate cilicii superbiendo quid fecit, videat in cinere usquequo peccando pervenit. Quasi quodam cilicio peccator pungitur, dum in mente sua asperis redargutionum stimulis confricatur. In cinere autem agit poenitentiam, quia ex primo peccato quid per justum judicium factus sit solerter attendit (Moral. IV, 14, n. 26; Job. III, 4). In tenebras diem vertimus, cum, nosmetipsos districte punientes, ipsa delectationis pravae blandimenta per districta poenitentiae lamenta cruciamus, et flendo insequimur quidquid in corde taciti ex delectatione peccamus. Fidelis [Col. 0905B] quisque, dum cogitationes in judicio exquiri subtiliter non ignorat, semetipsum introrsus discutiens, ante judicium vehementer examinat, ut districtus Judex eo jam tranquillus veniat, quo reum [a 1Kb] suum, quem discutere appetit, pro culpa punitum cernit. Omnipotens Deus subtiliter acta nostra considerat, et tamen haec poenitentibus misericorditer relaxat (Moral. XII, c. 16, n. 20). Qui et duritiam in peccantibus conspicit, sed tamen hanc, praeveniente gratia, ad poenitentiam emollit. Culpas nostras Deus enumerat, cum nos ipsos ad singula quae fecimus deflenda convertit. Quas misericorditer relaxat, quia eas dum nos punimus, ipse nequaquam in extremo examine judicat; Paulo attestante, qui ait: Si nosmetipsos dijudicaremus, non utique judicaremur (I ad [Col. 0905C] Cor. XI, 31; Moral. 12, c. 17, n. 21). Quod exterius agimus, nisi poenitentia interveniente diluamus, in secreto judiciorum Dei sub quadam occultatione servatur, ut quandoque etiam de sigillo [b 1Kb] secreti exeat ad publicum judicii. Cum vero pro malis quae fecimus disciplinae flagello atterimur, et haec per poenitentiam deflemus, iniquitatem nostram signat, et curat quia nec inulta hic deserit, nec in judicio punienda reservat. Signat igitur Deus delicta nostra, quia hic ea subtiliter attendit, ut feriat; curat vero, quia haec per flagellum funditus relaxat. Beatus Job, humani generis assumens personam, dicit: Signasti quasi in sacculo delicta mea (Job XIV, 17). Peccata nostra signantur in sacculo, cum mala quae fecimus sollicito [Col. 0905D] semper corde pensamus. Quid namque est cor hominis nisi sacculus Dei? In Dei sacculo signata portamus, quia culpas quas nos intuendo et poenitendo cognoscimus pius nobis conditor relaxat. Recte post signata in sacculo delicta dicitur: Sed curasti iniquitatem meam (Job, ibid.), ac si aperte dicat: Quae modo signas, ut poenitendo videam, agis, procul dubio, ne in retributione videantur.



CAPUT XLVIII. De confessione.

Humilitatis testimonia sunt, et iniquitatem suam [Col. 0906A] quemque cognoscere, et cognitam voce confessionis aperire (Moral. XXII, c. 15, n. 30). Usitatum humani generis vitium est, et labendo [c 1Kb] peccatum committere, et commissum non confitendo prodere, sed negando defendere, atque convictum [d 1Kb] defendendo multiplicare. Ex illo quippe lapsu primi hominis haec augmenta nequitiae ducimus, ex quo ipsam radicem traximus culpae. Ad hoc primus homo requisitus fuerat, ut peccatum quod transgrediendo commiserat, confitendo deleret; et interrogatur ubi esset, ut perpetratam culpam respiceret, et confitendo cognosceret, quam longe a conditoris sui facie abesset (Gen. III, 10). Indicia verae confessionis sunt, si cum quisque se peccatorem dicit, id de se dicenti etiam alteri non contradicit (Moral. XXII, c. 15, n. 33). Scriptum [Col. 0906B] est: Justus in principio accusator est sui (Prov. XVIII, 17). Non magis peccator, sed justus videri appetit, cum peccatorem se quisquis nullo arguente confitetur. Confessionis veritatem probat, cum alter malum quod fecimus increpat. Quod si superbe defendimus, liquet quia peccatores nos ex nobis ficte dicebamus. Curandum summopere est ut mala quae fecimus et sponte fateamur, et haec aliis arguentibus non negemus. Superbiae quippe vitium est, ut quod se fateri quisque quasi sua sponte dignatur, hoc sibi dici ab aliis dedignetur. Pignus debitoris est confessio peccatoris; a debitore enim pignus accipitur, cum a peccatore jam peccati confessio tenetur.



CAPUT XLIX. De gravitate consilii.

[Col. 0906C] Aliud est gravem esse per consilium, aliud per peccatum; aliud est gravem esse per constantiam aliud per culpam. Ista enim gravitas pondus habet oneris, illa virtutis (Moral. XIX, c. 5, n. 8). Respectu supernae remunerationis hoc praemium plerumque percipiunt animae, uti ab intentione Dei non jam levi motu desiliant, sed in eo [e 1Kb] fixa constantiae gravitate consistant. Judaicus populus leviter movebatur, de quo per prophetam dicitur: Abiit vagus in viam cordis sui: Viam ejus vidi, et dimisi eum (Isai. LVII, 17). Grave autem consilium cordis omnem inconstantiam vagationis expellit. Sunt animae quae levi motu nunc ista, nunc illa, desiderent [f 1Kb] . Omnipotens ergo Deus, quia ipsas leves fluctuationes mentium non leviter [Col. 0906D] pensat, vagationem cordis relinquendo dijudicat. Sed cum per gratiam respicit vagam mentem, in consilii stabilitatem figit. Cum Deus omnipotens leves motus hominis misericorditer dignatur aspicere, hunc protinus ad constantiae maturitatem format, atque supernae gratiae respectu cor ejus ad gravitatem consilii repente perducit.



CAPUT L. De hospitalitate.

Hospitalitatem fraternitatis amare, charitatis opera diligere, nobis valde necessarium est (Lib. II in Ev., [Col. 0907A] hom. 23, n. 2). Unde egregius praedicator, nobis utraque commendans, ait: Charitas fraternitatis maneat in vobis, et hospitalitatem nolite oblivisci (Hebr. XIII, 1). Beatus Petrus princeps apostolorum hujus hospitalitatis gratiam cum benignitate fratribus exhibendam nobis commendat, dicens: Hospitales invicem sine murmurationibus (I Pet. IV, 9). Hinc ipsa Veritas dicit: Hospes fui, et suscepistis me (Matth. XXV, 35). Mira pietate Redemptor noster loquitur ex suorum compassione membrorum, dicens: Quodcunque uni ex minimis istis fecistis, mihi fecistis (Ibid., 40). Ipse igitur nos per hoc quod caput nostrum est adjuvat, qui per nostra bona opera in suis membris adjuvatur (Moral. lib. XVI, c. 2, n. 2). Pensandum nobis est quantum hospitalitas fraternae compassionis [Col. 0907B] valeat, quantum nos omnipotenti Domino misericordiae viscera conjungant (Lib. II in Ev., hom. 39, n. 10). Inde enim ei qui est super omnia appropinquamus, unde nos per compassionem proximi etiam sub nosmetipsos deponimus. In rebus corporalibus nemo alta tangit, nisi qui tenditur; in rebus vero spiritalibus certum est quia quanto plus per compassionem attrahimur, tanto ultis verius propinquamus. Redemptori generis humani ad aedificationem nostram minime sufficit quod in extremo judicio dicturum se esse perhibuit: Quandiu fecistis uni ex his fratribus meis minimis, mihi fecistis (Matth. XXV, 42), nisi et ante judicium hoc in se ostenderet quod dixisset; ut videlicet demonstraret quia bona quisquis nunc opera indigentibus exhibet, ei haec specialiter impendit [Col. 0907C] cujus haec amore exhibuerit. Et tanto in se plus quisque majorem mercedem recipit, quanto nec eum despicit qui amplius despiciendus videtur.



CAPUT LI. De corruptione vitae praesentis.

Justis in hac vita positis ipsa sarcina suae corruptionis onerosa est, quod vigiliae defatigant, somnus quaeritur, ut vigiliarum labor atque anxietas temperetur (Moral. XII, c. 13, n. 17). Nonnunquam etiam sonus occidit, fames corpus atterit, atque ut ejus necessitas repellatur, cibi requiruntur. Sed saepe et cibi gravant, qui ad repellendum debilitatis gravamen quaesiti fuerant. Gravis est valde sarcina corruptionis, quae nisi vehementer onerosa esset, Paulus nequaquam diceret: Vanitati creatura subjecta est [Col. 0907D] non volens, sed propter eum qui subjecit in spe, quia et ipsa creatura liberabitur a servitute corruptionis in libertatem gloriae filiorum Dei. Scimus enim quod omnis creatura congemiscit [a 1Kb] et parturit usque adhuc (Rom. VIII, 20). Quousque subditi corruptioni sumus, Auctori nostro minime respondemus, quia dum corruptio ab incorruptione longe est, similitudo apta nostrae responsioni non est (Moral. XII, c. 14, n. 18). Beatus Job, aeternae incorruptionis statum desiderans, dicit: Operi manuum tuarum porriges dexteram [b 1Kb] tuam (Job. XIV, 15; Moral. XII, cap. 15, n. 19). Ac si [Col. 0908A] patenter dicat: Idcirco creatura corruptibilis persistere ad incorruptionem potest, quia Dei omnipotentis manu erigitur, et sui respectus gratia ut persistat tenetur. Humana creatura eo ipso quo creatura est, in semetipsa habet sub se defluere; sed a conditore suo homo accipit, ut et super se contemplatione rapiatur, et in seipso in incorruptione [c 1Kb] teneatur. Creatura humana corruptioni subdita, ne sub se defluat, sed in incorruptione persistat, ad incommutabilitatis statum Auctoris sui dextera levatur.



CAPUT LII. De salute corporis.

Admonendi sunt incolumes, ut salutem corporis exerceant ad salutem mentis; ne si acceptae incolumitatis gratiam ad usum nequitiae inclinent, dono [Col. 0908B] deteriores fiant: et eo postmodum supplicia graviora mereantur, quo nunc largioribus bonis Dei male uti non metuunt (Reg. Past. p. III, c. 12). Admonendi sunt incolumes, ne opportunitatem salutis in perpetuum promerendae despiciant. Scriptum namque est: Ecce nunc acceptabile [d 1Kb] , ecce nunc dies salutis (II Cor. VI, 2). Dicendum est eis, ne placere Deo, si cum possunt noluerint, cum voluerint sero non possint. Salus corporis, quando ad bene operandum accepta despicitur, quanti sit muneris amissa sentitur; et infructuose ad ultimum quaeritur, quae congruo concessa tempore utiliter non habetur. Per Sapientissimum Salomonem dicitur: Ne des alienis laborem [e 1Kb] tuum, et annos tuos crudeli, ne forte impleantur extranei viribus tuis, et labores tui sint in domo aliena, et [Col. 0908C] gemas in novissimis, quando consumpseris carnes et corpus tuum (Prov. V, 9 seq.). Quinamque a nobis alieni sunt, nisi maligni spiritus, qui a coelestis sunt patriae sorte separati? Quis vero honor noster est, nisi quod etiam in luteis corporibus conditi, ad conditoris tamen nostri sumus imaginem et similitudinem creati? Vel quis alius crudelis est, nisi ille apostata angelus, qui et semetipsum poena mortis superbiendo perculit, et inferre mortem humano generi etiam perditus non pepercit? Honorem suum alienis dat, qui, ad Dei imaginem ac similitudinem conditus, vitae suae tempora malignorum spirituum voluptatibus administrat. Annos etiam suos crudeli tradit, qui ad voluntatem male dominantis adversarii accepta vivendi spatia expendit. Quisquis per acceptam valetudinem [Col. 0908D] corporis, per attributam sibi sapientiam mentis non exercendis virtutibus, sed perpetrandis vitiis, elaborat, nequaquam suis viribus suam domum, sed extraneorum habitacula, id est, immundorum spirituum facta, multiplicat, nimirum vel luxuriando, vel superbiendo agens, ut etiam se addito perditorum numerus crescat. Plerumque accepta salus carnis per vitia expenditur; sed cum repente subtrahitur, cum molestiis caro atteritur, cum jam egredi anima urgetur, diu male habita, quasi ad bene vivendum salus amissa requiritur. [Col. 0909A] Tunc recte gemunt homines, quod Deo servire noluerunt, quando damna suae negligentiae recuperare serviendo nequaquam possunt. Unde alias dicitur: Cum occideret eos, tunc quaerebant eum (Ps. LXXVII, 34).



CAPUT LIII. De aegritudine corporis.

Admonendi sunt aegri, ut eo se Dei filios sentiant, quod [a 1Kb] illos disciplinae flagella castigant. Nisi enim correctis filiis haereditatem dare disponeret, erudire eos per molestias non curaret (Reg. Past., ubi sup.). Dicendum est aegris ut si coelestem patriam suam credunt, necessarium est ut in hac labores, velut in aliena patria, patiantur. Lapides sanctuarii Domini extra tunsi sunt, ut in constructione templi absque mallei sonitu ponerentur. Quia videlicet nunc foras [Col. 0909B] per flagella tundimur, ut intus in templum Dei postmodum sine disciplinae percussione disponamur; quatenus quidquid in nobis est superfluum modo percussio resecet, et tunc sola nos in aedificio concordia charitatis liget. Admonendi sunt aegri, ut considerent pro percipiendis terrenis haereditatibus, quam dura carnis [b 1Kb] filios disciplinae flagella castigent. Cur [c 1Kb] ergo nobis divinae correctionis poena gravis est, per quam et nunquam amittenda haereditas percipitur, et semper mansura supplicia vitantur? Considerent aegri quanta salus cordis sit molestia corporalis, quae ad cognitionem sui mentem revocat, et quam plerumque salus abjicit, infirmitatis memoria [d 1Kb] reformat, ut animus, qui extra se in elatione ducitur cui sit conditioni subditus ex percussa quam [Col. 0909C] sustinet carne memoretur. Plerumque caro per molestias tarda flagello suo menti Deum indicat, quem mens ipsa carni praesidens non videbat, ita ut anxietatem spiritus proficere in hoc mundo cupientis, velut iter tendentis impediat, donec ei invisibilem qui sibi obviat innotescat. Admonendi sunt aegri, ut considerent quanti sit muneris molestia corporalis, quae et admissa peccata diluit, et ea quae poterant admitti compescit, quae sumpta ab exterioribus plagis concussae menti poenitentiae vulnera infligit. In Proverbiis Salomonis scriptum est: Livor vulneris abstergit mala, et plagae in secretioribus ventris (Prov. XX, 20). Mala enim livor vulneris abstergit, quia flagellorum dolor vel cogitatas vel perpetratas nequitias diluit. Cum exterius percutimur, ad peccatorum [Col. 0909D] nostrorum memoriam taciti afflictique revocamur, ante oculos nostros cuncta quae a nobis sunt male gesta reducimus, et per hoc quod foras patimur magis intus quod fecimus dolemus. Unde fit ut inter aperta vulnera corporis amplius nos abluat plaga secreta ventris, quia sanat nequitias pravi operis occultum vulnus doloris. Admonendi sunt aegri quatenus patientiae virtutem servent, ut incessanter quanta Redemptor ab his quos creaverat pertulit mala considerent. Cur itaque asperum creditur ut a Deo homo toleret flagella pro malis, si tanta Deus ab hominibus pertulit mala pro bonis? Aut quis sana [Col. 0910A] intelligentia de percussione sua ingratus exstet, si ipse hinc sine flagello non exiit, qui hic sine peccato vixit?



CAPUT LIV. De morte corporis.

Praefixi dies singulis ab interna Dei praescientia nec augeri possunt, nec minui, nisi contingat ut ita praesciantur, ut aut cum optimis operibus longiores sint, aut cum pessimis breviores, sicut Ezechias augmentum dierum meruit impensione lacrymarum, et sicut de perversis scriptum est: Indisciplinatis obviat mors (Moral. XII, c. 52, n. 58). Omne quod secundum praesens saeculum laboramus vix usque ad mortem sufficit (Lib. II in Evang., homil. 27, n. 5). Mors namque interveniens fructum nostri laboris [Col. 0910B] abscidit; quod vero pro aeterna vita agitur, etiam post mortem servatur; et tunc apparere incipit, cum laborum carnalium fructus coeperit non videri. Ibi ergo illa retributio inchoat, ubi ista terminatur. Horam nobis ultimam Dominus noster idcirco voluit esse incognitam, ut semper possit esse suspecta; ut dum illam praevidere non possumus, ad illam sine intermissione praeparemur (Lib. I in Evang., homil. 13, n. 6). Quia venturae mortis tempus ignoramus, et post mortem operari non possumus, superest ut ante mortem tempora indulta rapiamus. Sic enim sic mors ipsa cum venerit vincetur, si priusquam veniat semper timeatur (Moral. XIV, c. 55, n. 68). Redemptor noster suscepit mortem, ne mori timeremus. Ostendit resurrectionem, ut nos resurgere [Col. 0910C] posse confidamus. Unde et eamdem mortem non plusquam triduanam esse voluit, ne si in illo resurrectio differretur, in nobis omnimodo desperaretur. Nos per mortem carnis usque ad finem mundi remanemus in pulvere; Christus autem die tertia ab ariditate mortis viruit, et divinitatis suae nobis potentiam in ipsa innovatione suae carnis ostendit. Exutam carne animam nequaquam jam visus hominis aspicit, quia post mortem non liberat, quem ante mortem gratia ad veniam non reformat (Moral. VIII, c. 15, n. 30). Beatus David ait: Exibit spiritus eorum, et revertetur in terram suam (Psal. CXLV, 4). Tunc spiritus per cognitionem reatus sui ad terram consternitur, cum caro, quam vitam suam credit, redire ad pulverem urgetur. Paululum in praesenti [Col. 0910D] vita roboratus est homo, quia hic vivendi vires ad modicum accepit, ut in perpetuum transeat, ubi ejus vitam terminus non concludat (Moral. lib. XII, c. 19, n. 24). Sed in hac brevitate, ubi roboratus est, colligit unde in perpetuitate inveniat, vel ut semper gaudeat, vel ut suscepta supplicia non evadat. In libro beati Job scriptum est: Immutabis faciem ejus, et emittes eum (Job XIV, 20; Moral. lib. XII, c. 20, n. 25). Facies hominis immutatur, cum ejus species morte atteritur. Emittitur vero, quia ab his quae volens tenuit, transire ad aeterna cogitur nolens. Dumque ad illa perducitur, haec quae diu cogitata [Col. 0911A] tenuit, qualiter sese habitura sint relicta nescit. Sicut hi qui adhuc viventes sunt, mortuorum animae quo loco habeantur ignorant, ita mortui vita in carne viventium post eos qualiter disponatur nesciunt, quia et vita spiritus longe est a vita carnis, et sicut corporea atque incorporea diversa sunt genere, ita etiam distincta cognitione (Ibid., c. 21, n. 26). Quod tamen de animabus sanctis sentiendum non est, quia quae intus omnipotentis Dei claritatem vident, nullo modo credendum est quia sit foris aliquid quod ignorent. Omnipotens Dominus ideo latere nos voluit finem nostrum, ut dum incerti sumus quando moriamur, semper ad mortem parati inveniri debeamus [a 1Kb] (Moral. lib. I, c. 38, n. 43). Cur igitur quasi de certo extollitur, cujus vita sub [Col. 0911B] poena incertitudinis tenetur? Paulus egregius praedicator ait: Qui sumus in hoc habitaculo, ingemiscimus gravati, eo quod nolumus exspoliari, sed supervestiri, ut absorbeatur quod mortale est a vita (II Cor. V, 4; Moral. lib. XXXI, c. 33, n. 70). Ecce et mori desiderat, et tamen carne exspoliari formidat. Cur hoc? quia etsi victoria in perpetuum laetificat, ipsa nihilominus ad praesens mortis [b 1Kb] poena perturbat. Et quamvis vincat amor subsequentis muneris, tangit tamen non sine moerore animum pulsus doloris. Sicut enim vir fortis, cum vicino jam belli certamine armis accingitur, palpitat et festinat, tremit et saevit, quasi pavere per pallorem cernitur, sed per iram vehementer urgetur: ita vir sanctus, cum passioni mortis propinquare se conspicit, a naturae [Col. 0911C] suae infirmitate concutitur, et spei suae soliditate roboratur. De vicina quidem morte trepidat, et tamen, quod moriendo verius vivat, exsultat. Unusquisque [Col. 0912A] vir sanctus ad regnum non potest nisi interposita morte transire. Et idcirco confidendo quasi ambigit, et quasi ambigendo confidit, et gaudens metuit, et metuens gaudet, quia scit quod ad bravium quietis non perveniet, nisi hoc quod interjacet cum labore transcendat. Cum morbos a corpore nostro repellere cupimus, tristes quidem amarum purgationis poculum sumimus, certi autem de subsequenti salute gaudemus. Quia enim pervenire corpus aliter ad salutem non valet, in potum [c 1Kb] libet etiam quod taedet. Cumque amaritudini inesse vitam animus conspicit, moerore turbatus hilarescit. In libro Salomonis scriptum est: Si ceciderit lignum ad Austrum, aut ad Aquilonem, in quocunque loco ceciderit, ibi erit (Eccle. XI, 3; Moral. [Col. 0912B] lib. XII, c. 4, n. 5). Ligni namque nomine vir justus aut etiam injustus exprimitur, sicut per prophetam Dominus dicit: Ego Dominus humiliavi lignum sublime (Ezech. XVII, 24). In die mortis suae justus ad Austrum cadit, peccator ad Aquilonem, quia et justus per fervorem spiritus ad gaudia ducitur, et peccator cum apostata angelo, qui dixit: Sedebo in monte testamenti in lateribus Aquilonis (Isai. XIV, 13), in frigido suo corde reprobatur. Lignum in quocunque loco ceciderit, sive ad Austrum, sive ad Aquilonem, ibi erit, quia cum humani casus tempore, sive sanctus, seu malignus spiritus egredientem animam claustra carnis acceperit, in aeternum secum sine ulla permutatione retinebit. Ut nec exaltata ad judicium [d 1Kb] proruat, nec mersa aeternis suppliciis, ultra ad [Col. 0912C] remedium ereptionis ascendat (Moral. lib. VIII, c. 15, n. 30).



LIBER QUARTUS.
[Col. 0911]


CAPUT PRIMUM. De quadripartita qualitate locutionis.
[Col. 0911C]

Omne quod dicitur, quadripartita potest qualitate distingui: si aut mala male, aut bona bene, aut mala bene, bonaque male dicantur (Moral. lib. XXII, c. 1, [Col. 0911D] n. 15). Male enim malum dicitur, cum res perversa suadetur, sicut scriptum est: Benedic Deo, et morere (Job. II, 9). Bene bonum dicitur, cum recte recta praedicantur. Sicut Joannes ait: Agite poenitentiam, appropinquavit enim regnum coelorum (Matth. III, 2). Malum bene dicitur, quando per os dicentis idcirco vitium exprimitur, ut reprobetur, sicut Paulus ait: Feminae eorum immutaverunt naturalem usum in eum qui est contra naturam (Rom. I, 26). Quo videlicet loco exsecranda quoque virorum facinora subdidit, sed honeste inhonesta narravit, ut multos ad honestatis formam inhonesta narrando revocaret. Male bonum dicitur, cum rectum aliquid recto studio non profertur, sicut illuminato caeco Pharisaei dixisse perhibentur: Tu sis discipulus ejus (Joan. IX, 28). [Col. 0912C] Quod maledictionis utique dixerunt studio, non orationis voto. Vel sicut Caiphas ait: Expedit unum mori pro populo, ut non tota gens pereat (Joan. XI, 50). Bonum quippe, sed non bene locutus est, quia dum crudelitatem necis appetiit, redemptonis gratiam [Col. 0912D] prophetavit.



CAPUT II. De diviniis judiciis.

Cum valde occulta sint divina judicia, quibus in hac vita nonnunquam bonis male sit, malis bene, tunc occultiora sunt, cum et bonis hic bene est, et malis male (Moral. lib. V, c. 1, n. 1). Nam cum bonis male est, malis bene, hoc fortasse deprehenditur, quia et boni si qua deliquerunt, hic recipiunt, ut ab aeterna plenius damnatione liberentur, et mali bona, quae pro hac vita faciunt, hic inveniunt, ut ad sola in posterum tormenta pertrahantur. Unde et ardenti in inferno diviti dicitur: Memento, fili, quia recepisti bona in vita tua, et Lazarus similiter mala (Luc. XVI, 25). Cum bonis in praesens saeculum bene [Col. 0913A] est, et malis male, incertum valde fit utrum boni idcirco bona accipiant, ut provocati ad aliquid melius crescant; an justo latentique judicio hic suorum operum remunerationem recipiant, ut a praemiis vitae sequentis inanescant. Ut utrum malos idcirco adversa feriant, ut ab aeternis suppliciis corrigentia defendant; an hinc eorum poena incipiat, ut quandoque complenda eos ad ultima gehennae tormenta perducat. Quia inter divina judicia gravi incertitudinis suae caligine humana mens premitur, sancti viri, cum sibi suppetere prospera hujus mundi conspiciunt, pavida suspicione turbantur. Timent enim, ne hic laborum suorum fructus recipiant, timent [a 1Kb] quod divina justitia latens in eis vulnus aspiciat, et exterioribus eos muneribus cumulans, ab intimis [Col. 0913B] repellat. Unde per Psalmistam dicitur: Palpebrae ejus interrogant filios hominum (Psal. X, 5; lib. II in Ezech., homil. 5, n. 6). Palpebrae quippe Dei judicia sunt ipsius, quae aliquid nobis claudunt, aliquid aperiunt. Aperiendo namque nos interrogant, si intelligendo non extollimur. Claudendo nos interrogant, si non despicimus quae intelligere non valemus. Palpebris apertis cernimus, clausis nil videmus (Moral. lib. XXVIII, c. 4, n. 13). Quid ergo, quid per palpebras Dei, nisi, ut paulo superius dictum est, ejus judicia accipimus? Quae juxta aliquid clauduntur hominibus, et juxta aliquid reserantur. Superjecto ignorantiae nostrae velamine incomprehensibilitas divini judicii humanae mentis oculo nullatenus penetratur, sicut scriptum est: Judicia Dei velut [Col. 0913C] abyssus multa [b 1Kb] (Psal. XXXV, 7; Moral. lib. XXIX, c. 30, n. 57). Nemo judicia divina perscrutari appetat, cur cum alius repellitur, alius eligatur; vel cur cum alius eligitur, alius repellatur, quia attestante Paulo didicimus: Inscrutabilia sunt judicia ejus, et investigabiles viae ejus (Rom. XI, 33; Moral. lib. IX, c. 15, n. 22). Divinorum facta judiciorum semper indiscussa veneranda sunt, quia injusta esse nequaquam possunt. Rationem quippe de occulto ejus consilio quaerere, nihil est aliud quam contra ejus consilium superbire. Cum judiciorum Dei causa non deprehenditur, restat ut sub factis illius cum humilitate taceatur, quia nequaquam sufficit sensus carnis, ut secreta penetret majestatis. Ad semetipsam humana mens redeat, et quod de divinis judiciis apprehendere [Col. 0913D] non valet, non requirat, ne si divinae irae causa [discutitur amplius discussa [c 1Kb] ] provocetur, et quam placare humilitas poterat, inexstinguibiliter superbia accendat. Per apostolum Paulum dicitur: O homo, tu quis es, qui respondeas Deo (Rom. IX, 20; Moral. IX, c. 14, n. 21)? Semetipsum homo considerans tacet, et divina judicia discutere metuit, qui esse se pulverem agnoscit. Respondere Deo non posse convincitur, qui homo nominatur. Quia per hoc quod de humo sumptus est, judicia superna discutere dignus non est. Idem praedicator egregius, occulta divinorum [Col. 0914A] judicia considerans, ait: O altitudo divitiarum sapientiae et scientiae Dei, quam incomprehensibilia sunt judicia ejus, et investigabiles viae ejus (Rom. XI, 35; Moral. lib. XXVIII, c. 4, n. 13)! Cum secreta Dei judicia de repulsione Judaeorum et gentium vocatione discuteret, atque ad ea pervenire non posset, rectum valde responsum dedit, qui Deo se in ipsa ignorantia scienter inclinavit. Quantalibet quisque virtute proficiat, qualibet scientia excrescat, penetrare non sufficit, quo nos conditor moderamine judiciorum regit.



CAPUT III. De his qui in peccatis labuntur, quod post ruinam surgere queant.

Peccata carnis experti, saltim post naufragium [Col. 0914B] mare metuant, et perditionis suae discrimina vel cognita perhorrescant, ne qui pie post perpetrata mala servati sunt, haec improbe repetendo moriantur (Reg. Past. part. III, c. 28). Peccanti animae, et nunquam a peccato desinenti dicitur: Frons mulieris meretricis facta est tibi, noluisti erubescere (Jerem. III, 3). Admonendi itaque sunt lapsi, ut studeant, quatenus si accepta naturae bona integra servare noluerunt, saltim scissa resarciant. Quid dicturi sunt peccata carnis experti, si, aliis in integritate stantibus, ipsi nec post damna resipiscunt? Quid dicturi sunt, si cum multi et alios secum ad regnum deferunt, hi exspectanti Domino nec semetipsos reducunt? Dicendum est lapsis, ut praeterita admissa considerent, atque imminentia devitent. Quatenus [Col. 0914C] transactas culpas ad memoriam revocent, et pollui in futuris erubescant. Per Ezechielem prophetam de filiabus Judaeae dicitur: Fornicatae sunt in Aegypto in adolescentia sua [d 1Kb] ; ibi subacta sunt ubera eorum, et fractae sunt mammae pubertatis earum (Ezech. XXIII, 3). In Aegypto quippe ubera subiguntur, cum turpi hujus mundi desiderio humanae mentis voluntas substernitur. In Aegypto pubertatis mammae franguntur, quando naturales sensus adhuc in semetipsis integri pulsantis concupiscentiae corruptione vitiantur. Admonendi sunt peccata carnis experti, ut vigilanti cura conspiciant post delicta nobis ad se redeuntibus Deus quanta benevolentia sinum suae pietatis expandat. Per Jeremiam prophetam Dominus dicit: Si dimiserit vir uxorem suam, et illa recedens [Col. 0914D] duxerit virum alium, nunquid revertetur ad illam ultra? Nunquid non polluta et contaminata erit mulier illa? Tu autem fornicata es cum amatoribus multis; tamen revertere ad me, dicit Dominus (Jerem. III, 1). Ecce de fornicata et relicta muliere argumentum justitiae praeponitur [e 1Kb] ; et tamen nobis post lapsum redeuntibus non justitia, sed pietas exhibetur. Hinc utique colligamus, si nobis deliquentibus tanta pietate parcitur, a nobis nec post delictum redeuntibus quanta improbitate peccatur. Aut quae ab illo erit improbis venia, qui non cessat vocare post culpam. [Col. 0915A] Isaias propheta dicit: Erunt oculi tui videntes praeceptorem tuum, et aures tuae audient verbum post tergum monentis (Isai. XXX, 20). Quasi enim coram positus Deo quisque verba monitionis ejus percipit, cum priusquam peccata perpetret, voluntatis ejus praecepta cognoscit. Adhuc enim ante ejus faciem stare est, necdum eum peccando contemnere. Cum vero, derelicto bono innocentiae, iniquitatem eligens appetit, terga jam in ejus faciem mittit. Omnipotens Deus, quasi post tergum nos subsequens monet, quia etiam post culpam ad se redire persuadet. Aversum revocat, commissa non respicit, revertenti sinum pietatis expandit. Vocem ergo post tergum monentis audimus, si post peccata humili et contrito corde revertimur. Debemus igitur pietatem vocantis [Col. 0915B] erubescere, si justitiam nolumus formidare, quia tanto graviori improbitate contemnitur, quanto et contemptus adhuc vocare non dedignatur. Per Jeremiam [a 1Kb] prophetam Dominus dicit: Et venies usque ad Babylonem, ibi liberaberis (Mich. IV, 10; Lib. I in Ezech., homil. 10, n. 22). Babylon quippe confusio interpretatur. Saepe enim quis postquam in confusione vitiorum ceciderit, erubescens mala quae perpetravit, ad poenitentiam redit, seque a suis lapsibus bene vivendo erigit. Quid ergo iste nisi usque ad Babylonem venit, et ibi liberatus est? Nonnunquam quisque erubescens mala quae fecit, se contra se erigit, et bene operando ad statum rectitudinis redit. In Babylone itaque liberatus est, qui per divinam gratiam ostenditur etiam de confusione [Col. 0915C] salvatus. Propheta ergo ad transmigrationem loquitur, cum illos increpat qui a statu rectitudinis ad erroris vitia in transmigratione [b 1Kb] ceciderunt.



CAPUT IV. De muneribus, vel oblationibus, Deo offerendis.

Ab omnipotente Deo munus ex manu non accipitur quod corde obligato in malitia profertur. Mundari etenim debet prius animus qui munus offerre vult Deo, quia omne quod datur Deo, ex dantis mente pensatur. Omnis malitiae macula ab interiore nostro homine cogitationis immutatione tergenda est, quia iram judicis placare nescit oblatio, nisi ex munditia placeat offerentis (Moral. lib. XXII, c. 14, n. 27, 28). In libro Genesis scriptum est: Respexit Dominus ad [Col. 0915D] Abel et ad munera ejus; ad Cain autem et ad munera illius non respexit (Gen. IV, 4, 5). Neque enim sacrum eloquium dicit: Respexit ad munera Abel, et ad Cain munera non respexit; sed prius ait quia respexit ad Abel, et deinde subjunxit, et ad munera ejus. Et rursum dicit quia non respexit ad Cain, et deinde subdidit, nec ad munera ejus. Ex dantis namque corde id quod datur accipitur. Idcirco non Abel ex muneribus, sed ex Abel munera oblata placuerunt. Prius namque ad eum legitur Dominum respexisse, qui dabat, quam ad illa quae dabat. Ut audito scilicet narrationis hujus ordine discamus quia exteriora munera ex interna cordis [Col. 0916A] munditia condiuntur. Virtus discretionis unumquemque nostrum doceat qualis apud se esse debeat, cum exteriora bona non solum Deo per oblationis votum, sed etiam proximis subministrat. A discordantibus accipere non vult Dominus sacrificium, holocaustum suscipere recusat. Hinc ergo perpendi debet quantum sit malum discordiae, propter quod et illud abjicitur, per quod culpa laxatur (Lib. I in Ezech., homil. 8, n. 9). In libro Ecclesiastico scriptum est: Qui offert sacrificium ex substantia pauperis, quasi qui victimat filium in conspectu patris sui (Eccli. XXXIV, 24; Reg. Past. part. III, c. 21). Quid namque esse intolerabilius potest quam mors filii ante oculos patris? Hoc itaque sacrificium quanta ira aspiciatur ostenditur, quod orbati patris dolori comparatur. [Col. 0916B] Aliud est pro peccatis misericordiam facere, aliud pro misericordia facienda peccare. Quae jam nec misericordia nuncupari potest, quia non ad dulcem fructum proficit, quae per virus pestiferae radicis amarescit. Improborum hominum sacrificia per prophetam Dominus reprobat, dicens: Ego Dominus diligens judicium, et odio habens rapinam in holocausto (Isai. LXI, 8). Plerique etenim indigentibus subtrahunt quae Deo largiuntur. Sed quanta eos animadversione renuat Dominus demonstrat, dicens: Hostiae impiorum abominabiles, quae offeruntur ex scelere (Prov. XXI, 27). Plerumque homines pessimi quanta per oblationem Deo tribuant pensant, quanta autem rapiant considerare dissimulant; quasi mercedem operum numerant et perpendere scelerum [Col. 0916C] culpas recusant.



CAPUT V. De quinque sensibus corporis.

Pene nullum latet quod quinque sensus corporis nostri, videlicet visus, auditus, gustus, odoratus et tactus, in omne quod sentiunt atque discernunt virtutem discretionis et sensus a cerebro trahunt (Moral. l. XI, c. 6, n. 8). Et cum unus sit judex sensus cerebri, qui intrinsecus praesidet, per meatus tamen proprios sensus quinque discernit. Deus omnipotens in genere humano mirabili dispositione operatus est, ut neque oculus audiat, neque auris videat, neque os olfaciat, neque naris gustet, neque manus odorentur. Et cum uno sensu cerebri omnia disponantur, quilibet tamen horum sensus aliud [Col. 0916D] facere non potest, praeter id quod ex dispositione facere non potest, praeter id quod ex dispositione conditoris accepit. Ex istis sensibus corporalibus et exterioribus interiora et spiritualia colligenda sunt, ut per id quod in nobis publicum est transire debeamus ad secretum quod in nobis est et nosmetipsos latet. Sicut in Evangelio per quinque talenta quinque sensuum, id est, exteriorum, scientia exprimitur (Matth. XXV, 15; Lib. I in Evang., homil. 9, n. 1). Duobus vero intellectus et operatio demonstratur. Unius autem talenti nomine intellectus tantummodo designatur. In quinque corporis sensibus unusquisque subsistit. Geminatus autem quinarius [Col. 0917A] denarium perficit (Lib. I in Evang., homil. 12, n. 1). Et quia ex utroque sexu fidelium multitudo colligitur, sancta Ecclesia decem virginibus similis denuntiatur. Ad custodiendam cordis munditiam exteriorum sensuum nobis disciplina servanda est (Moral. lib. XXI, c. 2, n. 4). Nam quantalibet virtute mens polleat, quantalibet gravitate vigeat, carnales tamen sensus puerile quiddam exterius praescribunt. Et nisi interioris gravitatis pondere et quasi juvenili quodam vigore frenentur, ad fluxa quaeque et levia mentem enervem trahunt. Per visum plerumque frequenter in culpam labimur, si incaute quod non licet aspiciamus. Et cum sit invisibilis anima, nequaquam corporearum rerum delectatione tangitur, nisi quod inhaerens corpori, quasi quaedam egrediendi [Col. 0917B] foramina ejusdem corporis sensus habet. Jeremias propheta, de corporis sensibus narrans, ait: Ascendit mors per fenestras nostras, ingressa est domos nostras (Jerem. IX, 21). Mors quippe per fenestras ascendit, et domos ingreditur, cum per sensus corporis concupiscentia veniens habitaculum mentis irrumpit. Per Isaiam prophetam de justis dicitur: Qui sunt hi qui ut nubes volant, et quasi columbae ad fenestras suas (Isai. LX, 8)? Justi namque volare ut nubes dicti sunt, quia a terrenis contagiis sublevantur, et quasi columbae ad fenestras suas sunt, quia per sensus corporis exteriora quaeque intentione non respiciunt rapacitatis, eosque foras non rapit concupiscentia carnalis. Sanctus Job, qui acceptis corporis [Col. 0917C] sensibus, velut subjectis ministris, quidam aequissimus judex praeest, culpas conspicit, antequam veniant, et velut insidianti morti [a 1Kb] fenestras sui corporis claudit, dicens: Pepigi foedus cum oculis meis, ut ne cogitarem quidem de virgine (Job. XXXI, 1). Cum sit invisibilis anima, nequaquam corporearum rerum delectatione tangitur, nisi quod inhaerens corpori, quasi quaedam egrediendi foramina ejusdem corporis sensus habet. Quinque corporis sensus, visus scilicet, auditus, gustus, odoratus et tactus, quasi quaedam viae mentis sunt quibus foras veniat, et ea que extra ejus sunt substantiam concupiscat. Per hos etenim corporis sensus quasi per fenestras quasdam exteriora quaeque anima respicit, respiciens concupiscit. Quisquis per has corporis fenestras [Col. 0917D] incaute exterius respicit, plerumque in delectationem peccati, etiam nolens, cadit; atque obligatus desideriis, incipit velle quod noluit. Praeceps anima dum ante non providet, ne incaute videat quod concupiscat, caeca post incipit desiderare quod vidit. Unde et prophetae mens, quae sublevata saepe mysteriis internis intererat, quia alienam conjugem incaute vidit, obtenebrata postmodum sibimet illicite conjunxit (II. Reg. XI, 2).



CAPUT VI. De Satanae tentamentis, vel fallaciis daemonum.

Antiquus hostis bonorum vias tanta insidians arte circumvolat, ut per ea quae ab eis bene gesta cognoverit ad malitiam aditum quaerat (Moral. lib. XXXIII, [Col. 0918A] c. 8, n. 15). Nam unde alium largiri quid conspicit, inde alium in discordiae flamma succendit. Et cum hunc respicit misereri, illi persuadet irasci, ut dum bonum quasi non communiter factum insinuat, concordes animos a bono gratiae communis abscindat. Plerumque justorum mentes antiquus hostis, cum ad mala suadendo non valet frangere, bonis satagit actibus inter eas mala seminare. Sed sancti viri has ejus insidias tanto celerius vincunt, quanto et subtilius deprehendunt. Quidam Corinthius, dum incesti facinus perpetrasset, eum doctor egregius in carnis interitum ad satisfactionem poenitentiae Satanae tradidit, et in diem Domini salvum ejus spiritum reservavit (I Cor. V, 5). Magna quippe arte magisterii ipsi est traditus coactus in poenam, cui sponte est substratus [Col. 0918B] in culpa, ut qui auctor fuerat ad vitium nequitiae, ipse flagellum fieret disciplinae. Antiquus hostis a sinceritate divinae innocentiae, malitiae suae succensus face, discordat, sed ab ejus judicio etiam discordando non discrepat (Moral. lib. XXXIII, c. 14, II, 28). Hostis humani generis viros justos semper arte malevola tentare appetit, sed tamen hoc Dominus pro eorum probatione, vel misericorditer fieri, vel juste, permittit. Diaboli tentatoris licentia pactum Dei vocatur, in qua et desiderium tentatoris agitur, et tamen per eam miro modo voluntas justi dispensatoris impletur. Erudiendos electos suos Dominus saepe tentatori subjicit, sicut post paradisi claustra, post tertii coeli secreta, ne revelationum magnitudine [Col. 0918C] Paulus extolli potuisset, ei Satanae angelus datus est (II Cor. XII, 7). Sed hac ipsa tentatione disponitur, ut qui elati perire poterant, humiliati a perditione serventur. Secreto dispensationis ordine unde saevire permittitur iniquitas diaboli, inde pie perficitur benignitas Dei. Hinc Paulus ait: Propter quod ter Dominum rogavi, ut discederet a me; et dixit mihi: Sufficit tibi gratia mea, nam virtus in infirmitate perficitur (Ibid., lib. II in Evang., hom. 27, n. 6). Nomen Filii Jesus est, Jesus autem Salvator, vel etiam salutaris, dicitur. Ille ergo in nomine Salvatoris petit, qui illud quod ad veram salutem pertinet petit. Hinc est quod Paulus apostolus non exauditur, quia si liberaretur a tentatione, ei non proderat ad salutem. O Paule, in coelo jam Jesum conspicis, in paradisum [Col. 0918D] duceris, secreta Dei verba cognoscis, et adhuc a Satanae angelo tentaris? Unde sic fortis, ut ad coelestia rapiaris? Unde sic infirmus, ut in terra hominem fugias, et adhuc a Satanae angelo adversa toleres? Quia ipse qui te sublevat, rursum te subtilissima mensura moderatur, ut et in miraculis tuis nobis praedices virtutem Dei, et rursum in timore tuo reminisci nos facias infirmitatis nostrae (Moral. lib. XIX, c. 6, n. 11). Quae tamen infirmitas ne in desperationem nos pertrahat, cum pulsat, dum de infirmitate tua Dominum rogares, quia auditus non es, nobis quoque locutus es quid audisti: Sufficit tibi gratia mea; nam virtus in infirmitate perficitur (Ibid., n. 12). Aperta ergo voce Dei ostenditur quia custos [Col. 0919A] est virtutis infirmitas corporis. Tunc interius custodimur, cum dispensatione Dei tolerabiliter tentamur exterius, aliquando vitiis, aliquando pressuris; nam eis quoque quos viros novimus fuisse virtutum tentationes atque certamina non defuere vitiorum. Duo sunt genera tentationum. Unum quod in mente etiam justi hominis per repentinum eventum agitur, quatenus sic subito tentetur, ut hunc inopinato proventu concutiat, et prosternat, casumque suum non nisi postquam ceciderit videat. Aliud vero quod paulatim venit in mentem, et resistentem animam lenibus suggestionibus inficit; et omnes in eo vires justitiae non nimietate sua, sed assiduitate consumit (Moral. lib. XII, c. 18, n. 24). Est tentatio, quae justos plerumque subita invasione prosternit, sicut scriptum [Col. 0919B] est: Mons cadens defluit, et saxum transfertur de loco suo (Job XIV, 18); id est, mens sancta, cujus loco justitia fuerat, impulsu subito transfertur ad culpam. Alia est tentatio quae sese cordi hominis leniter infundit, omnemque duritiam fortitudinis corrumpit atque consumit, sicut in libro Job scriptum est: Lapides excavant aquae (Ibid., 9), quia videlicet duritiam mentis absorbent assidua et mollia blandimenta libidinis, et lentum atque subtile vitium corrumpit durum et forte propositum mentis. Cum tentationem Dominus justo judicio ejus menti, qui stare in alto cernitur, repente dominari permittit, quasi cadere ac defluere montem facit; et cum voluntas ad vitium commutatur, quasi ad locum alium saxum transfertur. Cum Deus omnipotens tentationem lentam atque subtilem, sed tamen [Col. 0919C] assiduam, eorum qui esse fortes creduntur praevalere mentibus sinit, quasi lapides excavant aquae, et alluvione paulatim terra consumitur, quia nimirum suggestione leni subacta mentis duritia mollitur. Projecta de superioribus daemonia in hoc mundo dum mentes humiliter Deo adhaerentium refugiunt, pravis superborum operibus delectantur. Et velut bestiae in herbis ludunt, cum reprobi spiritus humana corda ad illicitas cogitationes pertrahunt (Moral. lib. XXXII, c. 2, n. 4). An non immundis spiritibus ludere, est mentes hominum ad Dei imaginem conditas modo ficta promissione decipere, modo vacuis terroribus irridere, modo eis transitoria gaudia quasi mansura imprimere, modo mansuras poenas quasi transitorias levigare? Harum procul dubio bestiarum [Col. 0919D] illusionem pertimuerat iste, qui dicebat: Deus meus, in te confido, non erubescam; neque irrideant me inimici mei (Psal. XXIV, 2). Per Jeremiam prophetam Dominus dicit: Viderunt eam hostes, et deriserunt sabbata ejus (Thren. I, 7; lib. I in Ezech., homil. 12, n. 19). Hostes quippe sabbata deriserunt, quando maligni spiritus otiosae menti pravas cogitationes injiciunt, ut et si quiescit ab opere, non quiescat a malorum operum delectatione.



CAPUT VII. Quot sunt tentamenta somniorum.

Sciendum est quod sex modis tangunt animam imagines somniorum (Moral. lib. VIII, 4, n. 44). Aliquando [Col. 0920A] namque somnia ventris plenitudine vel inanitate, aliquando vero illusione, aliquando cogitatione simul et illusione, aliquando revelatione, aliquando autem cogitatione simul et revelatione generantur. Sed duo quae prima diximus omnes experimento cognoscimus; subjuncta autem quatuor in sacrae Scripturae paginis invenimus. Somnia etenim nisi plerumque ab occulto hoste per illusionem fierent, nequaquam hoc vir sapiens indicaret, dicens: Multos errare fecerunt somnia, et illusiones vanae (Eccli. XXXIV, 7). Vel certe: Non augurabimini, nec observabitis somnia (Lev. XIX, 26). Quibus profecto verbis cujus sint detestationis ostenditur quae auguriis conjunguntur. Rursum nisi aliquando ex cogitatione simul et illusione procederent, Salomon minime dixisset: [Col. 0920B] Multas curas sequuntur somnia (Eccle. V, 2). Nisi aliquando somnia ex mysterio revelationis orirentur, Joseph praeferendum se fratribus per somnium non videret (Gen. XXXVII, 7); nec Mariae sponsum, ut ablato puero in Aegyptum fugeret, per somnium Veritas admoneret (Matth. II, 13, 14). Rursum nisi aliquando somnia cogitatione simul et revelatione procederent, nequaquam Daniel propheta Nabuchodonosor visionem disserens, a radice cogitationis inchoasset, dicens: Tu, rex, cogitare coepisti in stratu tuo quid esset futurum post haec, et qui revelat mysteria ostendet tibi quae ventura sunt (Dan. II, 29). Et paulo post: Videbas, et ecce quasi statua una grandis, statua illa magna, et statura sublimis stabat contra te (Ibid., 31), et caetera. Daniel itaque dum [Col. 0920C] somnium adimplendum reverenter insinuat, et ex qua ortum sit cogitatione manifestat, patenter ostenditur quia hoc plerumque ex cogitatione simul et revelatione generetur. Cum somnia tot rerum qualitatibus alternent, tanto eis credi difficilius debet, quanto et ex quo impulsu veniant facilius non elucet (Dial. lib. IV, c. 48). Sancti viri inter illusiones atque revelationes, ipsas visionum voces, aut imagines, quodam intimo sapore discernunt, ut sciant vel quid a bono spiritu percipiant, vel quid ab illusore patiantur. Si erga somnia mens cauta non fuerit, per deceptorem spiritum multis se vanitatibus immergit, qui nonnunquam solet multa vera praedicere, ut ad extremum valeat animam ex una aliqua falsitate laqueare. Saepe malignus spiritus his quos amore vitae [Col. 0920D] praesentis vigilantes inspicit [a 1Kb] , prospera etiam dormientibus promittit; et quos formidare adversa considerat, eis haec durius somnii imaginibus intentat, quatenus indiscretam mentem diversa qualitate afficiat, eamque aut spe sublevans, aut deprimens timore, confundat (Moral. VIII, c. 24, n. 43). Saepe antiquus hostis etiam sanctorum corda afficere somniis nititur, ut ab intentione cogitationis solidae ad tempus saltem momentumque deriventur, quanquam ipsi protinus animum ab illusionis imaginatione discutiant. Sed hostis insidians quo eos vigilantes minime superat, eo dormientes gravius impugnat. Humani generis hostem maligne agere etiam per somnia [Col. 0921A] superna dispensatio benigne permittit, ne in electorum cordibus ipse saltem a passionis praemio somnus vacet.



CAPUT VIII. De nocturnis illusionibus.

Nocturnum est somnium tentatio occulta, per quam tenebrosa cogitatione turpe aliquid corde concipitur, quod tamen corpore [a 1Kb] non expletur (Moral. lib. IX, c. 55, n. 84). Somnio nocturno pollutus egredi extra castra per legem praecipitur (Deut. XXIII, 10), quia videlicet dignum est, ut qui immunda cogitatione polluitur indignum se cunctorum fidelium societatibus arbitretur, culpae suae meritum ante oculos ponat, et ex bonorum se aestimatione despiciat. Illusione nocturna polluto extra [Col. 0921B] castra exire est turpi impugnatione laboranti sese ex continentium comparatione despicere. Qui ad vesperam lavatur aqua, cum, defectum suum conspiciens, ad poenitentiae lamenta convertitur, ut fletibus diluat omne quod animum occulta inquinatio accusat. Nocturno pollutus somnio post occasum solis aqua lotus ad castra per legem redire praecipitur, quia necesse est ut, defervescente tentationis ardore, unusquisque fiduciam iterum erga societatem bonorum sumat. Post lavationem aquae occumbente sole ad castra revertitur, qui post lamenta poenitentiae, frige scente flamma cogitationis illicitae, ad fidelium merita praesumenda reparatur, ut jam se a caeteris longe esse non aestimet, qui mundum se per obitum intimi atque illiciti ardoris gaudet.



CAPUT IX. De multimodis argumentationibus Satanae.
[Col. 0921C]

Per argumenta pestifera antiquus hostis calliditatis suae vires erigit, et fluxa mortalium corda corrumpit (Moral. XXXII, c. 20, n. 35). Unde voce Dominica ad beatum Job dicitur: Nervi testiculorum ejus perplexi sunt (Job XL, 12). Testes [b 1Kb] ejus sunt suggestiones pravae, quibus in mentis corruptione fervescit, atque inconstuprata anima iniqui operis prolem gignit. Testiculorum Behemoth nervi perplexi sunt, quia suggestionum illius argumenta vehementius alligantur, ut plerosque ita peccare faciant, quatenus si fortasse peccatum fugere appetant, hoc sine alio peccati laqueo non evadant, et [Col. 0921D] culpam faciant, dum vitant; ac nequaquam se ab una valeant solvere, nisi in alia consentiant ligari. Plerumque contingit ut quidam, dum mundi hujus amicitias appetit, cuilibet alteri similem sibi vitam ducenti quod secreta illius omni silentio contegat se jurejurando constringit; sed is cui juratum est adulterium perpetrare cognoscitur, ita ut etiam maritum adulterae occidere conetur (Moral. XXXII, c. 10, n. 36). Si [c 1Kb] autem qui jusjurandum praebuit, ad mentem revertitur, et diversis hinc inde cogitationibus impugnatur, atque hoc silere formidat, ne silendo [Col. 0922A] adulterii simul et homicidii particeps fiat, [d 1Kb] prodere trepidat, ne reatu se perjurii obstringat. Perplexis ergo testiculorum nervis ligatus est, qui [e 1Kb] , in quamlibet partem declinet, metuit ne a transgressionis contagio liber non sit. Aliquando quisque, cuncta quae mundi sunt deserens, ac per omnia frangere proprias voluntates quaerens, alieno se subdere regimini appetit; sed eum qui sibi apud Deum praeesse debeat minus cauta inquisitione discernit (Ibid., n. 37). Cui fortasse hic qui sine judicio eligitur, cum praeesse jam coeperit, agere quae Dei sunt prohibet, quae mundi sunt jubet. Pensans itaque subditus vel quae sit culpa inobedientiae, vel quod contagium saecularis vitae, et obedire trepidat, et non obedire formidat, ne aut obediens Deum in suis [Col. 0922B] praeceptis deserat, aut rursum non obediens Deum in electo priore contemnat. Aperte ergo iste per indiscretionis suae vitium perplexis testiculorum Behemoth nervis astringitur, qui [f 1Kb] aut obtemperans, aut certe non obtemperans, in culpa transgressionis ligatur. Studebat proprias voluntates frangere, et curat eas etiam contempto priore solidare. Decrevit mundum funditus relinquere, et ad curas mundi ex aliena voluntate compellitur redire. Perplexi Behemoth testiculorum nervi sunt, cum sic nos argumenta hostis illigant, ut culparum nodi, quo quaeruntur solvi, durius astringant. Argumenta namque machinationum diaboli quasi quo laxantur ut relinquant, eo magis implicantur ut teneant (Ibid., n. 38). Est quoddam argumentum quod ad destruendas [Col. 0922C] Satanae versutias utiliter fit, ut cum mens inter minora et maxima peccata constringitur, si omnino nullus sine peccato evadendi aditus patet, minora semper eligantur, quia et qui murorum undique ambitu, ne fugiat, clauditur, ibi se in fugam praecipitat, ubi brevior murus invenitur.



CAPUT X. De multimodis vitiis.

Antiquus hostis tentationis suae vulnere ab omni parte nos impetit. Saepe enim dum gula restringitur, ut libido subigatur, inanis gloriae aculeus mentem pulsat (Moral. lib. XIII, c. 16. n. 19). Si autem corpus abstinentiae afflictione non atteritur, contra mentem libidinis flamma se excitat. Saepe dum servare [Col. 0922D] parcimoniam nitimur, ad tenaciam labimur. Et saepe dum possessa effuse tribuimus, ad avaritiam ducimur, quia rursum colligere quaerimus quod tribuamus. Omne peccatum hostis quidem callidus suadet, sed nos ejus suasionibus consentiendo assidue peccata perpetrando cumulamus. Plerique dum vitiorum turbas vel desideriorum carnalium intra se excitant, prostratam pede miserae frequentationis mentem calcant (Moral. IV, c. 30, n. 57). Alius juri se luxuriae subdidit, atque ante mentis oculos schemata turpium perpetrationum fingit. Et cum effectus [Col. 0923A] non tribuitur operis, hoc crebrius agitur intentione cogitationis. Voluptatis perfectio quaeritur, et concussus enerviter animus, hinc inde sollicitus et caecatus, occasionem nequissimae expletionis rimatur. Mens itaque haec quasi quemdam populum patitur, quae insolenti vitiorum tumultu vastatur. Alius irae se dominio stravit; et quid in corde, nisi jurgia, etiam quae desunt, peragit? Hic saepe praesentes non videt, absentibus contradicit, intra semetipsum contumelias profert, et recipit, receptis autem durius respondet; et cum qui obviet nullus adsit, magnis clamoribus rixas in corde componit. Turbam itaque hic intus sustinet, quem pondus vehemens inflammatae cogitationis premit. Alius juri se avaritiae tradidit, et fastidiens propria, aliena concupiscit. [Col. 0923B] Hic plerumque concupita adipisci non valens, diem quidem in otium, noctem vero in cogitationem versat. Torpet ab utili opere, quia fatigatur illicita cogitatione. Consilia multiplicat, et sinum mentis cogitationum inventionibus latius expandit. Plerumque pervenire quisque ad concupita satagit, atque ad obtinenda haec quosdam secretissimos causarum meatus quaerit. Qui mox ut in causa aliquid subtile invenisse se aestimat, jam obtinuisse quod cupierat exsultat, jam quid etiam adeptae rei adjungat excogitat, atque ut in meliori statu debeat excoli pertractat. Nonnunquam cupiditate alienae rei humanus animus victus, jam quasi quae conceperat possidet, et quasi ad meliorem speciem impulsu cogitationis adducit; sed mox insidias invidentium considerat, [Col. 0923C] et quid contra se jurgii moveatur pensat. Exquirit quid respondeat, et cum rem nullam teneat, jam in defensionem rei repugnat. Quamvis ergo nihil de concupita re ceperit, habet tamen in corde jam fructum concupiscentiae, laborem rixae. Gravi itaque quasi populo premitur, qui instigantis avaritiae tumultu vastatur. Alius se tyrannidi superbiae subjicit, et cor miserum, dum contra homines erigit, vitio substernit. Honorum sublimium infulas appetit, exaltari successibus exquirit, totumque quod esse desiderat sibi apud semetipsum in cogitationibus depingit. Jam quasi tribunali praesidet, jam sibi parare obsequia subjectorum videt, jam caeteris eminet, jam aliis mala irrogat, aliis, quia irrogaverint, recompensat, [Col. 0923D] jam apud semetipsum stipatus cuneis ad publicum procedit, et quibus obsequiis fulciatur conspicit. Homo vitiis subditus, dum in multis phantasmatibus inani cogitatione huc illucque versatur, alia conculcat, alia sublevat. Jam de conculcatis satisfacit odiis, jam de sublevatis recipit favores. Qui igitur tot phantasmata cordi imprimit, quid iste aliud quam quasi somnium vigilans videt. Dumque tot rerum causas quas fingit tolerat, nimirum intrinsecus natas ex desideriis turbas portat. Alius jam illicita refugit, sed tamen bonis mundi carere pertimescit. Concessa tenere appetit, videri inter homines [Col. 0924A] minor erubescit, et curat summopere ne inops in domo sit, ne despectus in publico. Exquirit quid sibi sufficiat, quid necessitas subjectorum petat; atque ut sufficienter jura patronatus subditis expleat, patronos quaerit, quibus ipse famuletur. Plerumque homo, dum familiariter vitiis jungitur, eorum procul dubio causis implicatur, quibus saepe consentit in illicitis, et mala quae propter semetipsum non appetit, committit propter altera quae non dereliquit. Interdum miser homo, inani cogitatione permotus, dum honorem suum in hoc mundo imminui trepidat, ea apud majores personas approbat, quae jam per proprium judicium damnat. Is dum sollicite cogitat quid patronis debeat, quid subjectis, quid sibi augeat, quid in [a 1Kb] affectibus prosit, quasi tanta frequentia turbarum [Col. 0924B] premitur, quanta curarum importunitate laceratur.



CAPUT XI. De nonnullis vitiis quae se virtutes esse simulant.

Plerumque vitia virtutes se esse mentiuntur. Nam saepe sub parcimoniae nomine se tenacia palliat, contraque se effusio sub appellatione largitatis occultat (Reg. past. part. II, c. 9). Saepe inordinata remissio pietas creditur, et effrenata ira spiritualis zeli virtus aestimatur. Saepe praecipitata actio velocitatis efficacia, atque agendi tarditas gravitatis consilium putatur. Necesse est ut electus quisque virtutes ac vitia vigilanti cura discernat, ne aut cor tenacia occupet, et parcum se videri in dispensationibus exsultet; aut cum effuse quid fuerit perditum, [Col. 0924C] largum se quasi miserando glorietur; aut remittendo quod ferire debuit, ad aeterna supplicia subditos pertrahat; aut immaniter feriendo quod delinquitur, ipse gravius delinquat; aut hoc quod agi recte ac graviter potuit, immature praeveniens leviget; aut bonae actionis meritum differendo, ad deteriora permutet. Aliquando antiquus hostis humanae menti pium aliquid insinuat [b 1Kb] , ut ad crudelitatis terminum deducat, sicut est, cum plecti per disciplinam culpam prohibet, quatenus quae hic non reprimitur gehennae igne feriatur (Moral. lib. III, c. 36, n. 68). Aliquando discretionis imaginem oculis hominum immundus spiritus objicit, et ad indiscretionis laqueos perducit, sicut est, cum impulsu ejus [Col. 0924D] pro infirmitate nobis plus alimentorum quasi discrete concedimus, sed indiscrete contra nos bella carnis excitamus. Aliquando diabolus effectum simulat bonorum operum, sed per hunc inquietudinem irrogat laborum, sicut est cum quis quiescere non valet, et quasi de otio judicari timet. Aliquando humani generis adversarius imaginem humilitatis ostendit, ut effectum [c 1Kb] humilitatis [d 1Kb] subtrahat, sicut est cum quosdam plusquam sunt infirmos atque inutiles sibimetipsis asserit, ut dum se nimis indignos considerant, res in quibus prodesse proximis poterant ministrare pertimescant. Universa vitia, quae sub [Col. 0925A] virtutum specie antiquus hostis occultat, valde subtiliter manus compunctionis examinat (Ibid., n. 69). Qui enim veraciter intus dolet, quae agenda foras, quae non agenda sint, fortiter praevidet. Cum vis compunctionis nos in intimis afficit, omnis strepitus pravae suggestionis immutescit, quia si cor veraciter dolet, linguam contra nos vitia non habent (Ibid., c. 37, n. 70). Nam cum plena vita rectitudinis quaeritur, supervacua suggestio pravitatis obduratur [a 1Kb] . Si forti studio nos contra vitiorum incentiva stringimus, ipsa etiam vitia ad usum virtutis immutamus. Nonnullos ira possidet, sed hanc dum rationi subjiciunt, in sancti zeli ministerium vertunt. Nonnullos superbia erigit; sed dum divinae fortitudini [b 1Kb] animum inclinant, hanc ad defensionem justitiae in [Col. 0925B] vocem liberae auctoritatis immutant. Nonnullos fortitudo carnis illecebrat; sed dum exercendis piis operibus corpus subdunt, unde iniquitatis stimulum passi sunt, inde pietatis lucra mercantur. Unde et bene beatus Job post multa certamina hostiam pro amicis obtulit. Quos enim per contentionem diu hostes pertulit, quandoque per sacrificium cives reddit. Saepe dum de castitatis munditia quisque extollitur, sorde avaritiae foedatur. Et dum de virtute largitatis speciosus ostenditur, luxuriae maculis inquinatur. Dumque castitatis atque largitatis decore vestitur, velut ex zelo justitiae, crudelitatis atrocitate fuscatur (Moral. lib. V, c. 20, n. 39). Saepe quisque largitate, castitate, pietate, ex pulchra visione induitur; sed infusa [c 1Kb] superbiae obscuritate [Col. 0925C] notatur. Sicque fit ut intermistis vitiis dum mundam in se speciem hypocrita non ostendit, quasi unum colorem tigris habere nequaquam possit. Saepe nonnulla vitia virtutes se esse mentiuntur, sicut effusio nonnunquam misericordia, et tenacia nonnunquam parcimonia, et crudelitas aliquando justitia vult videri (Moral. lib. XXIII, c. 11, n. 19). Plerumque mentem ad loquendi impetum, vanae gloriae anxietas nequaquam se intra silentium capiens, quasi zelus charitatis inflammat, atque appetitae ostensionis vis ad effrenationem locutionis impellit, et quasi sub studio consulendi libido erumpit apparendi. Omnis arrogans non curat loquendo quid prosit, sed quid appareat; neque studet ut malum [Col. 0925D] quod cernit corrigat, sed bonum quod sentit ostendat.



CAPUT XII. Quod ex virtutibus virtutes et ex vitiis vitia oriantur.

Omnes virtutes in conspectu conditoris vicaria ope se sublevant, ut quia una virtus sine alia vel nulla est omnino, vel minima, vicissim sua conjunctione fulciantur (Moral. lib. XXI, c. 3, n. 6). Nulla bona sunt caetera, si occulti judicis oculis castitatis testimonio non approbantur. Si vel castitatem humilitas deserat, vel humilitatem castitas relinquat, apud auctorem [Col. 0926A] humilitatis et munditiae prodesse nihil praevalet vel superba castitas, vel humilitas inquinata. Sic gignuntur ex peccato peccata, ut dum non evitantur parva, incidatur in maximis; et dum defenduntur admissa, nec lamentantur, ex flagitio ad superbiam itur (Isidor., lib. II Sentent., c. 33). Unde fit ut duplicati sit criminis reus, qui et admittit scelera per voluntatem, et defendit ea per contumaciae tumorem. Sic vitium vitio gignitur, sicut virtus virtute concipitur. Ex vitio enim vitium gignitur, sicuti David, qui dum non evitavit adulterium, perpetravit et homicidium. Item virtus virtute concipitur, sicut per virtutem [d 1Kb] evangelicae praedicationis virtutem martyrii apostoli meruerunt. In cordibus saeculariter viventium invicem sibi succedunt vitia, ut dum unum [Col. 0926B] abierit, succedat aliud, juxta Joel prophetae testimonium, qui ait: Residuum erucae comedit locusta, et residuum locustae comedit bruchus, et residuum bruchi comedit rubigo (Joel. I, 4, 5). Per id ergo ista sub vitiorum allegoria colliguntur, quia sequitur: Expergiscimini, ebrii, et flete. Aliquando utiliter peccatur in minimis vitiis, ut majora utilius caveantur. Lege Paulum apostolum minora permittentem peccata, ne majora perpetrentur. Veraciter autem sanantur vitia quae virtutibus, non vitiis, excluduntur. Quorumdam autem quaedam latentia vitia tunc apparent, quando ab aliis vitiis desinunt.



CAPUT XIII. De cogitationibus noxiis et innoxiis.

Plerumque ex bonis operibus discimus quantam [Col. 0926C] vitae munditiam in cogitatione construamus (Moral. lib. X, c. 15, n. 26). Pene cuncta bona ex cogitatione prodeunt, sed sunt nonnulla cogitationis acumina quae ex operatione nascuntur. Nam sicut ab anima opus sumitur, ita rursus ab opere animus eruditur. Valde necesse est ut cum cogitatio extra usum ducitur, protinus oculus mentis ad opera transacta revocetur, ac penset quisque quid subjectus egerit, et repente cognoscit. Saepe misericors Deus eo citius peccata cordis abluit, quo haec exire ad opera non permittit; et cogitata nequitia tanto citius solvitur, quanto [e 1Kb] effectu operis districtius non ligatur (Reg. Past. part. III, c. 29). Per egregium Psalmistam dicitur: Dixi: Pronuntiabo adversum me injustitias meas Domino, et tu remisisti impietatem cordis mei (Psal. [Col. 0926D] XXXI, 5). Qui enim impietatem cordis subdidit, quia cogitationum injustitias pronuntiare vellet indicavit. Dumque ait Dixi: Pronuntiabo; atque illico adjunxit Et tu remisisti, quam sit de cogitationibus facilis venia ostendit. Qui dum se adhuc promittit petere, promittebat obtinuit. In sola nonnunquam cogitatione delinquitur, et quia usque ad opus non venit culpa, usque ad cruciatum non pervenit poenitentia. Sed cogitata afflictio mentem citius tergit, quam nimirum tantummodo cogitata iniquitas polluit. Idem Psalmista [Col. 0927A] ait: Computruerunt et deterioraverunt cicatrices meae a facie insipientiae meae (Psal. XXXVII, 6; Moral. lib, IX, c. 55, n. 83). Saepe namque hoc, quod a conspectu judicis jam fletu interveniente deletum est, ad animum per cogitationem redit, et, devicta culpa, ad delectationem rursus inserpere nititur, atque in antiquo certamine rediviva pulsatione reparatur; ita ut quod prius egit in corpore, hoc importuna cogitatione postmodum verset in mente. Cum nihil foras opere agitur, sed sola intus cogitatione peccatur, districto se reatu mens obligat, nisi hoc sollicitis lamentis tergat. Plerumque aurem cordis terrenarum cogitationum turba, dum perstrepit, claudit, atque in secretario mentis quanto minus curarum tumultuantium sonus compescitur, tanto amplius vox [Col. 0927B] praesidentis judicis non auditur (Moral. lib. XXIII, c. 20, n. 37). Neque enim perfecte homo sufficit ad utraque divisus; sed dum sic interius erudiri appetit, ut tamen exterius implicetur unde exterius auditum aperit, inde interius obsurdescit. Sancti viri qui exterioribus ministeriis deservire officii necessitate coguntur, studiose semper ad cordis secreta refugiunt, ibique cogitationis intimae cacumen ascendunt, et legem quasi in monte percipiunt, dum, postpositis tumultibus actionum temporalium, in contemplationis suae vertice supernae voluntatis sententiam perscrutantur (Ibid., n. 38). Moyses sanctus crebro de rebus dubiis ad tabernaculum redit, ibique secreto Dominum consulit, et quid certius [a 1Kb] decernat agnoscit. Relictis quippe turbis ad tabernaculum [Col. 0927C] redire, est, postpositis exteriorum tumultibus, per bonae cogitationis studium secretum mentis intrare. Ibi enim Dominus consulitur, et quod foras agendum est publice intus silenter auditur. Cum se res dubias electi discernere non posse cognoscunt, ad secretam mentis cogitationem velut ad quoddam tabernaculum revertuntur; divina lege perspecta, quasi coram posita arca Dominum consulunt, et quod prius intus tacentes audiunt, hoc foras postmodum agentes innotescunt. Ut exterioribus officiis electi inoffense deserviant, ad secreta cordis recurrere incessabiliter curant; et sic vocem Dei quasi per somnium audiunt, dum in cogitatione mentis a carnalibus sensibus [b 1Kb] abstrahuntur. Saepe corda justorum subortae cogitationes polluunt, terrenarum rerum delectationibus [Col. 0927D] tangunt; sed dum citius manu sanctae discretionis abiguntur, festine agitur ne cordis faciem caligo tentationis operiat, quae hanc jam illicita delectatione tangebat (Moral. lib. XVI, c. 42, n. 53). Nonnunquam in ipso orationis nostrae sacrificio importune se cogitationes ingerunt, quae hoc rapere vel maculare valeant quod in nobis Deo flentes immolamus. Abraham patriarcha, cum ad occasum solis sacrificium offerret, insistentes aves pertulit, quas studiose, ne oblatum sacrificium raperent, abegit (Gen. XV, 11). Sic nos, dum in ara cordis holocaustum [Col. 0928A] Deo offerimus, ab immundis hoc volueribus custodiamus, ne maligni spiritus et perversae cogitationes rapiant quod mens nostra offerre Domino utiliter pensat [c 1Kb] . Naturae corruptibilis pondere gravati, ab utero mentis nostrae quaedam cogitationum superflua, quasi ventris gravamina erumpunt (Moral. lib. XXXI, c. 27, n. 54). Sed portare sub balteo paxillum debemus, ut videlicet ad reprehendendos nosmetipsos semper accincti, acutum circa nos stimulum compunctionis habeamus, qui incessanter terram mentis nostrae poenitentiae dolore confodiat, et hoc quod a nobis de cogitationum utero fetidum erumpit abscondat (Moral. lib. III, c. 30, n. 59). Jerobaal haedum occidit, carnes ejus super petram ponit, jus etiam carnium desuper fundit (Jud. VI, 11, 12, 19). [Col. 0928B] Carnes ergo super petram ponimus, dum corpus nostrum in Christi imitatione cruciamus. Jus etiam carnium desuper fundit, qui per bonae conversationis votum ipsas a se etiam carnales cogitationes expellit. Quasi enim jus ex carne liquida in petram funditur, quando mens et a cogitatione carnalium fluxuum vacuatur. Cum intentionem nostram nequaquam potestas divini adjutorii deserit, quasi sacrificium supra petram positum angelus virga contingit. De petra etenim ignis exit, et jus carnesque consumit, quia afflatus a Redemptore spiritus tanta cor nostrum flamma compunctionis concremat, ut omne quod in eo est illicitum et operis et cogitationis exurat. Omnes qui vel illicita appetunt, vel in hoc mundo videri aliquid volunt, densis cogitationum tumultibus in [Col. 0928C] corde comprimuntur (Moral. lib. IV, c. 30, n. 57). Mare significat mentem hominis, et quasi fluctus maris sunt cogitationes mentis, quae aliquando per iram tumescunt, per gratiam tranquillae fiunt, per odium cum amaritudine defluunt (Moral. lib. XII, c. 7, n, 10). Mens quippe humana quot tentationes patitur, quasi tot flatibus movetur (Moral. lib. XI, c. 44, n. 60). Plerumque mentem hominis tumultus inanium cogitationum deprimunt, ira perturbat, et cum recedit ira, succedit inepta laetitia. Luxuriae stimulis urgetur, aestu avaritiae longe lateque ad ambienda quae terrena sunt tenditur. Et aliquando hanc superbia elevat, aliquando vero inordinatus timor in infimis deponit.



CAPUT XIV. De superbia et vana gloria.
[Col. 0928D]

Occasio perditionis nostrae facta est superbia diaboli, et argumentum redemptionis nostrae inventa est humilitas Dei (Reg. past. part. III, c. 17). Quid elatione abjectius, quae dum supra se tenditur, ab altitudine verae celsitudinis elongatur? Initium omnis peccati superbia est (Eccli. X, 15; Moral. XXXIV, 21, n. 40). Quid est autem superbia, nisi perversae celsitudinis appetitus? Perversa enim est celsitudo, deserto eo cui debet animus inhaerere principio, sibi quodammodo fieri atque esse principium (Moral. [Col. 0929A] XXVI, 17, n. 28). Multis saepe superbia luxuriae seminarium fuit, quia dum eos spiritus quasi in altum erexit, caro in infimis mersit. Qui per superbiam in secreto cordis prius elevantur, postmodum publice corruunt, quia dum occultis intumescunt motibus cordis, apertis cadunt lapsibus corporis. Sic sic elati justa fuerant retributione feriendi, ut quia superbiendo se hominibus praeferunt, luxuriando usque ad jumentorum similitudinem devolvantur. Curandum nobis est et omni custodia mens a tumore servanda superbiae. Non enim ante oculos Dei vacue transvolant cogitationes nostrae, et nulla momenta temporis per animum transeunt sine statu retributionis. Intus videt Deus quod mentem elevat, et idcirco foras permittit invalescere quod deponat. Intus [Col. 0929B] prius extollitur, quod foras postmodum luxuriae corruptione feriatur. Occultam superbiae culpam sequitur aperta percussio, ut a malis exterioribus interiora puniantur, et cor publice corruat, quod latenter tumebat. Per Osee prophetam contra Israelitas dicitur: Spiritus fornicationis in medio eorum, et Dominum non cognoverunt (Osee V, 4). Qui ut ostenderet quod causa libidinis ex culpa proruperit elationis, mox subdidit, dicens: Et respondebit arrogantia Israel in faciem ejus (Ibid., 5). Si auctorem suum homo superbiendo contemnit, jure et a subjecta carne praelium suscipit. Unde et ille primus inobediens, mox ut superbiendo peccavit, pudenda contexit (Gen. III, 7); quia enim contumeliam spiritus Deo intulit, mox contumeliam carnis invenit. Et [Col. 0929C] quia auctori suo esse subditus noluit, jus carnis subditae quam regebat amisit, ut in se ipso videlicet inobedientiae suae confusio redundaret, et superatus disceret quid elatus amisisset. Cum res bona agitur, necesse est ut prius ejus elatio in corde vincatur, ne si a radice miserae intentionis prodeat, amaros nequitiae fructus producat (Moral. XXIII, c. 11, n. 20). Cordis superbia, cum exterius usque ad corpus extenditur, prius per oculos indicatur. Ipsi quippe per fastum tumoris inflati quasi e sublimi respiciunt, et quo se deprimunt, altius extollunt (Moral. XXXIV, c. 22, n. 46). Nisi superbia per oculos se quasi per quasdam fenestras ostenderet, nequaquam Deo Psalmista dixisset: Populum humilem salvum facies, et oculos superborum humiliabis (Psal. XVII, 28). Nisi [Col. 0929D] superbia se per oculos funderet, Salomon quoque de Judaeae elatione non diceret: Generatio cujus excelsi sunt oculi, et palpebrae ejus in alta [a 1Kb] subrectae (Prov. XXX, 13; Reg. past. part. III, c. 17). Plerumque elatos comitari solet liberae vocis assertio. Loquuntur quidem per superbiam elationis, et tamen loqui se credunt per libertatem rectitudinis. Elatos nonnunquam ad increpanda quae non debent, aut magis increpanda quam debent, sub imagine libertatis effrenatio impellit tumoris. Considerandum est quod plerumque elatos utilius corripimus, si eorum correptionibus quaedam laudum fomenta misceamus. Inferenda namque illis sunt, aut alia bona quae in [Col. 0930A] ipsis sunt, aut dicendum certe quae poterant esse, si non sunt; et tunc demum resecanda sunt mala quae nobis displicent, cum prius ad audiendum placabilem eorum mentem fecerint praemissa bona quae placent. Nam et equos indomitos blanda prius manu tangimus, ut eos nobis plenius postmodum etiam per flagella subigamus. Et amaro pigmentorum poculo mellis dulcedo adjungitur, ne ea, quae saluti profutura est, in ipso gustu aspera amaritudo sentiatur; dum vero gustus per dulcedinem fallitur, humor mortiferus per amaritudinem evacuatur. In quibusdam elatis invectionis exordia permista sunt laude temperanda, ut dum admittunt favores quos diligunt, etiam correptiones recipiant quas oderunt. Plerumque persuadere elatis utilia melius possumus, [Col. 0930B] si profectum eorum nobis potius quam illis profuturum dicamus, si eorum meliorationem nobis magis quam sibi impendi postulemus. Superbi quique eo ipso quo videri alti appetunt, a vera Dei essentia longe per elationem fiunt (Moral. XVII, c. 8, n. 10). Subsistere etenim nequeunt, quia ab aeternae essentiae soliditate dividuntur, atque hanc primam ruinam tolerant, quia per privatam gloriam in semetipsis cadunt, sicut per Psalmistam dicitur: Dejecisti eos cum allevarentur (Psal. LXXII, 18); quia eo intrinsecus corruunt, quo male extrinsecus surgunt. Sic aurarum flatu in altum stipula rapitur, sed casu concito ad ima revocatur. Sic ad nubila fumus attollitur, sed repente in nihilum tumescendo dissipatur. Sic ab infimis nebula densescendo se erigit; sed [Col. 0930C] exortus hanc solis radius, ac si non fuerit, abstergit. Sic in herbarum superficie nocturnis horis [b 1Kb] humor aspergitur, sed diurni luminis subito calore siccatur. Sic spumosae aquarum bullae inchoantibus pluviis excitatae ab intimis certatim prodeunt; sed eo celerius disruptae depereunt, quo inflatae altius extenduntur: cumque excrescunt ut appareant, crescendo peragunt ne subsistant. Scriptum quippe est: Cunctis diebus suis impius superbit (Job. XV, 20; Moral. lib. XII, c. 37, n. 42). Solent etiam electi in quibusdam suis cogitationibus atque actibus superbire; sed quia electi sunt, cunctis diebus suis superbire non possunt, quia priusquam vitam finiant, ad humilitatis metum ab elatione corda commutant. Unusquisque impius diebus suis omnibus superbit, quia sic [Col. 0930D] vitam terminat, ut ab elatione minime recedat. Circumspicit quod temporaliter floret, et pensare negligit quod in aeternum judicatur. In vita carnis fiduciam ponit, eaque diu permanere existimat, quae ad praesens tenet. Solidatur in elatione animus, in despectum adducitur omnis propinquus: quam repentina mors subrepat nunquam considerat; quam sit ejus incerta felicitas, nunquam pensat. Superbire quisquam minime debuisset, etiam si annorum suorum numerum certum habere potuisset, ut sciens quantum viveret, praesciret quando se ab elatione removeret (Ibid., c. 38, n. 43). Sciendum est quia omnis superbus juxta modum proprium tyrrannidem [Col. 0931A] exercet; nam quod nonnunquam alius in republica, hoc est, per acceptam dignitatis potentiam, alius in provincia, alius in civitate, alius in domo propria, atque alius per latentem nequitiam hoc exercet apud se in cogitatione sua. Plerumque superbus iram superni Judicis perpendit praesentem; sed a malo non avertitur, ut etiam ipsa quoque ab ejus interitu valeat averti (Ibid., c. 41, n. 46). Accusante se conscientia, feriri metuit; sed tamen semper auget, quo feriatur. Contemnit quisque superbus reditum suum, desperat veniam, superbit in culpa; sed tamen testem suae nequitiae intus habet timorem. Et quamvis prava videatur foras audacter agere, de his tamen apud semetipsum cogitur trepidare. Per Isaiam prophetam dicitur: Inebriatus est in coelo gladius meus [Col. 0931B] (Isai. XXXIV, 5; Moral. lib. XXXII, c. 23, n. 49). Ac si aperte diceret: Qua ira feriam superbos terrae, perpendite, si ipsos etiam quos in coelo juxta me condidi pro elationis vitio percutere non peperci.



CAPUT XV. De avaritia.

Avaritia, quae est idolorum servitus (Ephes. V, 5), velut amphora os cordis in ambitu apertum tenet (Moral. lib. XIV, c. 53, n. 63). Multi sensu torpent, sed in his quae appetunt avaritiae stimulis excitantur; et qui ad bona videnda caeci sunt, excitantibus praemiis, ad peragenda mala vigilantes fiunt. Per Zachariam prophetam de qualitate avaritiae dicitur: Haec est oculus eorum in universa terra. Et ecce talentum [Col. 0931C] plumbi portabatur (Zach. V, 6). Quid est talentum plumbi, nisi ex eadem avaritia pondus peccati? Per plumbum metallum, cujus natura gravis est ponderis, peccatum avaritiae specialiter designatur, quod mentem quam infecerit ita gravem reddit, ut ad appetenda sublimia attolli nequaquam possit. Radix omnium malorum est cupiditas (I Tim. VI, 10; Moral. XIV, c. 53, n. 65); et quia quodlibet malum per avaritiam gignitur, dignum est ut domus avaritiae in fetore construatur. Idem Zacharias propheta dixit ad angelum: Quo istae mulieres deferunt amphoram? Et dixit ad me: Ut aedificetur ei domus in terra Sennaar (Zach. V, 11). Sennaar quippe fetor eorum dicitur, quia sicut bonus odor ex virtute est, ita e contrario fetor ex vitio cupiditatis. Sciendum [Col. 0931D] est quod Sennaar latissima vallis est, in qua turris a superbientibus aedificari coeperat, quae linguarum facta diversitate destructa est. Quae scilicet turris Babylon dicta est, pro ipsa videlicet confusione mentium atque linguarum. Nec immerito ibi avaritiae amphora ponitur, ubi Babylon, id est confusio, aedificatur, quia dum per avaritiam et impietatem certum est omnia mala exsurgere, recte haec ipsa avaritia atque impietas in confusione perhibentur habitare. Aestu avaritiae homines accensi, eo majora de se opera humanis oculis ostendunt, quo ampliora sibi ab hominibus offerri munera appetunt. In libro beati Job scriptum est: Ignis devorabit tabernacula eorum qui munera libenter accipiunt (Job. [Col. 0932A] XV, 34; Moral. lib. XII, c. 54, n. 62). Sicut enim corpus in tabernaculo, sic mens habitat in cogitatione; sed ignis tabernacula devorat, cum aestus avaritiae cogitationes devastat. Cum repleri cuncti simul opibus inardescunt avari, audiant quod scriptum est: Qui festinat ditari, non erit innocens (Prov. XXVIII, 20; Reg. past. p. III, c. 20). Qui augere opes ambit, vitare peccatum negligit; et more avium captus, cum escam terrenarum rerum avidus concupiscit, quo stranguletur peccati laqueo, non agnoscit. Cum plerumque praesentis mundi lucra desiderant, et quae de futuro damna patientur ignorant, audiant hoc quod scriptum est: Haereditas ad quam festinatur in principio, in novissimo benedictione carebit (Prov. XX, 21). Qui in principio haereditari festinant, [Col. 0932B] sortem sibi in novissimo benedictionis amputant, quia dum per avaritiae nequitiam hic multiplicari appetunt, illic ab aeterno patrimonio exhaeredes fiunt. Cupiditas plerumque latenter oritur in mente, sed punctiones peccatorum omnium patenter producit in opere (Moral. lib. XX, c. 10, n. 21). Quas videlicet punctiones ab hac radice surgentes statim praedicator egregius insinuat, dicens: Quam quidam appetentes erraverunt a fide, et inseruerunt se doloribus multis (I Tim. VI, 10; Reg. past. part. III, c. 20). Isaias propheta, de immensitate avaritiae humanum genus redarguens, ait: Vae qui conjungitis domum ad domum, et agrum agro copulatis, usque ad terminum loci. Nunquid habitabitis soli vos in medio terrae (Isai. V, 8)? Ac si aperte diceret: Quousque vos extenditis, [Col. 0932C] qui non habere [b 1Kb] in communi mundo consortes minime potestis? Conjunctos quidem premitis, et contra quos vos valeatis extendere, semper invenitis.



CAPUT XVI. De iracundia.

Cum tranquillitatem mentis plerumque ira diverberat, dilaniatam quodammodo scissamque perturbat, ut sibimetipsi non congruat, ac vim intimae similitudinis amittat (Moral. lib. V, c. 45, n. 78). Quanta sit iracundiae culpa pensemus, per quam dum mansuetudo amittitur, supernae imaginis similitudo vitiatur. Per iram sapientia perditur, ut quid, quove ordine agendum sit, omnino nesciatur, sicut scriptum est: Ira in sinu stulti requiescit (Eccle. VII, 10), [Col. 0932D] quia nimirum intelligentiae lucem subtrahit, cum mentem permovendo confundit. Per iram vita amittitur, et si sapientia teneri videatur, sicut scriptum est: Ira perdit etiam prudentes (Prov. XV, 1), quia scilicet confusus animus nequaquam explet, etiam si quid intelligere prudenter valet. Per iram justitia relinquitur, sicut scriptum est: Ira viri justitiam Dei non operatur (Jac. I, 20), quia dum perturba a mens judicium suae rationis exasperat, omne quod furor suggerit rectum putat. Per iram gratia vitae socialis amittitur, sicut scriptum est: Noli esse assiduus cum homine iracundo, ne discas semitas ejus, et sumas scandalum animae tuae (Prov. XXII, 24, 25). Quia qui se ex humana ratione non temperat, necesse est ut bestialiter [a 1Kb] [Col. 0933A] solus vivat. Per iram concordia rumpitur, sicut scriptum est: Vir animosus parit rixas. Et vir iracundus effodit peccata (Prov. XV, 18). Iracundus quippe peccata effodit, quia etiam malos quos incaute ad discordiam provocat pejores facit. Per iram lux veritatis amittitur, sicut scriptum est: Sol non occidat super iracundiam vestram (Ephes, IV, 26); quia cum menti iracundia confusionis tenebras incutit, huic Deus radium suae cognitionis abscondit. Per iram sancti Spiritus splendor excluditur; quo contra, juxta vetustam translationem scriptum est: Super quem requiescet Spiritus meus, nisi super humilem, et quietum, et trementem sermones meos (Isai. LXVI, 2)? Cum enim humilem diceret, quietum protinus adjunxit. Si ergo ira quietem mentis subtrahit, [Col. 0933B] suam sancto Spiritui habitationem claudit. Spiritus sancti recessione animus per iracundiam vacuus, ad apertam mox insaniam ducitur, et usque ad superficiem ab intimo cogitationum fundamento dissipatur. Nam irae suae stimulis accensum cor palpitat, corpus tremit, lingua se praepedit, facies ignescit, exasperantur oculi, et nequaquam recognoscuntur noti (Moral. V, c. 45, n. 79). Ore quidem clamorem format, sed sensus quid loquatur ignorat. In nullo itaque iste ab arreptitiis longe est, qui actionis suae conscius non est. Plerumque fit [ut] usque ad manus ira prosiliat, et quo ratio longius recedit, audacior exsurgat; seque ipsum retinere animus non valet, quia factus est potestatis alienae; et eo furor membra [Col. 0933C] foras in ictibus exercet, quod intus ipsam membrorum dominam mentem captivam tenet. Aliquando homo per iracundiam manus non exerit, sed in maledictionis jaculum linguam vertit. Fratris namque interitum precibus exposcit, et hoc Deum perpetrare expetit, quod ipse perversus homo facere, vel metuit, vel erubescit. Fitque ut voto et voce homicidium peragat, etiam cum a laesione proximi manibus cessat. Aliquando ira perturbato animo, quasi ex judicio silentium indicit; et quo se foras per linguam non exprimit, intus deterius ignescit, ut iratus quisque collocutionem suam proximo subtrahat, et, nihil dicendo, quam sit aversus dicat. Et nonnunquam haec silentii severitas per disciplinae dispensationem geritur, si tamen sollicite in intimis discretionis [Col. 0933D] forma servetur. Nonnunquam dum accensus animus a consueta locutione restringitur, per accessum temporis penitus a proximi dilectione separatur; et acriores stimuli ad mentem veniunt, dum causae quae [a 1Kb] gravius exasperant oriuntur, atque in irati oculo festuca in trabem vertitur; dum ira in odium permutatur. Plerumque ira per silentium clausa intra mentem vehementius aestuat, et clamosas tacita voces format, verba sibi quibus exasperetur objicit, et quasi in causae examine posita durius exasperata respondet. Nonnunquam per iracundiam perturbatus animus majorem strepitum sui silentii [Col. 0934A] sentit, eumque gravius clausa [b 1Kb] irae flamma consumit. Sciendum est quod nonnullos ira citius accendit, facilius deserit; nonnullos vero tarde quidem commovet, sed durius [c 1Kb] tenet. Alii per iracundiam accensis calamis similes, dum vocibus perstrepunt, quasi quosdam accensionis suae sonitus reddunt; citius quidem flammam faciunt, sed protinus in favillam frigescunt (Moral. V, c. 45, n. 80). Plerumque iracundi accensionem tarde suscipiunt, sed tamen accensi semel difficillus exstinguuntur; et quia se tardius in asperitatem concitant, furoris sui durius ignem servant. Plerumque homines, quod est nequius, et citius iracundiae flammas accipiunt, et tardius deponunt; nonnulli vero has et tarde suscipiunt, et citius amittunt. In quibus nimirum quatuor [Col. 0934B] modis liquido lector agnoscit quia et ad tranquillitatis bonum ultimus plusquam primus appropinquat, et in malo secundum tertius superat.



CAPUT XVII. Qualiter ira reprimi debeat.

Duobus modis fracta possidere animum ira desuescit (Moral. lib. V, c. 45, n. 81). Primus quippe est ut mens sollicita, antequam agere quodlibet incipiat, omnes sibi quas pati potest contumelias proponat, quatenus, Redemptoris sui probra cogitans, ad adversa se praeparet. Quae nimirum venientia tanto fortior excipit, quanto se cautius ex praescientia armavit. Qui improvidus ab adversitate deprehenditur, quasi ab hoste dormiens invenitur, eumque [Col. 0934C] citius inimicus necat, quia non repugnantem perforat. Nam qui mala imminentia per sollicitudinem praenotat, hostiles incursus quasi in insidiis vigilans exspectat; et inde ad victoriam valenter accingitur, unde nesciens deprehendi putabatur. Solerter animus ante actionis suae primordia cuncta debet adversa meditari, ut semper haec cogitans, semper contra haec thorace patientiae munitus, et quidquid accesserit, [providus superet; et quidquid non accesserit,] lucrum putet. Secundus servandae mansuetudinis modus est, ut cum alienos excessus aspicimus, nostra quibus in aliis excessimus delicta cogitemus. Considerata infirmitas propria mala nobis excusat aliena. Patienter namque illatam injuriam tolerat, qui pie meminit quod fortasse adhuc habeat [Col. 0934D] in quo debeat ipse tolerari. Quasi aqua ignis exstinguitur, cum, surgente furore animi, cuique sua ad mentem culpa revocatur, quia erubescit peccata non parcere, qui vel Deo vel proximo saepe se recolit parcenda peccasse. Solerter sciendum est quod alia est ira quam impatientia excitat, alia quam zelus format. Illa ex vitio, haec ex virtute generatur. Si nulla ira ex virtute surgeret, divinae animadversionis impetum Phinees per gladium non placasset (Moral. V, c. 45, n. 82). Hanc iram quia Heli non habuit, motum contra se implacabiliter supernae ultionis excitavit. Nam quo contra subditorum vitia tepuit, [Col. 0935A] eo contra illum ira districte [a 1Kb] aeterni rectoris exarsit. Irascimini, inquit Psalmista, et nolite peccare (Psal. IV, 5). Quod nimirum non recte intelligunt, qui irasci nos nobis tantummodo, [non etiam proximis delinquentibus volunt. Si enim sic] proximos ut nos amare praecipimur, restat ut sic eorum erratibus, sicut nostris vitiis, irascamur. Unde et per Salomonem dicitur: Melior est ira risu, quia per tristitiam vultus corrigitur animus delinquentis (Eccle. VII, 4). Idem Psalmista ait: Turbatus est prae ira oculus meus (Psal. VI, 8). Ira quippe per vitium oculum mentis excaecat, ira autem per zelum turbat, quia quos saltem rectitudinis aemulatione concutitur, ea quae nisi tranquillo corde percipi non potest, contemplatio dissipatur. Plerumque zelus rectitudinis, quia inquietudine [Col. 0935B] mentem agitat, ejus mox aciem obscurat, ut altiora in commotione non videat, quae bene prius tranquilla cernebat. Sed inde subtilius ad alta reducitur, unde ad tempus, ne videat, reverberatur. Ipsa zeli per mansuetudinem recta aemulatio aeterna post paululum in tranquillitate mentis oculum largius aperit, quae hunc interim per commotionem claudit. Et unde mens turbatur, ne videat, inde proficit, ut ad videndum verius clarescat. Infirmanti oculo, cum collyrium immittitur, lux penitus negatur; sed inde eam post paululum veraciter recipit, unde hanc ad tempus salubriter amittit.



CAPUT XVIII. De invidia.

[Col. 0935C] Invidere non possumus nisi eis quos nobis in aliquo meliores putamus (Moral. lib. V, c. 46, n. 84). Parvulus ergo est qui livore occiditur, quia ipse sibi testimonium perhibet, quod ei minor sit cujus invidia torquetur. Hostis callidus primo homini invidendo subripuit quia, amissa beatitudine, minorem se immortalitati illius agnovit. Cain ad perpetrandum fratricidium corruit (Gen. IV, 5, 6, 7), quia, despecto suo sacrificio, praelatum sibi infremuit, cujus Deus hostiam accepit; et quem meliorem se esse exhorruit, ne utcunque esset, amputavit. Esau ad persecutionem fratris hac de re exarsit, quia primogenitorum benedictione perdita, quam tamen esu lenticulae ipse vendiderat, minorem se ei quem nascendo praeibat ingemuit (Gen. XXV, 34; XXVII, 41). [Col. 0935D] Joseph sanctum fratres sui Ismaelitis transeuntibus ideo vendiderunt, quia, cognito revelationis mysterio, ne eis melior fieret, ejus profectibus obviare conati sunt (Gen. XXXVII, 27, 28). Saul rex David subditum lanceam intorquendo persequitur, quia quem magis [c 1Kb] quotidie augeri virtutum successibus sensit, ultra se excrescere expavit (I Reg. XVIII, 11). Parvulus est qui invidia occiditur, quia nisi ipse inferior existeret, de bono alterius non doleret. Sciendum summopere est quia quamvis per omne vitium quod perpetratur, humano [Col. 0936A] cordi antiqui hostis virus infunditur, in hac tamen nequitia, tota sua viscera serpens concutit, et imprimendae malitiae pestem vomit (Moral. V, c. 46, n. 85). De quo nimirum scriptum est: Invidia diaboli mors intravit in orbem terrarum (Sap. II, 24). Nam cum devictum cor livoris putredo corruperit, ipsa quoque exteriora indicant quam graviter animum vesania instigat. Per invidiam color pallore afficitur, et oculi deprimuntur, mens accenditur, et membra frigescunt; fit in cogitatione rabies, in dentibus stridor: cumque in latebris cordis crescens absconditur odium, dolore caeco tenebrat [d 1Kb] conscientiam vulnus inclusum. Nil laetum de propriis libet, quia tabescentem mentem sua poena sauciat, quam felicitas torquet aliena; quantoque extranei operis in altum fabrica ducitur, [Col. 0936B] tanto fundamentum mentis lividae profundius suffoditur, ut quo alii ad meliora properant, eo ipsa deterius ruant [e 1Kb] qua ruina videlicet etiam illud destruitur, quod in aliis actibus perfecto opere surrexisse putabatur. Nam invidia, cum mentem tabefecerit, cuncta quae invenerit bene gesta consumit. Per sapientissimum Salomonem dicitur: Vita carnium, sanitas cordis; putredo ossium, invidia (Prov. XIV, 30). Quid enim per carnes, nisi infirma quaedam ac tenera? Et quid per ossa, nisi fortia acta signantur? Et plerumque contingit ut quidam cum vera cordis innocentia in nonnullis suis actibus infirmi videantur, quidam vero jam quaedam ante humanos oculos robusta exerceant, sed tamen erga aliorum bona intus invidiae pestilentia tabescant. Bene ergo dicitur: Vita [Col. 0936C] carnium sanitas cordis, quia si mentis innocentia custoditur, etiam si qua foris infirma sunt, quandoque roborantur. Et recte subditur: Putredo ossium invidia, quia per livoris vitium, ante Dei oculos pereunt etiam fortia acta virtutum. Ossa quippe putrescere est quaedam etiam robusta per invidiam deperire.



CAPUT XIX. De supprimenda invidia.

Difficile namque est, ut hoc alteri non invideat, quod adipisci alter exoptat, quia quidquid temporale percipitur, tanto fit minus singulis, quanto dividitur in multis; et idcirco desiderantis mentem livor excruciat, quia hoc quod appetit, aut funditus alter [Col. 0936D] accipiens adimit, aut a quantitate restringit (Moral. lib. V, c. 46, n. 86). Qui livoris peste plene carere desiderat, illam haereditatem diligat quam cohaeredum numerus non angustat; quae et omnibus una est, et singulis tota; quae tanto largior ostenditur, quanto ad hanc percipientium multitudo dilatatur. Imminutio livoris est affectus surgens internae dulcedinis; et plena mors ejus est, perfectus amor aeternitatis. Cum perfecte in amore coelestis patriae homo rapitur, plene etiam in proximi dilectione sine omni invidia [b 1Kb] [Col. 0937A] solidatur, quia cum nulla terrena desiderat, nihil est quod ejus erga proximum charitati contradicat. Vera charitas quid est aliud quam oculus mentis carens invidia? Qui si terreni amoris pulvere tangitur, ab internae lucis mox intuitu laesus reverberatur. Quia parvus est qui terrena diligit, magnus qui aeterna concupiscit, potest etiam sic non inconvenienter intelligi: Parvulum occidit invidia (Job V, 2), quoniam hujus pestis languore non moritur, nisi qui adhuc in desideriis infirmatur.



CAPUT XX. De malitia.

In Evangelio Veritas ait: Quae vultis ut faciant vobis homines, et vos facietis (Matth. VII, 12; Moral. lib. X, c. 6, n. 8); quibus duobus utriusque testamenti [Col. 0937B] mandatis, per unum malitia compescitur, per aliud benignitas praerogatur, ut quod non vult malum pati quisque non faciens, cesset a nocendi opere. Curandum magnopere est ut erga procaces quisque mansuetudinem longanimitatis exhibeat, ut malitiae peste languentibus gratiam benignitatis ostendat [a 1Kb] , ut discordes pace uniat, et concordes ad concupiscentiam verae pacis accingat. Dominus Jesus Christus malitiosos quosque redarguens dicit: Quid vides festucam in oculo fratris tui, et trabem in oculo tuo non vides (Matth. VII, 3, Reg. past. Part. III, c. 9)? Perturbatio quippe impatientiae festuca est; malitia vero in corde, trabes in oculo. Illam namque aura tentationis agitat, hanc autem consummatio nequitiae pene immobiliter portat. [Recte vero illic subjungitur:] [Col. 0937C] Hypocrita, ejice primum trabem de oculo tuo, et tunc videbis ejicere festucam de oculo fratris tui. Ac si dicatur menti iniquae interius dolenti, et sanctam se exterius per patientiam demonstranti: prius a te molem malitiae excute, et tunc alios de impatientiae levitate reprehende, ne dum non studes malitiam [b 1Kb] vincere, pejus tibi sit aliena prava tolerare. Cor pessimum ex sua et non aliena malitia tabescit (Lib. X, in Ezech. homil. 2, n. 12), sicut scriptum est: [c 1Kb] Zelus apprehendit populum ineruditum, et non signis adversarios consumit [d 1Kb] (Isai. XVI, 11, secundum version. antiquam; Moral. lib. II, c. 31, n. 51). Sicut autem ignis amoris mentem erigit, ita ignis malitiae involvit, quia et sanctus Spiritus cor quod replet elevat, et [Col. 0937D] ardor malitiae ad inferiora semper incurvat. Malos non solum ignis per vindictam post cruciat, sed nunc etiam per livorem cremat, quia qui post puniendi sunt retributionis supplicio, nunc semetipsos afficiunt malitiae tormento.



CAPUT XXI. De discordia.
[Col. 0938A]

Admonendi sunt discordes, ut certissime sciant quia, quantislibet virtutibus polleant, spirituales fieri nullatenus possunt, si uniri per concordiam proximis negligunt (Reg. Past. part. III, c. 22). Ad unam igitur vocationis spem nequaquam pertingitur, si non ad eam unita cum proximis mente curratur. Saepe nonnulli, quo quaedam specialiter dona percipiunt, eo superbiendo donum concordiae, quod majus est, amittunt, ut si fortasse carnem prae caeteris gulae refrenatione quis edomat, concordare eis quos superat abstinendo contemnat. Qui abstinentiam a concordia separat, quid admoneat Psalmista perpendat, ait [Col. 0938B] enim: Laudate eum in tympano et choro (Psal. L, 4). In tympano namque sicca et percussa pellis resonat, in choro autem voces societate concordant. Quisquis itaque corpus affligit, sed concordiam deserit, is Deum quidem laudat in tympano, sed non laudat in choro. Saepe dum quosdam major scientia erigit a caeterorum societate disjungit, et quasi quo plus sapiunt, eo a concordiae virtute desipiscunt. Quo quisque melius sapit, eo concordiam deserens [e 1Kb] deterius delinquit; et idcirco inexcusabiliter merebitur supplicium, quia prudenter, si voluisset, potuit vitare peccatum. Quibusdam a concordia recedentibus recte per Jacobum dicitur: Si zelum amarum habetis, et contentiones in cordibus vestris [f 1Kb] , nolite gloriari, et mendaces esse adversus veritatem. Non est ista sapientia [Col. 0938C] desursum descendens, sed terrena, animalis, diabolica; quae autem desursum est sapientia primum quidem pudica est, deinde pacifica (Jac. III, 14, 15, 17). Pudica, videlicet, quia caste intelligit; pacifica autem, quia per elationem se minime a proximorum charitate discordat. Scriptum est: Si offeras [g 1Kb] munus tuum ad altare, et ibi recordatus fueris quia frater tuus habet aliquid adversum te, relinque ibi munus tuum ante altare, et vade prius reconciliari fratri tuo, et tunc veniens offeres munus tuum (Matth. V, 28). Ex qua scilicet praeceptione pensandum est quorum hostia repellitur quam intolerabilis culpa monstratur. Cum mala cuncta bonis sequentibus diluantur, pensemus quanta sint mala discordiae, quae nisi exstincta [Col. 0938D] funditus fuerint, bonum subsequi non permittunt. Admonendi sunt discordes, ut si aures a mandatis coelestibus declinant, mentis oculos ad considerandum ea quae in infimis versantur aperiant.



CAPUT XXII. De odio.
[Col. 0939A]

Si ab increpatione hominum idcirco reticemus, quia contra nos insurgere odia formidamus, non jam lucra Dei, sed nostra procul dubio quaerimus (Moral. XX, 21, c. 21, n. 47). Sciendum magnopere est quod nonnunquam [cum] redarguuntur pravi, deteriores existunt, nosque magnis odiis insequuntur. Ipsis ergo, et non nobis parcimus, si ab eorum redargutione pro eorum amore cessamus. Necesse nobis est ut aliquando toleremus tacendo odiosos quod sunt, quatenus in nobis discant vivendo quod non sunt. Non est omnino justo timendum, ne dum quisque corripitur, contumelias inferat, sed ne, tractus ad odium, pejor [Col. 0939B] fiat (Moral. lib. VIII, c. 42, n. 67). Cavendum summopere est ne immoderate linguam loquacitas pertrahat, eamque usque ad lasciviam obtrectationis extendat, ne odium malitiae excitet, et os usque ad jaculum maledictionis [a 1Kb] inclinet (Moral. lib. X, c. 6, n. 8). In Evangelio Veritas ait: Quae vultis ut faciant vobis homines, et vos facite eis (Matth. VII, 12). Ac si aperte dicat: Quod ab alio tibi odis fieri, vide tu ne alteri per odium facias (Tob. IV, 16).



CAPUT XXIII. De concupiscentia oculorum.

Quisquis per corporis fenestras incaute exterius [Col. 0939C] respicit, plerumque in delectationem peccati etiam nolens cadit, atque obligatus desideriis incipit velle quod noluit (Moral. lib. XXI, c. 2, n. 4). Praeceps anima, dum ante non providet, ne incaute videat quod concupiscat, caeca post incipit desiderare quod vidit. Unde prophetae mens, quae sublevata saepe mysteriis internis intererat, qui alienam conjugem incaute vidit, obtenebrata postmodum sibimet illicite conjunxit (II Reg. XI, 2). Sanctus vir, quia acceptis corporis sensibus velut subjectis ministris quidam aequissimus judex praeest, culpas conspicit, antequam veniant, et velut insidianti [b 1Kb] morti fenestras corporis claudit, dicens: Pepigi foedus cum oculis meis, ut ne cogitarem quidem de virgine (Job. XXXI, 1), ne scilicet prius incaute aspicerent quod postmodum invitus amaret. [Col. 0939D] Semel species formae si cordi per oculos fuerit illigata, vix magni luctaminis manu solvitur. Ne ergo quaedam lubrica in cogitatione versemus, providendum nobis est quia intueri non debet [c 1Kb] quod non licet concupisci. Ut munda mens in cogitatione servetur, a lascivia voluptatis suae deprimendi sunt oculi, quasi quidam raptores ad culpam. Neque enim Eva lignum vetitum contigisset, nisi hoc prius incaute respiceret. Scriptum quippe est: Vidit mulier quod bonum esset [Col. 0940A] lignum ad vescendum, et pulchrum oculis, aspectuque delectabile; et tulit de fructu ejus, et comedit (Gen. III, 6). Pensandum summopere est quanto debemus moderamine erga illicita visum restringere nos, qui mortaliter vivimus, si et Eva mater viventium per oculos ad mortem venit. Sub Judaeae voce, quae, exteriora videndo concupiscens, bona interiora perdiderat, propheta dicit: Oculus meus depraedatus est animam meam (Thren. III, 51). Concupiscendo enim visibilia, invisibiles virtutes amisit. Quae ergo interiorem fructum per exteriorem visum perdidit, per oculum corporis pertulit praedam cordis. Scriptum in Evangelio est: Quod omnis qui viderit mulierem ad concupiscendum eam, jam maechatus est eam in corde suo (Matth. V, 27; Moral. XXI, c. 2, n. 5). Per Mosem [Col. 0940B] quippe luxuria [perpetrata, per auctorem vero munditiae luxuria] cogitata damnatur.



CAPUT XXIV. De gulae concupiscentia.

Sciendum est quia quinque nos modis gulae vitium tentat (Moral. lib. XXX, c. 18, n. 60). Aliquando namque indigentiae tempora praevenit; aliquando vero tempus non praevenit, sed cibos lautiores quaerit; aliquando quaelibet [d 1Kb] sumenda sint, praeparari accuratius expetit; aliquando autem et qualitati ciborum, et tempori, congruit, sed in ipsa quantitate sumendi mensuram refectionis [e 1Kb] excedit. Nonnunquam vero et abjectius est quod desiderat, et tamen ipso esu [Col. 0940C] [f 1Kb] immensi desiderii deterius peccat. Vitiorum tempora melius ostendimus, si haec exemplis evidentioribus approbemus. Mortis quippe sententiam patris ore Jonathas meruit, quia in gustu mellis constitutum edendi tempus antecessit (I Reg. XIV, 27). Ex Aegypto populus eductus in eremo occubuit, quia, despecto manna, cibos carnium petiit, quos lautiores putavit (Num. XXI, 5). Prima filiorum Heli culpa suborta est quod ex eorum voto sacerdotis puer non antiquo more coctas vellet de sacrificio carnes accipere, sed crudas quaereret, quas accuratius exhiberet (I Reg. II, 12 seq.). Cum ad Jerusalem dicitur: Haec fuit iniquitas Sodomae sororis tuae, superbia, saturitas panis, et abundantia (Ezech. XVI, 49), aperte ostenditur quod idcirco salutem perdidit, quia cum superbiae [Col. 0940D] vitio mensuram moderatae refectionis excessit (Gen. XXV, 33). Primogenitorum gloriam Esau ideo amisit, quia magno aestu desiderii vilem cibum, id est, lenticulam concupivit: quam dum [g 1Kb] venditis etiam primogenitis praetulit quo in illam appetitu anhelaret indicavit. Neque enim cibus, sed appetitus in vitio est. Unde et lautiores cibos plerumque sine culpa sumimus, et abjectiores non sine reatu conscientiae degustamus. Esau primatum per esum lenticulae [Col. 0941A] perdidit, et Elias in eremo virtutem corporis [a 1Kb] carnes edendo servavit (III Reg. XVII, 6). Antiquus hostis, quia non cibum, sed cibi concupiscentiam esse causam damnationis intelligit, primum sibi hominem non carne, sed pomo subdidit, et secundum non carne, sed pane tentavit (Gen. III, 6; Matth. IV, 3). Plerumque primi parentis culpa committitur, etiam cum abjecta et vilia sumuntur. Neque enim Adam solus, ut a vetito se pomo suspenderet, praeceptum prohibitionis accepit; nam cum alimenta quaedam saluti nostrae Deus contraria indicat, ab his nos quasi per sententiam revocat [b 1Kb] . Et cum concupiscentes noxia attingimus, profecto quid aliud quam vetita degustamus? Ea in cibo sumenda sunt, quae naturae necessitas quaerit, non quae edendi libido suggerit, ne [Col. 0941B] si haec moderata discretio minus cante prospiciat, illicitae se concupiscentiae quis voragine immergat (Moral. XXX, c. 18, n. 61). Gulae deditos superfluitas locutionis, levitas operis, atque luxuria comitatur (Reg. Past. part. III, c. 19). Nisi gulae deditos immoderata loquacitas raperet, dives, qui epulatus quotidie splendide dicitur, in lingua gravius non arderet. Ait enim: Pater Abraham, miserere mei, et mitte Lazarum, ut intingat extremum digiti sui in aqua, et refrigeret linguam meam, quia crucior in hac flamma (Luc. XVI, 24). Quibus profecto verbis ostenditur quia epulando quotidie crebrius in lingua peccaverat, qui totus ardens refrigerari se praecipue in lingua requirebat. Quia gulae deditos levitas protinus operis sequitur, auctoritas sacra testatur, dicens: Sedit populus manducare, [Col. 0941C] et bibere, et surrexerunt ludere (Exod. XXXII, 6). Plerumque edacitas usque ad luxuriam pertrahit, quia dum satietate venter extenditur, aculei libidinis excitantur. Hosti callido, qui primi hominis sensum in concupiscentia pomi aperuit, sed in peccati laqueo strinxit, divina voce dicitur: Pectore et ventre repes (Gen. III, 14). Ac si ei aperte diceretur: Cogitatione et ingluvie super humana corda dominaberis. Quia gulae deditos luxuria sequitur, propheta testatur; qui dum aperta narrat, occulta denuntiat, dicens: Princeps coquorum dextruxit muros Jerusalem (Jerem. XXXIX, sec. text. Hebraeum, et sec. LXX). Princeps namque coquorum venter est, cui magna cura obsequium a coquis impenditur, ut ipse delectabiliter cibis impleatur. Muri autem Jerusalem virtutes sunt [Col. 0941D] animae, ad desiderium supernae pacis elevatae. Coquorum igitur princeps muros Jerusalem dejicit, quia dum venter ingluvie tenditur, virtutes animae per luxuriam destruuntur.



CAPUT XXV. De pugna virtutum adversus vitiae.

Cum domino vitiorum contradicimus, cum iniquitati, quae nos a Deo separat [c 1Kb] , reluctamur, cum consuetudini [Col. 0942A] fortiter [et] violenter resistimus, et, desideria perversa calcantes, contra hanc [d 1Kb] jus nobis libertatis ingenitae vindicamus, vitiorum agminibus acerrimo conflictu resistimus (Moral. IV, c. 36, n. 71). Cum culpas poenitendo percutimus, et maculas sordium fletibus lavamus, fortiter contra vitia reluctamur. Tunc se viri sancti veracius a vitiorum colluvione detergunt, dum ab eis contra singula vitia virtutes singulae opponuntur (Apud Isid., lib. II, sentent. c. 37). Interdum vitia cum virtutibus ad utilitatem confligunt, ut ipso certamine, vel mens exerceatur, vel ab elatione concussus [e 1Kb] animus restringatur. Adversus impetus vitiorum contrariis virtutibus est pugnandum. Contra luxuriam enim cordis est adhibenda munditia, contra odium dilectio praeparanda, [Col. 0942B] contra iracundiam patientia proponenda est; porro contra timorem fiduciae adhibenda est virtus, contra torporem zeli praelium. Tristitiae quoque gaudium, accidiae fortitudo, avaritiae largitas, superbiae humilitas opponenda est. Sicque singulae virtutes nascentia contra se vitia reprimunt, ac tentationum motus virtute divinae charitatis exstinguunt. Libidinem abstinentia domat. Nam quantum corpus inedia frangitur, tantum mens ab illicito appetitu revocatur. Adversus iram tolerantia dimicat. Ira autem semetipsam necat, sustinendo autem patientia victoriam portat. Tristitiae moerorem spes aeterni gaudii superat; et quem turbata mens de exterioribus afficit, dulcedo interioris tranquillitatis lenit. Adversus invidiam praeparetur charitas, et adversus irae incendia mansuetudinis [Col. 0942C] adhibeatur tranquillitas.



CAPUT XXVI. De multiloquio.

Admonendi sunt multiloquio vacantes, ut vigilanter aspiciant a quanto rectitudinis statu depereunt, dum per multiplicia verba dilabuntur (Reg. Past. part. III, c. 14). Humana etenim mens aquae more circumclusa ad superiora colligitur, quia illud repetit unde descendit, et relaxata deperit, quia se per infima inutiliter spargit. Qui supervacnis verbis a silentii sui censura dissipatur, quasi tot rivis extra se ducitur. Unde et redire interius mens ad sui cognitionem non sufficit, quia per multiloquium sparsa, a [Col. 0942D] secreto se intimae considerationis excludit. Totam vero se insidiantis hostis vulneribus detegit, quia nulla munitione custodiae circumcludit. In Proverbiis scriptum est: Sicut urbs patens, et absque murorum ambitu, ita vir qui non potest in loquendo cohibere spiritum suum (Prov. XXV, 28). Quia enim murum silentii non habet, patet inimici jaculis civitas mentis. Et cum se per verba extra semetipsam dejicit, apertam se adversario ostendit. Quam tanto ille sine labore [Col. 0943A] superat, quanto et ipsa quae vincitur contra semetipsam per multiloquium pugnat (Greg., ubi supra, et Moral. lib. VII, c. 37, n. 57). Plerumque per quosdam gradus desidiosa mens in foveam lapsus impellitur, et dum otiosa verba cavere negligimus, ad noxia pervenimus, ut prius loqui aliena libeat, et postmodum detractionibus eorum vitam de quibus loquitur mordeat, ad extremum vero usque ad apertas lingua contumelias erumpat. Per effrenationem linguae seminantur stimuli, oriuntur rixae, accenduntur faces odiorum, pax exstinguitur cordium. Unde bene per Salomonem dicitur: Qui dimittit aquam, caput est jurgiorum (Prov. XVII, 14). Aquam quippe dimittere est linguam in fluxum eloquii relaxare. Sed dimissor aquae jurgiorum caput efficitur, quia per linguae [Col. 0943B] incontinentiam discordiae origo propinatur (Moral. lib. V, c. 13, n. 30). Quia multiloquio quisque serviens rectitudinem justitiae tenere nequaquam possit, testatur propheta, quia ait: Vir linguosus non dirigetur super terram (Psal. CXXXIX, 12; Moral. lib. VII, c. 37, n. 58). Hinc Salomon iterum dicit: In multiloquio peccatum non deerit (Prov. X, 19). Isaias propheta ait: Cultus justitiae silentium (Isai. XXXII, 17); videlicet indicans quia mentis justitia desolatur, quando ab immoderata locutione non parcitur. Hinc Jacobus ait: Si quis putat se religiosum esse, non refrenans linguam suam, sed seducens cor suum, hujus vana est religio (Jac. I, 26). Pravi homines, sicut in sensu leves sunt, ita in locutione praecipites, et reticere pertractando negligunt quae loquantur (Moral. [Col. 0943C] lib. V, c. 13, n. 30). Sed quod levis conscientia concipit, levior protinus lingua producit. Per semetipsam nos Veritas admonet, dicens: Omne verbum otiosum, quod locuti fuerint homines, reddent de eo rationem in die judicii (Matth. XII, 36; Moral. lib. VII, c. 37, n. 58). Otiosum quippe verbum est, quod aut ratione justae necessitatis, aut intentione piae utilitatis caret. Si ergo ratio de otioso sermone exigitur, pensemus quae poena multiloquium maneat, in quo etiam per noxia verba peccatur.



CAPUT XXVII. De perversa locutione.

Sicut perfecti viri perversos proximos non debent [Col. 0943D] fugere, quia et eos saepe ad rectitudinem trahunt, et ipsi ad perversitatem nunquam trahuntur, ita infirmi quique societatem debent declinare malorum, ne mala quae frequenter aspiciunt, et corrigere non valent, delectentur imitari (Lib. I, in Ezech., homil. 9, n. 23). Sic verba proximorum audiendo quotidie sumimus in mente, sicut flando atque respirando aerem trahimus corpore. Sicut malus aer assiduo flatu tractus inficit corpus, ita perversa locutio assidue audita infirmantium inficit animum, ut tabescat delectatione pravi operis, et assidui iniquitate sermonis. Unde Paulus ait: Corrumpunt mores bonos colloquia mala (I Cor. XV, 33).



CAPUT XXVIII. De laetis vel tristibus in hoc saeculo degentibus.
[Col. 0944A]

Aliter admonendi sunt laeti atque aliter tristes (Reg. Past. part. III, c. 3). Laetis videlicet inferenda sunt tristia quae sequuntur ex supplicio; tristibus vero inferenda sunt laeta, quae promittuntur ex regno. Discant laeti ex minarum asperitate quod timeant; audiant tristes praemiorum gaudia, de quibus praesumant. Illis quippe dicitur: Vae vobis qui ridetis nunc, quoniam flebitis (Luc VI, 25). Isti vero eodem Magistro dicente audiunt: Iterum videbo vos, et gaudebit cor vestrum, et gaudium vestrum nemo tollet a vobis (Joan. XVI, 22). Plerumque fit ut nonnulli laeti vel tristes non rebus fiant, sed conspersionibus existant. Quibus profecto intimandum [Col. 0944B] est, quod quaedam vitia quibusdam conspersionibus [a 1Kb] existant. Habent enim laeti ex propinquo luxuriam, tristes vero iram. Necesse est igitur ut non solum quisque consideret quod ex conspersione sustinet, sed etiam quod ex vicino deterius perurget, ne dum nequaquam pugnat contra hoc quod tolerat, ei quoque, a quo se liberum aestimat, vitio succumbat.



CAPUT XXIX. De stultitia.

Stulti homines hoc solum tota cordis intentione conspiciunt, per quod ad finem terreni desiderii perducantur (Moral. XVII, c. 7, n. 9). Scriptum quippe est: Oculi stultorum in finibus terrae (Prov. XVII, 24). Nequaquam suae considerationis obtutum in terra stultus figeret, si ad sancta sui Redemptoris [Col. 0944C] itinera mentis oculos levaret. Scriptum quippe est: Stultus serviet sapienti (Prov. XI, 29; Moral. XX, c. 24, n. 52). Saepe etenim conspicimus sapientes subesse, stultos vero arcem dominii tenere, sapientes serviliter, obsequi, stultos tyrannica elatione dominari. Quomodo igitur definitione divinae sententiae sapienti stulius servit, dum plerumque hunc jure temporalis dominii comprimit? Sed sciendum est quia contra sapientis vitam, dum stultus praeeminens terrorem potestatis exercet, dum hunc laboribus fatigat, contumeliis lacerat, profecto hunc ab omni vitiorum rubigine urendo purgat. Plerumque stultus sapienti etiam dominando servit, quem ad meliorem statum premendo provehit. Nonnunquam pupillis dominis [Col. 0944D] ad disciplinae magisterium servi praesunt, terrent, premunt, et feriunt; et tamen esse servi nullo modo desistunt, quia ad hoc ipsum ordinati sunt, ut proficientibus dominis etiam feriendo famulentur. Quia stultorum reproborum mala bonos, dum cruciant, purgant, utilitati justorum militat etiam potestas iniquorum. Sicut clausa janua, in domo quae intus membra lateant ignoratur, sic plerumque stultus, si tacuerit, utrum sapiens an stultus sit absconditur, si tamen nulla alia prodeunt opera quae sensum etiam tacentis loquantur (Moral. XI, c. 24, n. 35). Per Salomonem dicitur: Stultus si tacuerit, sapiens reputabitur (Prov. XVII, 28). Sed quia stultus, cum loquitur, per hoc quod sua infert, sapientium [Col. 0945A] verba pensare non sufficit, recte per beatum Job dicitur: Audite ergo correptiones meas, et judicium labiorum meorum attendite (Job. XIII, 6). Bene autem prius correptionem et postmodum judicium intulit, quia nisi per correptionem prius tumor stulti deprimatur, nequaquam per intelligentiam judicium justi cognoscitur (Moral. XI, c. 25, n. 36). Nonnunquam stulti, cum prudentium facta conspiciunt, haec eis omunia esse reprehensibilia videntur; suaeque imperitiae atque infirmitatis obliti, tanto intentius de alienis judicant, quanto sua profundius ignorant (Greg., ubi sup., c. 27, n. 38).



CAPUT XXX. De luxuria.

Malum luxuriae aut cogitatione perpetratur, aut [Col. 0945B] opere. Callidus namque adversarius noster, cum ab effectu operis expellitur, secreta poliuere [a 1Kb] cogitationis molitur (Moral. XXI, c. 2, n. 5). Serpenti a Domino dicitur: Pectore et ventre repes (Gen. III, 14). Serpens videlicet ventre repit, quando hostis lubricus per humana membra sibimet subdita usque ad expletionem operis luxuriam exercet. Serpens autem repit pectore, quando eos quos in opere luxuriae non valet, in cogitatione polluit. Quisquis luxuriam perpetrat actione, huic serpens repit ex ventre; quisquis autem perpetrandam versat in mente, huic serpens repit ex pectore. Ardentem quasi Sodomam fugere, est illicita carnis incendia declinare (Reg. Past. part. III, c. 27). Quisquis mundi hujus successibus elevatus lenocinante cordis laetitia tentari se luxuriae [Col. 0945C] stimulis sentit, Joseph factum ad memoriam revocet, et in arce se castitatis servet (Moral. lib. XXX, c. 10, n. 38). Cum voluptas lubrica tentat in prosperis, haec ipsa sunt prospera aculeo tentationis opponenda, ut eos erubescamus prava committere, quo nos a Deo meminimus [b 1Kb] gratuita bona percipere. Nonnunquam voluptas, quae ex prosperitate nascitur, ejusdem prosperitatis est consideratione ferienda, quatenus hostis noster, unde oritur, inde moriatur. Propheta David subito casu per luxuriam defluxit, dum in solario deambulans alienam conjugem concupivit et abstulit; ejusque virum cum damno sui exercitus interemit, et repentino casu cecidit, cum mens illa mysteriis coelestibus assueta ab inopinata tentatione devicta est, atque immanissimae turpitudini subacta [Col. 0945D] (II Reg. XI, 4; Moral. lib. XII, c. 18, n. 23). Quasi saxum de loco suo translatum est, cum prophetae animus a prophetiae mysteriis exclusus ad cogitandas turpitudines venit. Salomon ille quondam sapientissimus nimietate luxuriae superatus immoderato usu atque assiduitate mulierum ad hoc usque perductus est, ut templum idolis fabricaret; et qui prius Deo templum construxerat, assiduitate libidinis etiam perfidiae substratus idolis construere templa non timeret (III Reg. XI, 7). Sicque factum est ut ab assidua carnis petulantia usque ad mentis perfidiam [Col. 0946A] perveniret, quia, subripiente paulisper infusione peccati, terra cordis illius ad [c 1Kb] consummationem defluxit. Non immerito jumenta terrae nuncupantur qui [d 1Kb] hujus vitae carnalis ima appetunt (Moral. XXVI, 17, n. 27), quos in infimis illecebrosa voluptas dejicit, quibus per sacra eloquia dicitur: Nolite fieri sicut equus et mulus, in quibus non est intellectus (Psal. XXXI, 9). Voluptatum carnis amatoribus dicitur: Mortificate nunc membra vestra, quae sunt super terram; id est, fornicationem, immunditiam, libidinem, concupiscentiam malam, et avaritiam (Colos. III, 5). Paulus apostolus petulantiae carnis deditos publica invectione redarguit dicens: Cum cognovissent Deum, non sicut Deum glorificaverunt, aut gratias egerunt, sed evanuerunt in cogitationibus suis (Rom. I, 21; [Col. 0946B] Gregor. ibid., n. 28). Quomodo autem in jumentorum aut plusquam jumentorum voluptate ceciderunt, subdidit dicens: Tradidit illos in desideria cordis eorum in immunditiam (Rom. I, 24). Nonnullos per luxuriam caro in infimis mersit, quos superba in altum scientia sublevavit, et a volatu volucrum ultra appetitum lapsi sunt jumentorum. Atque inde sub se prostrati sunt, unde super se ire videbantur. Plerumque virus libidinis de radice nascitur elationis; tunc ergo caro vincit, cum spiritus latenter intumescit, quia tunc anima per originem culpae in jumentorum petulantiam cecidit, cum efferendo se more volucrum ultra quam debuit evolavit (Gregor. ibid., n. 29). Interdum per elationis vitium longa continentia repente dissolvitur, [Col. 0946C] et plerumque usque ad senium virginitas servata vitiatur. Quia etenim negligitur humilitas cordis, rectus judex despicit etiam integritatem corporis; et quandoque per apertum malum reprobos annuntiat, quos dudum reprobos in occulto tolerabat. Quisquis diu servatum bonum subito perdidit, apud semetipsum intus aliud malum tenuit, ex quo [e 1Kb] ad aliud subito erupit, per quod ab omnipotente Deo etiam tunc alienus exstitit, quando se ei per munditiam corporis inhaerere monstravit. Plerumque mentis elatio ad pollutionem pertrahit carnis, et reproborum cor a volatu volucrum ad petulantiam mergit jumentorum (Moral. XXI, 3, n. 7). Sciendum nobis magnopere est, aliud esse, quod animus de tentatione carnis patitur, aliud, cum per consensum delectationibus obligatur. [Col. 0946D] Plerumque enim cogitatione prava pulsatur, sed renititur. Plerumque autem cum perversum quid concipit, hoc intra semetipsum etiam per desiderium volvit. Et nimirum mentem nequaquam cogitatio immunda inquinat cum pulsat, sed cum hanc sibi per delectationem subjugat. Paulus praedicator egregius ait: Tentatio vos non apprehendat nisi humana (I Cor. X, 13). Humana quippe tentatio est qua plerumque in cogitatione tangimur etiam nolentes, quia ut nonnunquam et illicita ad animum veniant, hoc utique in nobismetipsis ex humanitatis corruptibilis pondere habemus. Daemoniaca est et non humana tentatio, cum [Col. 0947A] ad hoc quod carnis corruptibilitas suggerit, per consensum se animus astringit. Idem Paulus apostolus ait: Non regnet peccatum in vestro mortali corpore (Rom. VI, 12). Peccatum quippe in mortali corpore non esse, sed regnare prohibuit, quia in carne corruptibili non regnare potest, sed non esse non potest. Humano generi de peccato tentari peccatum est. Quo quia quandiu vivimus perfecte omnimodo non caremus, sancta praedicatio, quoniam hoc expellere non potuit, ei de nostro cordis habitaculo regnum tulit, ut appetitus illicitus etsi plerumque bonis nostris cogitationibus occulte se quasi fur inserit, saltem, si ingreditur, non dominetur. In Genesi scriptum est: Dominus pluit super Sodomam et Gomorrham sulphur et ignem (Gen. XIX, 24; Moral. lib. XIV, c. 19, n. 23). [Col. 0947B] Quid in sulphure nisi fetor carnis, et quid per ignem nisi ardor desiderii carnalis exprimitur? Cum ergo habitantium Sodomis vel Gomorrha carnis scelera punire Dominus decrevisset, in ipsa qualitate ultionis notavit maculam criminis. Sulphur quippe fetorem habet, ignis ardorem. Qui itaque ad perversa desideria ex carnis fetore arserant, dignum fuit ut simul sulphure et igne perirent, quatenus ex justa poena discerent ex injusto desiderio quid fecissent.



CAPUT XXXI. De torpore animi.

Plerumque mens hominis a cura suae sollicitudinis dormiens verberatur et non dolet, quia sicut imminentia mala non prospicit, sic neque quae perpetraverit agnoscit (Reg. Past. Part. III, c. 32). Trahitur et [Col. 0947C] nequaquam sentit, quia per illecebras vitiorum ducitur, nec tamen ad sui custodiam suscitatur. Quamvis somno torporis a sui custodia quisque prematur, vigilare tamen ad saeculi curas nititur, ut semper voluptatibus debrietur. Et cum ad illud dormiat, in quo solerter vigilare debuerat, ad aliud vigilare appetit, ad quod laudabiliter dormire potuisset. Per Salomonem in Proverbiis dicitur: Et eris quasi dormiens in medio mari, et quasi sopitus gubernator amisso clavo (Prov. XXIII, 34). In medio enim mari dormit, qui in hujus mundi tentationibus positus praevidere motus irruentium vitiorum quasi imminentes undarum cumulos negligit. Et quasi gubernator clavum amittit, quando mens ad regendam navem corporis studium [Col. 0947D] sollicitudinis perdit. Clavum in mari amittere est intentionem providam inter procellas hujus saeculi non tenere. Si enim gubernator clavum sollicite stringit, modo in fluctibus ex adverso navem dirigit, modo ventorum impetus per obliquum findit. Scriptum est: Stellio manibus nititur, et moratur in aedibus regis (Prov. XXX, 23; Moral. VI, c. 10, n. 12). Plerumque aves, quas ad volatum penna sublevat, in vepribus resident; et stellio, qui ad volatum pennas non habet, nitens manibus regni aedificium tenet. Quia nimirum saepe ingeniosi quique, dum per negligentiam torpent, in pravis actibus remanent; et simplices, quos ingenii penna non adjuvat, ad obtinenda regni [Col. 0948A] aeterni moenia virtus operationis levat. Stellio, dum manibus nititur, in regis aedibus moratur, quia illo simplex per intentionem recti operis pervenit quo ingeniosus minime ascendit. Quaestio suboritur cur vel negligenti intelligentiae donum tribuitur, vel studiosus quisque sensus sui tarditate praepeditur. Ad quam citius respondetur, dum protinus [a 1Kb] per Salomonem subditur: Nihil in terra sine causa (Job. V, 6; Moral. VI, c. 11, n. 13). Idcirco enim saepe et desidiosus ingenium accipit, unde negligens [b 1Kb] etiam justius puniatur. Quia quod sine labore assequi potuit, scire contemnit. Et idcirco nonnunquam studiosus tarditate intelligentiae premitur, ut eo majora praemia retributionis inveniat, quo magis in studio inventionis elaborat. Nihil ergo est in terra sine causa, quando et [Col. 0948B] studioso tarditas ad praemium proficit, et desiderio velocitas ad supplicium crescit. Mentis desidia, dum congruo fervore non accenditur, a bonorum desiderio funditus, convalescente furtim torpore, mactatur (Reg. Past. p. III, c. 15). Per Salomonem dicitur: Pigredo immittit soporem (Prov. XIX, 15). Piger enim recte sentiendo quasi vigilat, quamvis nihil operando torpescat; sed pigredo soporem immittere dicitur, quia paulisper etiam recte sentiendi vigilantia amittitur, dum a bene operandi studio cessatur. De torpore animi recte in Proverbiis scriptum est: Anima dissoluta esuriet (Ibid.). Quisquis se ad superiora distringendo non dirigit, neglectum se inferius per desideria expandit; et dum studiorum sublimium vigore [Col. 0948C] non constringitur, cupiditatis infimae fame sauciatur, ut quo se per disciplinam ligare dissimulat, eo se esuriens per voluptatum desideria spargat. Hinc ab eodem rursus Salomone scribitur: In desideriis est omnis otiosus (Prov. XXI, 26). Hinc ipsa Veritate praedicante, uno quidem exeunte spiritu, munda domus dicitur, sed multiplicius redeunte, dum vacat, occupatur (Matth. XII, 44, 45).



CAPUT XXXII. De pigritia.

Suadendi sunt pigri, ne agenda bona, dum differunt, amittant; et dum opportune agere quae possunt nolunt, paulo post, cum volunt, non valeant (Reg. Past. part. III, c. 15). Plerumque piger, dum necessaria agere negligit, quaedam sibi difficilia opponit, [Col. 0948D] quaedam vero incaute formidat; et dum quasi invenit quod velut juste metuat, ostendit quod in otio quasi non injuste torpescat. Pigro etenim per Salomonem dicitur: Propter frigus piger arare noluit; mendicabit ergo aestate, et non dabitur ei (Prov. XX, 4). Propter frigus quippe piger non arat, dum desidiae torpore constrictus, agere quae debet bona dissimulat. Et dum parva ex adverso mala metuit, operari maxima praetermittit. Bene autem subditur: Mendicabit aestate, et non dabitur ei. Qui enim nunc in bonis operibus non exsudat, cum sol judicii ferventior apparuerit, quia frustra regni aditum postulat, nil accipiens aestate mendicat. Hinc iterum scriptum est: [Col. 0949A] Abscondit piger manum suam sub ascella, nec ad os suum porrigit eam (Prov. XIX, 24). Nemo itaque tam piger est, ut ad os suum manum vel pro comedendo reducere laborem putet. Sed piger nec ad os suum manum suam porrigit, qui nec hoc vult operari quod dicit (Lib. II in Ezech. homil. IX, n. 15). Per manum quippe operatio, per os autem locutio designatur (Moral. XXII, c., 9, n. 20). Pigro labor est ad os manum suam porrigere, quia desidiosus quisque praedicator nec hoc vult operari quod dicit. Manum quippe ad os porrigere, est voci suae opere concordare. Idem Salomon ait: Per agrum hominis pigri transivi, et per vineam viri stulti; et ecce totum repleverant urticae: operuerant superficiem ejus spinae, et maceria lapidum destructa erat (Prov. XXIV, 30). Per [Col. 0949B] agrum hominis pigri atque per vineam viri stulti transire, est cujuslibet vitam negligentis inspicere, ejusque opera considerare (Moral. XX, c. 25, n. 54). Quam urticae vel spinae replent, quia in corde negligentium prurientia terrena desideria et punctiones pullulant vitiorum. Maceria lapidum destructa erat, id est, disciplina patrum ab ejus corde dissoluta; nam quia destructam maceriam [a 1Kb] lapidum dissolutam esse disciplinam vidit, illic protinus secutus adjunxit: Quod cum vidissem, posui in corde meo, et exemplo didici disciplinam (Prov. XXIV, 32). Cum disciplinae vigor in corde reproborum, pigritia dominante, dissolvitur, ante eorum oculos cuncta bonorum opera despectui habentur. Nihilque esse aestimant quidquid de virtutibus electorum vident.



CAPUT XXXIII. De murmurio.
[Col. 0949C]

Acetum si mittatur in nitro, fervescit nitrum, sicut scriptum est: Sicut acetum in nitro, ita qui cantat cantica cordi pessimo (Lib. I in Ezech. homil. 9, n. 33). Perversa mens, quando per increpationem corripitur, aut per praedicationis dulcedinem ad bona suadetur [b 1Kb] , de correptione fit deterior. Et inde in murmurationis iniquitate succenditur, unde debuit ab iniquitate compesci. Quisquis pro peccato percutitur, nisi murmurando renitatur, eo ipso jam justus esse inchoat, quo ferientis justitiam non accusat.



CAPUT XXXIV. De mendacio.

Plana est omnino veritatis via, et grave est iter [Col. 0949D] mendacii, sicut scriptum est: Docuerunt linguam suam loqui mendacium, ut inique agerent laboraverunt (Jer. IX, 5; Moral. lib. XII, c. 42, n. 47). Quisquis, relicta veritate, mentiri deliberat, ut audientium animum fallat, quantus ei labor est sollicite custodire ne ipsa ejus fallacia deprehendi queat? Ponit quippe ante oculos quid sibi a veritatem scientibus responderi possit, et cum magno cogitatu pertractat quomodo per argumenta falsitatis documenta veritatis exsuperet. Fallacia laborans mendacii hinc inde se circumtegit, et [Col. 0950A] contra hoc, ubi deprehendi potuerit, veritatis similem responsionem quaerit; qui si vellet verum dicere, utique sine labore potuisset. Omne mendacium iniquitas est, et omnis iniquitas mendacium, quia profecto ab aequitate discrepat quidquid a veritate discordat (Moral. lib. XVIII, c. 3, n. 5). Nonnunquam pejus est mendacium meditari quam loqui. Nam loqui plerumque praecipitationis est, meditari vero studiosae pravitatis; et quis ignoret in quanta distantia culpa distinguitur: utrum praecipitatione aliquis an studio mentiatur? Summopere cavendum est omne mendacium, quamvis nonnunquam sit aliquod mendacii genus culpae levioris, si quisquam praestando mentiatur. Scriptum est: Os, quod mentitur occidit animam (Sap. I, 11). Et: Perdes eos qui [Col. 0950B] loquuntur mendacium (Psal. V, 7.) Hoc quoque mendacii genus perfecti viri summopere fugiunt, ut nec vita cujuslibet per eorum fallaciam defendatur, nec suae animae noceant, dum praestare [c 1Kb] carni nituntur alienae, quanquam hoc ipsum peccati genus facillime credimus relaxari. Nam si quaelibet culpa sequenti solet pia operatione purgari, quanto magis haec facile abstergitur, quam mater boni operis pietas ipsa comitatur? Nonnulli ex obstetricum fallacia conantur asserere hoc mendacii genus non esse peccatum, maxime quod illis mentientibus scriptum est: Quia aedificavit eis Dominus domos (Exod. I, 21; Moral. XVIII, c. 3, n. 6). In obstetricum Aegyptiarum recompensatione cognoscitur quid mendacii culpa mereatur; nam benignitatis earum merces, quae potuit eis in [Col. 0950C] aeterna vita retribui, pro admista culpa mendacii in terrenam est compensationem declinata, ut in vita sua, quam mentiendo tueri voluerunt, ea quae fecerunt bona reciperent, et ulterius quod exspectarent mercedis suae praemium non haberent. Si subtiliter perpendatur, obstetrices Aegyptiae amore vitae praesentis mentitae sunt, non intentione mercedis. Parcendo quippe conatae sunt infantum vitam tegere, mentiendo suam (Moral., ibid., n. 7). [d 1Kb] Et licet in Testamento Veteri nonnulla possint talia reperiri, pene nunquam tamen hoc vel tale genus mendacii a perfectis admissum studiosus ibi lector inveniet. Sicut enim aedificium lapidibus, ita mendacium sermonibus fabricatur (Moral. lib. XI, c. 23, n. 34). Ubi enim non dolosa locutio, sed sensus veritatis est, [Col. 0950D] quasi munita moles non ex fabrica, sed ex natura consurgit. Beatus Job amicis suis non recte sentientibus dicit: Nunquid Deus indiget vestro mendacio, ut pro illo loquamini dolos (Job. XIII, 7; Ibid., cap. 26, n. 37)? Deus mendacio non eget, quia veritas fulciri non quaerit auxilio falsitatis.



CAPUT XXXV. Quibus modis peccatum perpetretur.

Quatuor modis peccatum perpetratur in corde, quatuor consummatur in opere. In corde namque [Col. 0951A] suggestione, delectatione, consensu, et defensionis audacia, perpetratur (Moral. lib. IV, c. 27, n. 49). Fit enim suggestio per adversarium, delectatio per carnem, consensus per spiritum, defensionis audacia per elationem. Plerumque culpa, quae terrere mentem debuit, extollit, et dejiciendo elevat, sed gravius elevando supplantat. Unde et illam primi hominis rectitudinem antiquus hostis his quatuor ictibus fregit, nam serpens suasit, Eva delectata est, Adam consensit; qui etiam requisitus confiteri culpam per audaciam noluit. Hoc in humano genere quotidie agitur, quod actum in primo parente nostri generis non ignoratur. Serpens suasit, quia occultus hostis mala cordibus hominum latenter suggerit. Eva delectata est, quia carnalis sensus ad verba serpentis [Col. 0951B] mox se delectationi substernit. Assensum vero Adam mulieri ipse praepositus praebuit, quia dum caro in delectationem rapitur, etiam a sua rectitudine spiritus infirmatus inclinatur. Requisitus Adam confiteri culpam noluit, quia videlicet spiritus, quo peccando a veritate disjungitur, in ruinae suae audacia nequius induratur. Per timorem quidem Adam semetipsum absconsurus fugerat; sed tamen requisitus innotuit quantum etiam timens tumebat (Ibid. n. 50). Cum enim ex peccato praesens poena metuitur, et amissa Dei facies non amatur, timor ex tumore est, non ex humilitate: superbit quippe, qui peccatum, si liceat non puniri, non deserit. Sicut quatuor modis peccatum perpetratur in corde, videlicet suggestione, delectatione, consensu, et defensionis audacia, [Col. 0951C] ita etiam quatuor modis peccatum consummatur in opere (Ibid., n. 49). Prius namque latens culpa agitur; postmodum vero etiam ante oculos hominum sine confusione reatus aperitur, dehinc et in consuetudinem ducitur; ad extremum quoque, vel falsae spei seductionibus, vel obstinatione miserae desperationis enutritur. In primo parente didicimus quia tribus modis omnis culpae nequitiam perpetramus, suggestione scilicet, delectatione, consensu (Reg. Past. part. III, c. 29). Primum itaque per hostem, secundum vero per carnem, tertium per spiritum perpetratur. Insidiator enim prava suggerit, caro se delectationi subjicit, atque ad extremum spiritus victus delectatione consentit. Antiquus serpens [Col. 0951D] in paradiso prava suggessit, Eva autem quasi caro se delectationi subdidit, Adam vero velut spiritus suggestione et delectatione superatus assensit. Suggestione diaboli nonnunquam peccatum agnoscimus, delectatione vincimur, consensu etiam ligamur. Unde exclamandum nobis cum Apostolo est: Infelix ego homo, quis me liberabit de corpore mortis hujus (Rom. VII, 24)? Ut audiamus subsequentem nos consolationem: Gratia Dei per Jesum Christum Dominum nostrum (Ibid., 25). Plerumque unum idemque peccatum poena est et causa peccati, quod melius ostendimus, si res ipsas ad medium deducimus (Moral. lib. XXV, c. 9, n. 24). Effrenata enim ventris jugluvies in fervorem luxuriae plenitudinem carnis [Col. 0952A] instigat, perpetrata autem luxuria, saepe aut perjurio aut homicidio tegitur, ne humanarum legum ultione puniatur. Ponamus ante oculos, quod quidam voracitatis sibi frena laxavit, qua voracitate superatus adulterii facinus admisit: deprehensus autem in adulterio, latenter virum adulterae, ne ad judicium traheretur, occidit. Hoc itaque adulterium inter voracitatem et homicidium positum de illa videlicet nascens, hoc generans, peccatum est et poena et causa peccati. Peccatum profecto est per seipsum, poena vero peccati est, quia culpam voracitatis auxit. Causa autem peccati est, quia subsequens etiam homicidium genuit. Propheta Jeremias dicit: Visitabo super vos juxta fructum studiorum vestrorum (Jerem. XXI, 14; Reg. Past. part. III, c. 32). Peccatis aliis [Col. 0952B] differunt peccata, quae per consilium perpetrantur. Non enim tam prave facta Dominus quam studia pravitatis insequitur. In factis enim saepe infirmitate, saepe negligentia, in studiis vero semper malitiosa intentione peccatur. Beatus Job typum peccantium intra Ecclesiam designans, ait: Concidit me vulnere super vulnus (Job. XVI, 14; Moral. 12, c. 17, n. 20). In infirmis suis sancta Ecclesia vulnere super vulnus conciditur, quando peccatum peccato additur, ut culpa vehementius exaggeretur. Quem enim avaritia pertrahit ad rapinam, rapina ducit ad fallaciam, ut perpetrata culpa ex falsitate etiam defendatur; quid iste, nisi super vulnus concisus est vulnere? Bene per prophetam dicitur: Maledictum, mendacium, [Col. 0952C] homicidium, furtum, et adulterium inundaverunt, et sanguis sanguinem tetigit (Osee IV, 2). Sanguis ergo sanguinem tangit, cum culpa culpam cumulaverit. Cum igitur vulnus vulneri additur, vires contra nos antiqui hostis vehementius excitantur. Quamvis quolibet in loco cogitando, loquendo et agendo peccemus, tunc tamen per tria haec animus effrenatius rapitur, cum mundi hujus prosperitate sublevatur (Moral. V, c. 11, n. 17).



CAPUT XXXVI. De manifestis, occultisque peccatis.

Uniuscujusque hominis culpa latens, quasi vulva [a 1Kb] peccati est, quae occulte peccatorem concipit, et reatum suum in tenebris abscondit (Moral. IV, c. 27, n. 51). A vulva enim de utero exitur, cum peccator [Col. 0952D] quae in occulto commiserit haec etiam in aperto committere non erubescit. Scriptum quippe est: Egressus ex utero non statim perii (Job III, 11)? id est, postquam ad apertam iniquitatem exii, cur me tunc saltem perditum non cognovi? Periisset quippe in suo judicio, si se perditum cognovisset. Quasi ab occultationis suae vulva processerant, de quibus propheta dicebat: Peccatum suum sicut Sodoma praedicaverunt, nec absconderunt (Isai. III, 9).



CAPUT XXXVII. De his qui ad delicta post lacrymas revertuntur.

Sunt nonnulli qui quando ad mentem redeunt, Dei justitiam et rectitudinem contemplantur, et orando ac flendo contremiscunt; sed postquam [Col. 0953A] contemplationis hora transierit, sic audaces ad iniquitatem redeunt, ac si post dorsum ejus positi a justitiae ejus lumine minime videantur (Moral. XI, c. 29, n. 40). Quicunque post lacrymas ad delicta relabuntur, apud se in abscondito quasi corporalem videntem aspiciunt [a 1Kb] faciem Dei, quia ei, et cum praesentes fiunt, blandiuntur fletibus, et cum quasi a conspectu illius recedunt, moribus detrahunt. Qui tanto amplius de malis suis feriendi sunt, quanto et in occulto cogitationis recta Dei judicia cognoscunt. Sunt nonnulli qui post vitam perditam ad semetipsos redeunt, et accusante se conscientia, perversa itinera relinquunt, commutant opera, antiquae suae pravitati contradicunt, terrenas actiones fugiunt, desideria superna sectantur; sed priusquam in eisdem [Col. 0953B] sanctis desideriis solidentur, per torporem mentis, ad ea quae dijudicare coeperant redeunt, atque ad mala quae fugere disposuerant recurrunt (Moral. XII, c. 52, n. 59). Si quid boni fortasse homo agere coeperit, priusquam in eo per longitudinem temporis convalescat, ad exteriora relabitur, et perverse deserit quae recte inchoasse videbatur. Sunt nonnulli qui post perversa itinera sanctas vias sectari appetunt; sed priusquam in eis desideria bona roborentur, quaedam illos praesentis saeculi prosperitas accipit, quae eos rebus exterioribus implicat, et eorum mentem, dum a calore intimi amoris retrahit, quasi ex frigore exstinguit, et quidquid in eis de virtutum flore apparere videbatur interficit (Ibid., c. 53, n. 60). Curandum nimis est, ne ad hoc quisque proruat, [Col. 0953C] quod se mundasse fletibus exsultat, ne dum deplorata iterum culpa committitur, in conspectu justi Judicis ipsa etiam lamenta levigentur (Moral. lib. X, c. 15, n. 28). Scriptum est in libro Ecclesiastici: Qui baptizatur a mortuo, et iterum tangit illum, quid proficit lavatio ejus (Eccli. XXXIV, 30; Reg. Past. p. III, c. 30)? Post lavacrum enim mundus esse negligit, quisquis post lacrymas vitae innocentiam non custodit; et lavantur ergo, et nequaquam mundi sunt, qui commissa flere non desinunt, sed rursum flenda committunt. Baptizatur scilicet a mortuo, qui mundatur fletibus a peccato; sed post baptisma mortuum tangit, qui culpam post lacrymas repetit.



CAPUT XXXVIII. De peccandi consuetudine.
[Col. 0953D]

Peccator, cum jam de iniquitate sua non confunditur, in iniquitate eadem etiam adminiculis pessimae consuetudinis roboratur (Moral. IV, 27, n. 51). Quasi quibusdam oblectationibus peccator fovetur ut crescat, dum culpa consuetudinibus firmatur ut vigeat. Cum prodire culpa in usum coeperit, nimirum se vel falsa spe divinae misericordiae, vel aperta miseria desperationis pascit, ut eo nequaquam ad correptionem quisque redeat, quo vel factorem suum pium sibi inordinate simulat, vel hoc quod fecit inordinate formidat. Beatus Job humani generis lapsus aspicieus, et quibus praecipitiis mersum sit in foveam iniquitatis intendens, dicit: Quare non [Col. 0954A] in vulva mortuus sum (Job III, 11)? id est, in ipsa occulta perpetratione peccati, cur a carnis vita mortificare me nolui? Quare, inquit, exceptus genibus, id est, etiam post apertam culpam, cur me adhuc in illa etiam consuetudo suscepit, ut valentiorem ad nequitias redderet, et pravis me usibus sustineus foveret? Plerumque cum culpa in usum venerit, ei jam animus etiam si appetat, debilius resistit, quia quot vicibus pravae frequentationis astringitur, quasi tot vinculis ad mentem ligatur. Nonnunquam fit ut enervis animus, cum solvi peccati consuetudine non valet, ad quaedam se solatia falsae consolationis inclinet, quatenus venturum Judicem tantae sibi misericordiae spondeat, ut eos etiam quos arguendos invenerit penitus non occidat. Cui rei hoc deterius accidit, quod [Col. 0954B] ei multorum similium lingua consentit, cum multi male gesta hominum laudibus exaggerant; unde fit plerumque ut incessanter crescat culpa favoribus enutrita. Curari autem vulnus negligitur, quod dignum praemio laudis videtur. Per Salomonem in Proverbiis dicitur; Fili mi, si te lactaverint peccatores, ne acquiescas (Prov. I, 10; Moral. XXXIII, 10, n. 18). Peccatores enim lactant, cum vel perpetranda mala blandimentis inferunt, vel perpetrata favoribus extollunt. Isaias propheta ait: Vae qui trahitis in quitatem in funiculis vanitatis (Isai. V, 18). Iniquitas namque in funiculis vanitatis trahitur, dum per consuetudinis augmentum culpa protelatur. Beatus David de peccandi consuetudine dicit: Funes peccatorum circumplexi sunt me (Psal. CXVIII, 61). [Col. 0954C] Quia enim funis addendo torquetur, ut crescat, non immerito peccati consuetudo in fune figuratur, quod perverso corde, dum saepe frequentatur, multiplicius per augmentum consuetudinis augetur.



CAPUT XXXIX. De levioribus peccatis.

Crebro peccatum, aut ignorantia, aut infirmitate perpetratur, ut vel nesciat homo quid velle debeat, vel non omne, quod voluerit, possit (Moral. XIX, c. 23, n. 39). Cum in peccato animus moritur, citius ad vitam reducitur, si super hoc sollicitae cogitationes vivunt.



CAPUT XL. De gravioribus peccatis.

Omne peccatum quod citius non tergitur, aut peccatum [Col. 0954D] est et causa peccati, aut peccatum et poena peccati (Moral. XXV, 9, n. 22). Peccatum namque quod poenitentia non diluit ipso suo pondere mox ad aliud trahit. Unde fit ut non solum peccatum sit, sed peccatum et causa peccati. Ex illo quippe vitio culpa subsequens oritur, ex quo [b 1Kb] caeca mens ducitur, ut pejus ex alio ligetur. Peccatum, quod ex peccato oritur, non jam peccatum tantummodo, sed peccatum est et poena peccati, quia justo judicio omnipotens Deus cor peccantis obnubilat, ut praecedentis peccati merito etiam in aliis cadat. Quem enim liberare noluit, deserendo percussit. Non immerito poena peccati dicitur, quod justa desuper irrogata [Col. 0955A] caecitate ex praecedentis peccati ultione perpetratur. Quod videlicet agitur dispositione superius ordinata, sed inferius iniquitate confusa, ut et praecedens culpa sit causa subsequentis; et rursum culpa subsequens sit poena praecedentis. Paulus apostolus in infidelibus et lubricis, quasi quoddam semen erroris aspexerat, cum dicebat: Qui cum cognovissent Deum, non sicut Deum glorificaverunt, aut gratias egerunt, sed evanuerunt in cogitationibus suis (Rom. I, 21; Lib. I in Ezech. homil. 11, n. 24). Ecce est peccatum et causa peccati, ex qua causa quid sequatur adjungit: Et obscuratum est insipiens cor eorum; dicentes enim se esse sapientes, stulti facti sunt; et mutaverunt gloriam incorruptibilis Dei in similitudinem imaginis corruptibilis hominis, et volucrum, [Col. 0955B] et quadrupedum et serpentium (Rom. I, 22, 23). Ecce est peccatum et poena peccati. Sed peccatum solummodo et poena peccati esset, si non adhuc ex hoc peccato et aliud sequeretur. Nam post infidelitatem eorum subditur: Propter quod tradidit illos Deus in desideria cordis eorum, in immunditiam, ut contumeliis officiant corpora sua in semetipsis (Ibid., 24). Qui cognoscentes Deum non sicut Deum glorificaverunt, ex eo peccato et causa peccati ad hoc quoque perducti sunt, ut ad cultum serpentium et volucrum laberentur. Sed quia per hanc etiam caecitatem usque ad immunditiam et carnis contumeliam ceciderunt, ipsa infidelitatis eorum caecitas praecedenti intellectui et peccatum est et poena peccati. [Col. 0955C] Subsequenti vero immunditiae peccatum facta est et causa peccati. Qui cognoscentes Deum peccatum superbiae intelligendo commiserunt, caecantur etiam, ne intelligant quod committunt (Moral. XXV, 9, n. 22). Et qui intelligentiam suam sequi nolunt in peccato et causa peccati, ipsum lumen intelligentiae perdunt in peccato et poena peccati. Prioris peccati merito peccatorum subsequentium fovea tegitur, ut qui malum sciens perpetrat, deinceps juste in aliis etiam nesciens cadat. Hoc quippe agitur, ut culpis culpae feriantur, quatenus supplicia fiant peccantium ipsa incrementa vitiorum (Ibid., n. 23). Sunt multa peccata quae committimus, et idcirco gravia nobis non videntur, quia privato nos amore diligentes, clausis nobis oculis, in nostra deceptione blandimur [Col. 0955D] (Lib. I in Ev., homil. 4, n. 9). Plerumque fit ut et nostra gravia leviter, et proximorum mala levia graviter judicemus. Scriptum quippe est: Erunt homines seipsos amantes (II Tim. III, 2). Et scimus quia vehementer claudit oculum cordis amor privatus; ex quo fit ut hoc quod nos agimus, et grave esse non existimamus, plerumque agatur a proximo, et nimis nobis detestabile esse videatur. Sed quare hoc quod nobis vile videbatur in nobis grave videtur in proximo, nisi quia nec nos sicut proximum, nec proximum conspicimus sicut nos? Si nos sicut proximum aspiceremus, nostra reprehensibilia districte videremus. Et rursum, si proximum aspiceremus ut nos, nunquam nobis ejus actio appareret intolerabilis, qui saepe fortasse talia egimus, et nihil [Col. 0956A] nos proximo intolerabile fecisse putabamus. Male divisum mentis nostrae judicium corrigere per legis praeceptum Moyses studuit, cum dixit ut justus deberet esse modius aequusque sextarius (Levit. XIX, 36). Hoc vero Salomon ait: Pondus et pondus, mensura et mensura, utrumque abominabile est apud Deum (Prov. XX, 10). Scimus quia in negotiatorum duplici pondere aliud majus, aliud minus est. Nam aliud pondus habent, ad quod pensant sibi, aliud pondus ad quod pensant proximo. Ad dandum pondera leviora, ad accipiendum vero graviora, praeparant. Omnis homo qui aliter pensat ea quae proximi, et aliter ea quae sua sunt, pondus et pondus habet. Utrumque ergo abominabile est apud Deum, quia si sic proximum ut se diligeret, hunc in nobis sicut se [Col. 0956B] amaret. Et si sic se sicut proximum aspiceret, se in malis sicut proximum judicaret.



CAPUT XLI. De desperatione peccantium.

Falsa spes aliquando mentem non intercipit, sed hanc deterior dispensatio configit; quae dum omnem spem veniae funditus interimit, erroris lacte animam uberius nutrit (Moral. lib. IV, c. 27, n. 52). Beatus Job desperantis uniuscujusque personam in sua locutione assumens, ait: Cur lactatus sum uberibus (Job. III, 12; Moral. IV, c. 27, n. 53)? Ac si dicat: Utinam blandiri mihi saltem post maia perpetrata noluissem, ne tanto me culpae nequius astringerem, quanto me in illa mollius foverem. Quisquis impietati [Col. 0956C] succumbit, vitam profecto justitiae moriendo derelinquit (Moral. lib. VIII, c. 18, n. 34). Qui vero etiam post peccatum mole desperationis obruitur, quid aliud quam post mortem in inferni supplicio sepelitur? In libris Salomonis scriptum est: Impius, cum in profundum venerit peccatorum, contemnit (Prov. XVIII, 3; Moral. lib. XXVI, c. 37, n. 69). Redire namque dissimulat, quia misereri sibi posse desperat. Sed cum desperando amplius peccat, quasi puteo suo fundum subtrahit, ne ubi retineri possit inveniat. Omnis qui viam vitae deserens in peccatorum se tenebras dejicit, semetipsum quasi in puteum, vel in foveam, mergit; si vero diutina perpetratione etiam consuetudine iniquitatis opprimitur, ne ad superiora jam possit exsurgere, quasi [Col. 0956D] angusto ore putei coarctatur (Ibid., c. 36, n. 65). David propheta sub specie peccantium exorat, dicens: Non me demergat tempestas aquae, neque absorbeat me profundum, neque urgeat super me puteus os suum (Psal. LXVIII, 16). Quem enim mali operis iniquitas a bona stabilitate commovit, quasi tempestas aquae rapuit. Sed si adhuc consuetudine non praevaluit, non demersit. Jam in puteum cecidit, qui hoc, quod divina lex prohibet perpetravit. Sed si adhuc longa consuetudo non deprimit, nequaquam os suum putens coangustavit. Tanto ergo facilius egreditur, quanto minori consuetudine coarctatur. Quasi quaedam conclusi oris angustia est, ab opprimente mala consuetudine exsurgere velle, nec posse; jam quidem desiderio ad superna tendere, [Col. 0957A] sed adhuc actu in infimis remanere; praeire corde, nec tamen sequi opere, atque in semetipso contradictionem [Col. 0958A] perpeti semetipsum (Greg., ubi sup., n. 66).



LIBER QUINTUS.
[Col. 0957]


CAPUT PRIMUM. De dilectoribus mundi.
[Col. 0957A]

Omnes iniqui, dum corde transire ad aeterna negligunt, et cuncta praesentia, quia fugiunt, non intuentur, mentem in amore vitae praesentis figunt, et quasi longae habitationis in ea sibi fundamentum construunt, quia in terrenis rebus per desiderium [Col. 0957B] solidantur (Moral. XVI, c. 10, n. 15). Primus Cain civitatem construxisse describitur (Gen. IV), ut aperte monstretur quia ipse in terra fundamentum posuit, qui a soliditate aeternae patriae alienus fuit. Peregrinus quippe a summis, fundamentum in imis posuit, qui intentionem [a 1Kb] cordis in terrena delectatione collocavit. In Cain stirpe Enoch, qui dedicatio interpretatur, primus nascitur. In electorum vero progenie Enoch septimus fuisse memoratur, quia videlicet reprobi in hac vita, quae ante est, semetipsos aedificando dedicant. Electi vero aedificationis suae dedicationem in fine temporis, id est, in septimo exspectant. Plerumque videmus, plurimos sola cogitare temporalia, honores quaerere, ambiendis rebus inhiare, nihil post hanc vitam quaerere. Quid itaque [Col. 0957C] isti nisi in prima se generatione dedicant? E contrario videmus electos nihil praesentis gloriae quaerere, libenter inopiam sustinere, mala mundi aequanimiter perpeti, ut possint in fine coronari. Electis ergo Enoch in septima generatione nascitur, quia sui dedicationem gaudii in extremae retributionis gloria requirunt. Omnes iniqui se in primordiis dedicant, quia in hac vita, quae ante est, cordis radicem plantant, ut hic ad votum floreant, et a sequentis patriae deliciis funditus arescant (Moral. VIII, c. 54, n. 92). Amatores hujus saeculi tanto magis exteriora incolunt, quanto interiora sua inculta derelinquunt. Per quemdam Sapientem dicitur: Non apparebis in conspectu Domini vacuus (Exod. XXIII, [Col. 0957D] 15; Moral. VII, c. 29, n. 38). In conspectu Domini vacuus apparet quisquis, praesentem mundum diligens, nihil secum de fructu sui laboris portat. Quicunque terrena et non coelestia diligunt, alius adipiscendis honoribus exsudat, alius multiplicandis facultatibus aestuat, alius promerendis laudibus anhelat. Sed quia cuncta haec hic quisque moriens deserit, ante Dominum vacuus apparet, quia secum ante Judicem nihil tulit. Omnis arbor in suo robore juxta terram vasta subsistit, sed crescendo superius angustatur. Et quanto paulisper sublimior, tanto in altum subtilior redditur (Moral. lib. XIX, c. 27, n. 49). Quibus itaque talia arbusta, nisi terrenis mentibus inveniuntur esse similia inferius vasta, superius angusta? Omnes hujus saeculi dilectores in [Col. 0958A] terrenis rebus fortes sunt, in coelestibus debiles; nam pro temporali gloria usque ad mortem desudare appetunt, et pro spe perpetua ne parum quidem in labore subsistunt. Amatores saeculi pro terrenis lucris quaslibet injurias tolerant; et pro coelesti mercede, vel tenuissimi verbi ferre contumelias recusant. Curis enim saecularibus intenti tanto [Col. 0958B] insensibiliores intus efficiuntur, quanto ad ea quae foris sunt studiosiores intus efficiuntur. Omnes qui cogitatione terrena huic saeculo conformantur, per omne quod agunt huic mundo relinquere sui memoriam conantur (Moral. XI, c. 30, n. 42). Alii bellorum titulis, alii altis aedificiorum moenibus, alii dissertis [b 1Kb] doctrinarum saecularium libris instanter elaborant, sibique memoriae nomen aedificant. Sed cum ipsa ad finem celerius vita percurrat, quid in ea fixum stabit, quando et ipsa celeriter mobilis pertransit? Quantumlibet quisque pro facienda gloria sui nominis elaboret, memoriam suam quasi cinerem posuit, quia hanc citius ventus mortalitatis rapit. Et omne quod ex hoc mundo inhianter diligit, [Col. 0958C] protinus amittit. Per Psalmistam dicitur: Qui non accepit in vanum animam suam (Psal. XXIII, 4; Moral. lib. VII, c. 20, n. 38). In vanum namque animam suam accipit, qui ejus vitam negligens, ei curam carnis anteponit; qui sola praesentia cogitans quae se sequantur in perpetuum non attendit.



CAPUT II. De cultu vestimentorum.

Nemo existimet in fluxu atque studio vestium peccatum deesse, quia si hoc culpa non esset, nullo modo Joannem Dominus de vestimenti sui asperitate laudasset (Lib. I, in Ev., homil. 6, n. 3). Si cultus vestium culpa non esset, nequaquam Petrus apostolus per Epistolam feminas a pretiosarum vestium [Col. 0958D] appetitu compesceret, dicens: Non in veste pretiosa (I Pet. III, 3). Pensandum nobis summopere est de cultu vestium, quae culpa sit, hoc etiam viros appetere, a quo curavit pastor Ecclesiae et feminas prohibere. De Joanne Baptista Veritas ait: Quid existis videre in deserto? hominem mollibus vestitum? ecce qui mollibus vestiuntur in domibus regum sunt (Matth. XI, 8). Camelorum etenim pilis contextis vestibus Joannes vestitus fuisse describitur. Et quid est dicere: Ecce qui mollibus vestiuntur in domibus Regum sunt, nisi aperta sententia demonstrare quia non coelesti, sed terreno regno [c 1Kb] militant hi qui pro Deo perpeti aspera refugiunt, sed solis exterioribus dediti praesentis vitae mollitiem et delectationem quaerunt?



CAPUT III. De his qui terrenis desideriis astringuntur.
[Col. 0959A]

Qui terrenarum rerum amore vinciuntur, in Deo nullatenus delectantur, quia mundi hujus oblectationibus irretiuntur (Moral. XVIII, c. 9, n. 16). Sine delectatione esse anima nunquam potest, nam aut infimis delectatur, aut summis; et quanto acriori cura inardescit ad infima, tanto tempore damnabili frigescit a summis. Utraque enim simul et aequaliter amari non possunt. Joannes apostolus sciens spinas [a 1Kb] amorum saecularium supernae charitatis messem germinare non posse, priusquam aeterni amoris semina proferat, de audientium cordibus sancta verbi manu messem amorum saecularium eradicat, dicens: Nolite diligere mundum, neque ea quae in mundo [Col. 0959B] sunt (I Joan. II, 15). De mundi hujus vana dilectione idem apostolus subjungit, dicens: Si quis diligit mundum, non est charitas Patris in eo. Ac si aperte dicat: Utrique se amores in uno corde non capiunt; nec in eo seges supernae charitatis pullulat, in quo illam spinae infimae delectationis necant. Idem Joannes apostolus ex mundi hujus infima delectatione nascentes punctiones enumerat, dicens: Omne quod est in mundo, concupiscentia carnis et concupiscentia oculorum est, et superbia vitae, quae non est ex Patre, sed de hoc mundo est; et mundus transit, et concupiscentia ejus (Ibid., II, 16). Delectari in Deo hujus mundi dilectioni substratus homo non valet, quia in ejus mente desideria superna non prodeunt, quam profecto spinae terreni amoris premunt. Cum in hoc [Col. 0959C] saeculo quisque effectum quaesitae felicitatis invenerit, auctorem qui hanc ipsam felicitatem tribuit non requirit, quia privato amore mundum istum assequi non erubescit (Greg., ubi sup., c. 10, n. 17).



CAPUT IV. De sapientibus hujus saeculi.

Sapientes hujus saeculi admonendi sunt, ut amittant scire quae sciunt, et appetant scire quae nesciunt (Reg. Past. part. III, c. 6). Hoc primum destruendum est in illis, quod se sapientes arbitrantur. Scriptum quippe est: Sapientia hujus mundi stultitia est apud Deum (I Cor. III, 19). Dicendum est hujus mundi sapientibus ut sapientius stulti fiant, stultam sapientiam deserant, et sapientem Dei stultitiam [Col. 0959D] discant, sicut scriptum est: Si quis videtur inter vos sapiens esse in hoc saeculo, stultus fiat, ut sit sapiens (Ibid., 18). Plerumque sapientes hujus saeculi ratiocinationis argumenta melius quam exempla convertunt, ut in suis allegationibus victi jaceant, qui in suis obstinationibus rigidi stabant. Magister egregius Paulus apostolus sapientibus et insipientibus debitor, cum Haebraeorum quosdam sapientes, quosdam vero etiam tardiores admoneret, de completione Testamenti Veteris loquens, eorum sapientiam argumento superavit, dicens: Quod enim antiquatur et senescit, prope interitum est (Heb. VIII, 13). Quatenus illos victrix ratio frangeret, et ad meliora argumento loquelae blandae suaderet.



CAPUT V. De his qui judicio Dei obdurantur.
[Col. 0960A]

Sicut nemo obsistit largitati Dei vocantis, ita nullus obviat justitiae relinquentis (Moral. XI, c. 9, n. 13). Non enim cor peccantis Dominus indurat, sed obdurare dicitur, cum ab obduratione non liberat (Lib. I in Ezech. homil. 11, n. 25). Obdurare se per justitiam dicit, cum cor reproborum per gratiam non emollit. Recludere Dei est clausis non aperire, sed in suorum operum tenebris peccatores relinquere (Moral., ubi sup.). Misericors Deus tempus nobis relaxat ad poenitentiam, sed cum ejus gratiae patientiam nos ad augmentum vertimus culpae, hoc ipsum tempus, quod ad parcendum pie disposuit, districtius ad feriendum vertit (In Ezech., ubi supr.). [Col. 0960B] Cum reverti quisque ab erroris sui tenebrosis itineribus etiam spatio temporis accepto noluerit, per hoc mala sua ad reatum auget, per quod ea diluere potuit, si converti voluisset.



CAPUT VI. De his qui prae amore mundi vel praesentium rerum cupiditate spontaneos tribulationum labores adeunt.

Qui prae amore praesentis saeculi a sensu rationis alienus, dum quidquid pro mundo sustinet, leve deputat, laboris amaritudinem, quam tolerat, ignorat, quia nimirum delectabiliter ad cuncta ducitur, in quibus poenaliter fatigatur (Moral. VII, c. 21, n. 25). Jeremias propheta, humanum genus debriatum voluptatibus suis aspiciens, ait: Inebriavit me absynthio, [Col. 0960C] replevit me amaritudinibus (Thren. III, 16; Moral. XX, c. 15, n. 39). Ebrius quippe quod patitur nescit. Qui vero absynthio debriatur, et hoc quod sumpsit amarum est, et tamen non intelligit eamdem amaritudinem, qua repletur. Sic nimirum sunt amatores hujus saeculi, qui et multimodis laborum tribulationum angustiis amarescunt, et tamen velut ebrii per cupiditatis vesaniam insensibiles redduntur. Humanum genus recto Dei judicio in voluptatibus suis sibi dimissum, atque per easdem voluptates spontaneis tribulationibus traditum, absynthio est ebrium, quia et amara sunt quae pro hujus saeculi amore tolerat, et tamen eamdem amaritudinem caecitate cupiditatis, quasi insensibilitate ebrietatis, ignorat. Mundi quisque gloriam sitiens, dum multas [Col. 0960D] pro ea tribulationes reperit, amarum est quod bibit; sed quia hoc nimis inhianter sumpsit, ejusdem amaritudinis malum discernere prae ipsa ebrietate non sufficit. Amant perversi homines pro hujus mundi gloria etiam tribulationes; cunctisque pro ea sudoribus libenter serviunt, et gravium laborum jugo devotissime colla submittunt.



CAPUT VII. De reproborum prosperitate.

Qui a Deo avertitur, et prosperatur, tanto perditioni fit proximus, quanto a zelo disciplinae invenitur alienus (Lib. I in Ezech., homil. 12, n. 18). Nonnulli et iniquitates perpetrant, et gaudere non cessant: Qui nimirum laetantur, cum malefecerint, et [Col. 0961A] exsultant in rebus pessimis (Prov. II, 14; Moral. VI, c. 16, n. 26). Nonnulli reproborum, cum inique agunt et prosperantur, non sospitate eriguntur, sed insania, qua affligi debuerunt, et inde miseri in exsultatione defluunt, unde a bonis flentur. Plerique reprobi, dum peccatorum suorum vinculis alligantur, ad justitiae tramitem nequaquam revertuntur. Phreneticorum videlicet sensibus similes, qui insaniam qua praevalent virtutem putant; qui ex morbo esse nesciunt hoc quod amplius sanis possunt, et quasi crevisse viribus aestimant, dum ad vitae terminum per augmenta languoris appropinquant. Nonnunquam reprobi phreneticis similes, quia rationis sensum non habent, flentur et rident. Et tanto in magna exsultatione se dilatant, quanto et insensibiles malum quod [Col. 0961B] patiuntur ignorant (Moral. XXXI, 24, n. 43). In Ecclesiaste libro scriptum est: Vidi servos in equis, et principes ambulantes quasi servos super terram (Eccle. X, 7). Omnis qui peccat servus est peccati. Servi namque in equis sunt, cum peccatores praesentis vitae dignitatibus efferuntur. Principes vero quasi servi ambulant, cum multos dignitate virtutum plenos nullus honor erigit. Sed summa hic adversitas velut indignos deorsum premit. Per Psalmistam dicitur: Dormitaverunt qui ascenderunt equos (Psal. LXXV), id est, in morte animae mentis oculos a veritatis luce clauserunt qui in praesentis vitae honore confisi sunt.



CAPUT VIII. De malorum concordia.

Dum perversorum nequitia in pace jungitur, profecto [Col. 0961C] eorum malis actibus robur augetur (Reg. Past. part. III, c. 23). Quia quo sibi in malitia congruunt, tanto se robustius bonorum afflictionibus illidunt. Ad beatum Job divina voce pro Leviathan dicitur: Membra carnium ejus cohaerentia sibi (Job. XLI, 14). Corpus ejus scuta fusilia, compactum squamis se prementibus una uni conjungitur, et ne spiraculum quidem incedit per eas (Ibid. VI, 7). Sequaces quippe Satanae, quo nulla inter se discordiae adversitate divisi sunt, eo in bonorum gravius nece glomerantur. Qui iniquos pace sociat, iniquitati vires administrat, quia bonos deterius deprimunt, quos et unanimiter persequuntur. Quos similis reatus sociat, concordi pertinacia etiam defensio perversa constipat, ut de facinoribus [Col. 0961D] suis alterna invicem defensione tueantur (Moral. XXXIII, c. 30, n. 54). Sibi enim quisque metuit, dum admoneri vel corrigi alterum cernit. Et idcirco contra corripientium verba unanimiter assurgit, quia se in altero protegit. Dum vicissim mali superba defensione se protegunt, sanctae exhortationis spiracula ad se nullatenus intrare permittunt. Malorum pestiferam concordiam sub Leviathan squamis beatus Job indicat dicens: Una alteri adhaerebunt et tenentes se nequaquam separabuntur (Job. XLI, 8) Qui enim divisi corrigi poterant, in iniquitatum sua rum pertinacia uniti perdurant (Moral. XXXIII, c. 30, n. 55). Et tanto magis quotidie a cognitione justitiae separabiliores fiunt, quanto a se invicem nulla increpatione separantur. Sicut esse noxium solet, si unitas [Col. 0962A] desit bonis; ita perniciosum est, si non desit malis. Perversos nonnunquam unitas corroborat, dum concordat; et tanto magis incorrigibiles quanto unanimes facit. De unitate concordantium reproborum per Salomonem dicitur: Stupa collecta Synagoga peccantium (Eccli. XXI, 10). De hac Nahum propheta ait: Sicut spinae se invicem complectuntur, sic convivium eorum pariter potantium (Nahum I, 10). Convivium namque reproborum est delectatio temporalium voluptatum; in quo nimirum convivio pariter potant, quia delectationis suae illecebris sese concorditer debriant. Membra Satanae, id est, iniquos omnes, quos Dei sermo squamarum compactionibus comparat, ad defensionem suam par culpa concordat, sicut ad beatum Job de Leviathan squamis dicitur: [Col. 0962B] Una alteri adhaerebunt, et tenentes se nequaquam separabuntur (Moral. XXXIV, c. 4. n. 8). Tenentes enim se nequaquam separari queunt, quia eo ad defensionem suam vicissim constricti sunt, quo se sibi per omnia similes esse meminerunt. In Exodo scriptum est: Divisa est aqua, et ingressi sunt filii Israel per medium maris sicci (Exodi XIV, 22). Eripiuntur etenim justi, dum per discordiam dividuntur injusti; et electorum vota ad perfectum perveniunt, cum reproborum agmina nexu discordiae confunduntur. Cum in duas partes unda maris Rubri dividitur, ab electo populo ad terram repromissionis tenditur, quia dum malorum unitas scinditur, bonae mentes ad hoc, quod appetunt, perducuntur. Si malorum unitas noxia [Col. 0962C] non fuisset, nequaquam divina providentia superbientium linguas in tanta diversitate dissipasset. Si malorum unitas noxia non fuisset, de sanctae Ecclesiae hostibus Propheta non diceret: Praecipita, Domine, et divide linguas eorum (Psal. LIV, 10).



CAPUT IX. De principibus mundi.

Principes hujus mundi, quo se multis populorum agminibus praelatos esse cognoscunt, eo se sub sanctae fidei disciplina humili mente prosternant, ut non praeesse solummodo studeant, sed multis prodesse gaudeant. Nam qui subjectarum numerositate plebium attollitur, ipso fastu elationis, quod ad summa conscendere nititur, non immerito casus sui ruina multatur, sicut scriptum est: Dejecisti eos cum allevarentur [Col. 0962D] (Psal. LXXII, 18; Moral. XXXII, c. 9, n. 11). Non ait Psalmista, Dejecisti eos postquam elevati sunt; sed Cum allevarentur. Hanc ergo primam ruinam principes timeant, qui privatam gloriam semetipsos diligere non formidant, quia eo plerumque intrinsecus corruunt, quo male extrinsecus surgunt. Omnes qui in hoc mundo principantur densis cogitationum tumultibus in corde premuntur. Dumque desideriorum turbas intra se excitant, prostratam mentem pede miserae frequentationis calcant (Moral. XVII, c. 8, n. 10). Nonnunquam princeps eo ipso quo praeeminet caeteris, elatione cogitationis intumescit. Et dum ad usum cuncta subjacent, dum ad votum velociter jussa complentur, dum omnes subditi, si qua bene gesta sunt, laudibus efferunt, male gestis autem [Col. 0963A] nulla auctoritate contradicunt, dum plerumque laudant etiam quod objurgare debuerunt, seductus ab his quae infra subduntur, super se ejus animus extollitur, et dum foras immenso favore circumdatur, intus veritate vacuatur (Reg. Past. part. II, c. 6, et Moral. l. XXVI, c. 26, n. 44). Atque oblitus sui in voces se spargit alienas, talemque se credit, qualem se foris audit, non qualem intus discernere debuit. Plerumque principes subjectos quosque despiciunt, eosque aequales sibi naturae ordine non agnoscunt; et quos sorte potestatis excesserint, transcendisse se etiam vitae meritis credunt. Cunctis se aestimant amplius sapere, quibus se vident amplius posse. In quodam quippe se constituunt culmine apud semetipsos. Et quia aequa caeteris naturae conditione constringuntur, [Col. 0963B] ex aequo respicere caeteros dedignantur. Sicque usque ad ejus similitudinem ducuntur, de quo scriptum est: Omne sublime videt, et ipse est rex super universos filios superbiae (Job XLI, 25). Quisquis potestate honoris praeditus elationis fastu supra subjectos attollitur, ad ejus similitudinem ducitur, qui singulare culmen appetens, et socialem angelorum vitam despiciens, ait: Ascendam super altitudinem nubium, similis ero Altissimo (Isai. XIV, 44). Miro ergo judicio intus foveam dejectionis invenit, dum foris se in culmine potestatis extollit. Apostatae quippe angelo similis efficitur, dum homo homini esse similis dedignatur. Saul rex humilitatis merito in tumorem superbiae culmine potestatis excrevit; per humilitatem quippe praelatus est, per superbiam reprobatus, [Col. 0963C] Domino attestante, qui ait: Nonne cum esses parvulus in oculis tuis, caput te constitui in tribubus Israel (I Reg. XV, 17)? Parvulum se idem Saul ante potestatem viderat, sed fultus temporali potentia jam se parvulum non videbat. Caeterorum namque comparatione se praeferens magnum se apud se esse judicabat. Miro autem modo, cum apud se parvulus, apud Dominum magnus, cum autem apud se magnus, apud Dominum parvulus fuit. Plerumque dum ex subditorum affluentia principis animus inflatur, in luxum [a 1Kb] superbiae, ipso potentiae fastigio lenocinante, corrumpitur. Sed aliud est quaelibet bona non esse aliud bona bene habere nescire (Moral. XXVI, c. 26, n. 45). In omne quod princeps agit, tribulatione et [Col. 0963D] angustia vallatur (Ibid. XII, c. 42, n. 47). Quia cor ejus anxietate et suspicione confunditur, sicut per beatum Job dicitur: Terrebit eum tribulatio, et angustia vallabit eum, sicut regem, qui praeparatur ad praelium (Job. XV, 24; Moral. lib. V, c. 11, n. 17). Quamvis quolibet in loco positus princeps cogitando, loquendo, vel faciendo delinquat, tunc tamen per tria haec animus effrenatius rapitur, cum mundi hujus prosperitate frequentius sublevatur. Cum praeire se princeps potestate caeteros conspicit, alta de se elate cogitans sentit. Et cum auctoritati vocis a nullo resistitur, lingua licentius per abrupta diffrenatur. Cum plerumque facere principi quod libet licet, juste sibi [Col. 0964A] omne aestimat licere quod libet. Nabuchodonosor rex Babyloniae, dum elata mente apud se volveret dicens: Nonne haec est Babylon, quam aedificavi (Dan. IV, 27)? in irrationabile animal protinus versus est. Quod enim factus fuerat perdidit, quia humiliter noluit dissimulare quod fecit. Et quia elatione cogitationis suae se super homines extulit, ipsum quem communem cum hominibus habuit sensum hominis amisit. Saepe principes qui in potestate sunt ad subjectorum passim contumelias erumpunt, et hoc quod invigilantes regimini serviunt, per linguae loquacitatem perdunt. Per Salomon dicitur: Vae tibi, terra, cujus rex est puer, et cujus principes mane comedunt (Eccle. X, 16). Rex quippe puer non incongrue dicitur, dum is qui praeest cura regiminis puerilibus [Col. 0964B] actibus delectatur, et a peccati perpetratione nequaquam subtrahitur. Unde recte Isaias ait: Puer centum annorum morietur, et peccator centum annorum maledictus erit (Isai. LXV, 20; Moral. XVII, 6, n. 8), id est, vita quidem pueri in longum trahitur, ut a factis puerilibus corrigatur. Sed si a peccati perpetratione nec temporis longinquitate compescitur, haec ipsa vitae longinquitas, quam per misericordiam accepit, ei ad cumulum maledictionis crescit. Quis rectum sapiens ignoret quod reges terrae eo a solitudine longe sunt, quo innumeris obsequentium cuneis constipantur (Prooem. IV Mor., c. 3). Difficile quippe hi ad requiem tendunt, qui tam duris rationum multiplicium nexibus astringuntur. Scriptura attestante, quae ait: Judicium durissimum in his qui praesunt fiet [Col. 0964C] (Sap. VI, 6). Unde et in Evangelio Veritas dicit: Cui multum datum est, multum quaeretur ab eo (Luc. XII, 48). Beatus Job principatus honore perfunctus, quantae celsitudinis quantaeque fuerit benignitatis, insinuat (In praef. l. Mor. c. 3, n. 7) dicens: Principes cessabant loqui, digitum superponebant ori suo (Job. XXIX, 9). Et iterum: Cumque sederem, quasi rex circumstante exercitu, eram tamen moerentium consolator (Ibid., 25). Saepe qui potestate principantur ea quae recte faciunt, quia elate cogitant, amittunt; dumque se ad cuncta utiles aestimant, etiam impensae utilitatis meritum sibi damnant (Moral. lib. V, c. 11, n. 17). Ut enim quaelibet principis facta digniora sunt, necesse est ei apud se semper indigna videantur, [Col. 0964D] ne eadem bona actio agentis cor sublevet, et sublevando plus auctorem de elatione dejiciat, quam ipsos forte quibus impenditur [b 1Kb] juvet. Potestas plerumque cum habetur, et cogitanda est ad multorum utilitatem, et dissimulanda propter tumorem. Quatenus is qui ea utitur, et ut prodesse debeat, posse se sciat, et ut extolli non debeat, posse se nesciat (Ibid., n. 18).



CAPUT X. De bonis principibus.

Magna est potentia principalis, quia habet apud Deum meritum suum de bona administratione regiminis (Moral. lib. XXVI, c. 26, n. 44 et 45). Bona est [Col. 0965A] ordine suo potentia principalis, sed cauta regentis indiget vita. Bene hanc exercet, qui scit per illam super culpas erigi, et scit cum illa caeteris aequalitate componi. Humana mens plerumque extollitur, etiam cum nulla potestate fulcitur; quanto magis in altum se erigit, cum se ei etiam potestas adjungit? Et tamen corrigendis aliorum vitiis apta exsecutione praeparatur. Unde et per Paulum dicitur: Minister enim Dei est vindex in iram (Rom. XIII, 4). Cum potentiae principalis culmen suscipitur, summa cura vigilandum est, ut sciat quisque et sumere ex illa quod adjuvat, et expugnare quod tentat. Cum mundi hujus potestate principes fulciuntur, tanto sub mojori mentis disciplina se redigunt, quantum sibi per impatientiam potestatis suaderi illicita quasi licentius sciunt [Col. 0965B] (Moral. lib. V, c. 11, n. 17). Cor namque a consideranda gloria reprimunt, linguam ab immoderata locutione restringunt, opus ab inquietudinis vagatione custodiunt. Sciendum summopere est, quia rex qui praeparatur ad praelium sic de hoste suspectus est, ut eumdem [a 1Kb] quoque quem ducit exercitum metuat, ne labefactetur et destitutione militum jaculis pateat inimicorum (Moral. XII, c. 42, n. 47). Plerumque rex qui praeparatur ad praelium nimia vallatur angustia, quia videlicet formidat ne subito suos amittat milites, et per aliquam desidiam incursantium inimicorum insidiis occupetur. Princeps terrenam rempublicam gerens aliter punit civem interius delinquentem, atque aliter hostem exterius rebellantem (Moral. XXVI, c. 27, n. 50). In illo jura sua consulit, eumque sub [Col. 0965C] verbis dignae invectionis addicit. Contra hostem vero bellum movet, instrumenta perditionis exercet, dignaque ejus malitiae tormenta retribuit: de malo vero ejus quid lex habeat non requirit; neque enim lege necesse est perimi, qui lege nunquam potuit teneri.



CAPUT XI. De superbis divitibus.

Qui in praesens saeculum multiplicandis divitiis inhiant, quae alterius vitae gaudia sperant (Moral. lib. XVII, c. 22, n. 32)? Ipsa occupatio saecularium dignitatum tanto facilioribus vitiis premitur, quanto majoribus curis gravatur. Humanus namque animus videre et devitare peccata utinam valeat vel quietus. [Col. 0965D] Intueamur qualia in sepulcro jaceant divitum cadavera, quae illa in exstincta carne sit imago mortis, quae [b 1Kb] tabescunt corruptionis (Moral. lib. XI, c. 31, n. 43). Et certe ipsi erant qui extollebantur honoribus, habitis rebus tumebant, despiciebant caeteros, et quasi solos se esse gaudebant. Et dum non perpenderent quo tendebant, nesciebant quid erant, sicut beatus Job ait: Et redigentur in lutum cervices eorum (Job. XIII, 12). In lutum cervix reducta est, quia despecti jacent in putredine, qui tumebant in vanitate. In lutum cervix redigitur, quia quantum carnis potentia valeat, tabes corruptionis probat. Quasi [Col. 0966A] pingui cervice se contra Deum erigit, qui temporalem abundantiam in superbiam assumit (Moral. lib. XII, c. 43, n. 49). Habent hoc potentes et iniqui proprium, ut fallacibus divitiis occupati veras Dei opes negligant; et quanto minus, quod verum est, inquirunt, tanto amplius falsis divitiis extollantur. Cura multiplex terrenarum rerum quanto plus occupat, tanto amplius excaecat. Hinc enim scriptum est: Operuit faciem ejus crassitudo (Job. XV, 27; Moral. XII, c. 44, n. 50). Faciem ejus crassitudo operuit, quia desiderata terrenarum rerum abundantia oculos mentis premit, et hoc quod in eis esse honorabile debuit ante Dei oculos foedat, quia curis multiplicibus aggravat. Sunt nonnulli qui patronis majoribus adjuncti [c 1Kb] superbiunt, et de eorum elata [Col. 0966B] potentia contra inopes superbiae insania extolluntur. Quisquis potenti et iniquo adhaeret, ipse quoque de ejus elata potentia velut ex pinguedine rerum tumet (Greg., ubi sup., c. 45, n. 51). Ut patroni perversi iniquitatem sequens Deum non timeat, quos valet et quantum valet pauperes affligat, de gloria temporali cor elevet. Cum ergo talis est qui iniquo potenti adhaeret, de ejus profecto latere quasi arvina dependet. In multa nequitia sunt constituti obsequentium cunei perversorum, quorum clamoribus perversus patronus laudatur, cum ad prava opera per nequitiam rapitur (Cap. 46, n. 52). Unde scriptum est: Laudatur peccator in desiderio animae suae, et qui iniqua agit, benedicetur (Psal. IX, 24). Perversi patroni [Col. 0966C] exemplo hi qui ei ministerio temporali adhaerent in terrenis profectibus anhelant, avaritiae facibus accenduntur, desideriorum carnalium ignibus uruntur (Greg., ubi sup., c. 48, n. 54). Si quisquam divitiis affluens sibi quosdam aeternam patriam quaerentes adjungeret, profecto ramos in se virides haberet (C. 49, n. 55); sed quia ipsi quoque qui ei conjuncti sunt terrenis desideriis aestuant, et dum desideriorum flamma clientum ejus animos accendit, scilicet ramos ejus quasi arefacit ignis, ut fructum boni operis non ferant, quia ad appetenda infima per nequitiam anhelant (C. 50, n. 56). Superbus dives, quo in hac vita plus valet, eo sibi linguae frena audacius relaxat, ut loquatur perversa quaelibet, nullos de verbis suis metuat, istos contumeliis feriat, illos maledictionibus [Col. 0966D] jaculetur. Nonnunquam perversus dives in blasphemiam contra conditorem rapitur. Unde scriptum est: Posuerunt in coelo os suum, et lingua eorum transivit super terram (Psal. LXXII, 9). Dives ille qui induebatur purpura et bysso, in igne positus, stillari sibi aquam ex digito Lazari in linguam postulat. Qua ex re intelligitur quia ubi amplius peccaverat, ibi atrocius ardebat (Luc. XVI, 24). Superbus dives eo percusionis sententiam accepit, quo oris sui spiritum sub divina formidine non restrinxit; sicut scriptum est: Et auferetur spiritu oris sui (Job. XV, 29). Sicut inhonesta membra in corpore, ita [Col. 0967A] quidam sunt intra sanctam Ecclesiam potentes et protervi. Qui dum aperta invectione feriri nequeunt, quasi honore tegminis velantur (Moral. XIII, c. 5, n. 7). In Evangelio Veritas ait: quia sollicitudines, voluptates et divitiae suffocant (Matth. XIII, 22, et Luc. VIII, 7, 8). Suffocant enim, quia importunis cogitationibus suis guttur mentis strangulant. Et dum bonum desiderium intrare ad cor non sinunt, quasi aditum flatus vitalis necant (Lib. I in Ev., homil. 15, n. 3). Notandum quod duo sunt quae divitibus junguntur, sollicitudines videlicet et voluptates, quia profecto et per curam mentem [opprimunt], et per affluentiam resolvunt. Re enim contraria possessores suos afflictos ac lubricos faciunt. Quia voluptas convenire non potest cum afflictione, alio quidem tempore [Col. 0967B] per custodiae suae sollicitudinem affligunt, atque alio per abundantiam ad voluptates emolliunt. Haec de occultis potentum delictis loquimur; nam quando et aliis cognoscentibus peccant, aliis etiam cognoscentibus increpandi sunt, ne si praedicator tacet, culpam approbasse videatur, atque haec crescens in exemplum veniat, quam pastoris lingua non secat. Scriptum est: Divites eguerunt et esurierunt (Psal. XXXIII, 11; Moral. lib. XV, c. 8, n. 9). Si enim de exteriori fame egestas eorum et esuries diceretur, profecto divites non essent, qui pane corporis indigerent; sed quia dum exterius multiplicantur, interius inanes fiunt, et divites pariter et egentes esse memorantur, quia videlicet pane sapientiae satiari minime merentur.



CAPUT XII. De judicibus.
[Col. 0967C]

Judices saeculi hujus pro terrenis lucris multas injurias tolerant, et pro coelesti mercede, vel tenuissimi verbi ferre contumelias recusant (Moral. lib. XIX, c. 25, n. 49). Terreno judicio tota etiam die assistere judices fortes sunt; in oratione vero coram Domino ad unius horae momentum lassantur. Saepe nonnulli judicum nuditatem, dejectionem et famem pro acquirendis divitiis atque honoribus tolerant, escarum se abstinentia cruciant, atque ad adipiscenda terrena festinant. Superna autem laboriose quaerere tanto magis dissimulant, quanto ea retribui tardius putant. Judices qui terrena ambiunt, et coelestia non requirunt, quasi arborum more deorsum [Col. 0967D] vasti sunt, sursum angusti, quia fortes in inferiora subsistunt, sed ad superiora deficiunt. Plerumque nonnulli judices terrena praemia appetunt, et justitiam defendunt, seque innocentes aestimant, et esse defensores rectitudinis exsultant (Moral. IX, c. 25, n. 38). Quibus si spes nummi subtrahitur, a defensione protinus justitiae cessatur; et tamen defensores se justitiae cogitant, sibique se rectos asserunt, qui nequaquam rectitudinem, sed nummos quaerunt. Contra delinquentium judicum pravitatem per Mosen dicitur: Juste, quod justum est exsequeris (Deut. XVI, 20). Injuste quippe quod justum est exsequitur, qui ad defensionem justitiae, non virtutis aemulatione, [Col. 0968A] sed amore praemii temporalis excitatur; injuste quod justum est exsequitur, qui ipsam quam praetendit justitiam venundare minime veretur. Juste ergo justum exsequi est in assertione justitiae eamdem ipsam justitiam quaerere.



CAPUT XIII. De appetitu laudis humanae, vel favoribus adulantium.

Omnis homo qui ex eo quod agit humanas laudes appetit, testem in terra quaerit; qui autem de actibus suis omnipotenti Domino placere festinat, testem se habere in coelo [a 1Kb] festinat (Moral. lib. XIII, c. 24, n. 28). Cum multi mala gesta laudibus exaggerant, inde fit ut incessanter crescat culpa favore enutrita (Moral. lib. IV, c. 28, n 51). Curari autem vulnus negligitur, quod dignum praemio laudis videtur. Bene [Col. 0968B] per Salomonem dicitur: Fili mi, si te lactaverint peccatores, ne acquiescas (Prov. I, 10). Peccatores enim lactant, cum vel perpetranda mala blandimentis inferunt, vel perpetrata favoribus extollunt. Adulantium quisque lingua lactatur, de quo per Psalmistam dicitur: Quoniam laudatur peccator in desideriis animae suae et qui iniqua gerit benedicitur (Psal. IX, 24). Valde difficile est ut is quem post usum malae consuetudinis etiam adulantium linguae excipiunt, a mentis suae morte revocetur (Moral. IV, c. 28, n. 52). In Evangelio Veritas ait: Sine mortuos sepelire mortuos suos (Luc. IX, 60). Mortui enim mortuum sepeliunt, cum peccatores peccatorem favoribus premunt. Quid est aliud peccare, quam occumbere? Sed qui peccantem laudibus prosequuntur, quasi exstinctum sub [Col. 0968C] verborum suorum aggere abscondunt. Arundinem mox ut aura tetigerit, in partem alteram flectit. Et quid per arundinem, nisi carnalis animus designatur, qui mox ut favore vel detractione tangitur, in partem quamlibet inclinatur (Lib. I in Ev., homil. 6, n. 2)? Si ab ore cujusquam aura favoris flaverit, appetitor laudis humanae hilarescit, extollitur, totumque se quasi ad gratiam inflectit; sed si inde ventus detractionis eruperit, unde laudis aura veniebat, mox eum quasi in partem alteram ad vim furoris inclinat. Adulantium linguae non sunt aequanimiter tolerandae, neque etiam in subsequenti tempore differendae (Lib. I in Ezech., homil. 11, n. 14). Adulantium lingua, si vel ad tempus patienter suscipitur, augetur, et paulisper demulcet animum, ut a rigore suae rectitudinis [Col. 0968D] mollescat in delectatione sermonis. Ne paulatim atque inulte crescere debeat adulatio, statim et sine mora est oris gladio ferienda, et per zeli justitiam funditus exstinguenda. In Evangelio fatuis virginibus cum increpatione dicitur: Ite potius ad vendentes, et emite vobis (Matth. XXV, 9; lib. I in Evang., homil. 12, n. 3). Venditores quippe olei adulatores sunt. Qui enim in accepta qualibet gratia vanis suis laudibus nitorem gloriae offerunt, quasi oleum vendunt. Principale corporis nostri caput est. Appellatione enim capitis ea quae principatur animae [b 1Kb] mens vocatur. Impinguat ergo caput oleum peccatoris, cum demulcet mentem favor adulantis. Salomon [Col. 0969A] ait: Sicut probatur in conflatorio argentum, et in fornace aurum, ita probatur homo ore laudantis (Prov. XXVII, 21; Moral. XXII, c. 8, n. 19). Argentum quippe vel aurum, si reprobum est, igne consumitur; si vero probum, igne declaratur. Sic nimirum est sensus uniuscujusque operantis; nam qualis sit in eo quod laudatur ostenditur. Qui sese auditis suis laudibus extollit, quid iste aliud quam aurum vel argentum reprobum fuit, quem videlicet fornax linguae consumpsit? Si favores suos quisque audiens ad superni judicii considerationem redit, ac ne de his apud occultum arbitrem [a 1Kb] gravetur metuit, quasi expurgationis igne ad magnitudinem claritatis excrescit, et unde incendium trepidationis sustinet, inde clarius fulget. Adulantibus enim vulnera nostra [Col. 0969B] lingere est, quod plerumque solent etiam ipsa mala, quae nos in nobis reprehendimus, linguae adulantium improbo favore laudare (Lib. II in Evang., homil. 40, n. 2).



CAPUT XIV. De hypocritis vel callidis.

Hypocrita Latina lingua dicitur simulator, quia justus non esse appetit, sed videri; et idcirco avarus raptor est, quia dum inique agens desiderat de sanctitate venerari, laudem vitae rapit alienae (Moral. XVIII, 7, n. 13). Studium esse hypocritarum solet, ut et quod sunt supprimant, et quod non sunt esse hominibus innotescant. Quatenus mensuram suam per aestimationem transeant, et praeire se caeteros actionis nomine ostendant. Refugiunt hypocritae videri [Col. 0969C] quod sunt, et ante oculos hominum superducta quadam innocentiae honestate se vestiunt. Recte per Evangelium voce nostri Redemptoris increpantur simulatores, cum eis dicitur: Vae vobis, hypocritae, quia similes facti estis sepulcris dealbatis, quae foris quidem apparent hominibus speciosa, intus vero plena sunt ossibus mortuorum et omni spurcitia, ita et vos foris quidem apparetis hominibus justi, intus vero pleni estis avaritia et iniquitate (Matth. XXIII, 27). Scriptum est: Simulatores et callidi provocant iram Dei (Job. XXXVI, 13; Moral. XXVI, c. 32, n. 58). Cum simulatores diceret, apte subjungit et callidi, quia nisi ingenio calleant, quod videri appetunt congrue simulare non possunt. Sunt nonnulla vitia quae etiam a sensu tardioribus facile perpetrantur. Elatione namque [Col. 0969D] intumescere, avaritiae aestibus inhiare, luxuriae pulsanti succumbere, etiam quilibet obtusis sensibus potest. Simulationis vero falsitatem exsequi, nisi qui subtilioris ingenii fuerit, non potest. Quisquis callet hypocrisin, ad custodienda haec videlicet duo continua observatione dividitur, ut callide noverit et occultare quod est, et ostentare quod non est; et vera mala premere, et bona falsa monstrare; nec se aperte in hoc quod videtur extollere, atque ut majorem gloriam teneat, saepe se simulat [b 1Kb] gloriam declinare. Plerumque hypocrita, quia ante oculos hominum sequendo gloriam apprehendere non potest, studet saepe gloriam tenere fugiendo. Hypocrisis vel calliditas simplicibus [Col. 0970A] minime congruunt: quia si congruunt, jam simplices non sunt. Iram Dei mereri est etiam nesciendo peccare (N. 59). Provocare vero est mandatis illius sciendo contraire; scire bonum, sed despicere; facere posse, nec velle. Simulatores quippe perpetratione nequitiae intrinsecus tenebrescunt, et ostentatione justitiae superficie tenus dealbantur. Foris simulatores ostendendo servant quae vivendo intus impugnant. Intus vero mala cogitantes exaggerant, quae foris aliud superducentes occultant. Ante districtum Judicem hypocritae excusationem jam de ignorantia habere non possunt, quia dum ante oculos hominum omnem modum sanctitatis ostentant, ipsi sibi sunt testimonio, quia bene vivere non ignorant. Omnis simulator in eo quod videri rectus appetit, [Col. 0970B] mundum se per omnia non ostendit, quia dum virtutes quasdam assumit, et occulte semetipsum vitiis subjicit, quaedam latentia vitia repente in faciem erumpunt, et superductae simulationis quasi visionis corium ex admistione sua varium ostendunt (Moral. V, c. 20, n. 39). Ut plerumque mirum sit cur homo qui tantis virtutibus pollere cernitur, etiam tam reprobis actibus inquinetur. Omnis hypocrita quasi tigris bestia est, quia dum mundus color de simulatione ducitur, vitiorum nigredine interrumpente variatur. Saepe simulator, dum de castitatis munditia extollitur, sorde avaritiae foedatur. Et dum de virtute largitatis speciosus ostenditur, luxuriae maculis inquinatur. Saepe dum castitatis atque largitatis decore hypocrita vestitur, velut ex zelo justitiae, crudelitatis [Col. 0970C] atrocitate fuscatur. Saepe vero largitate, castitate, pietate, ex pulchra visione induitur, sed interfusa superbiae obscuritate notatur; sicque fit ut intermistis vitiis, dum mundam in se speciem non ostendit, quasi unum colorem tigris habere nequaquam possit. Sciendum nobis est quod duobus modis in conspectu Domini venimus (Moral. XI, 36, n. 49). Uno quidem, quo hic peccata nostra subtiliter perpendentes in ejus nos conspectu punimus, et flendo dijudicamus, nam quoties conditoris nostri potentiam ad sensum reducimus, toties in conspectu illius stamus. Unde recte per virum Dei Eliam dicitur: Vivit Dominus Deus Israel, in cujus conspectu sto (III Reg. XVII, 1). Alio modo in conspectu Domini venimus, cum in extremo judicio ante tribunal ejus assistimus. Hypocrita [Col. 0970D] igitur per examen ultimum ante conspectum Judicis venit; sed quia modo culpas suas considerare et deflere dissimulat, in conspectu venire Domini recusat. Sicut justi viri, cum districtionem venturi Judicis contemplantur, peccata sua ad memoriam reducunt, deflent quae commiserunt, districte se judicant, ne dijudicentur; ita hypocritae, quo exterius hominibus placent, eo se interius aspicere negligunt. Totos se hypocritae in verbis proximorum fundunt, et sanctos esse aestimant, quia sic se haberi ab omnibus pensant, cumque mentem per verba suae laudis sparserint, nunquam hanc ad cognitionem reducunt culpae, nunquam considerant ubi internum [Col. 0971A] Judicem offendant. Nihil de ejus districtione metuunt, quia sic se placuisse ei sicut hominibus credunt. Universi hypocritae, si terrorem Dei ad mentem reducerent, hoc ipsum, quod in mala intentione positi placent hominibus, plus timerent; sicut scriptum est: Non veniet in conspectu ejus omnis hypocrita (Job. XIII, 16), quia districtionem Dei ante oculos non ponit, dum placere humanis oculis concupiscit. Qui si mentem suam discutiens semetipsum in conspectu Dei puniret [a 1Kb] , profecto hypocrita non esset. Simulatores quosque, cum percussionis flagella corripiunt, ad confessionem simplicem non perducunt (Moral. XXVI, 33, n. 60). Cognosci enim peccatores refugiunt, quia sancti omnium opinione ferebantur. Omnis hypocrita, cum iniquus sit, dici sanctus ab [Col. 0971B] hominibus non pertimescit (N. 61). Etiam si iniquum se tacita cogitatione reprehendit, tamen dum saepius sanctum audire se coeperit, hoc quod de se intrinsecus tenebat amittit. Omnis hypocrita, dum cor exterius fundit, quia libenter foras falsum de se testimonium recipit, qualem se intus habeat non requirit. Unde fit ut vacuae laudis fomenta, etiam cum defuerint, quaerat. Et oblitus quod est, appetat videri quod non est. Omnes hypocritae, dum justos se ante humana judicia simulant, dum actiones suas laudibus dignas intuentium oculis ostentant, occulta cum eis justitia agitur, ut quo nituntur foras alios fallere, eo de se intus etiam ipsi fallantur. Quibus bene per prophetam dicitur: Redite, praevaricatores, ad cor (Isai. XLVI, 8). Si enim ad cor redirent, per exterioris [Col. 0971C] attestationis se verba non funderent. Laus praesentis saeculi justos cruciat, simulatores exaltat. Sed justos, dum cruciat, purgat; simulatores, dum laetificat, reprobos monstrat (Greg., ubi sup., c. 34, n. 62).



CAPUT XV. De apostatis.

Sicut duobus modis a Deo receditur, ita duobus modis a Deo apostatae homines fiunt (Lib. I in Ezech. homil. 9, n. 6). Nam unusquisque a conditore suo aut fide recedit, aut opere. Sicut qui a fide recedit, apostata est, ita qui ad perversum opus quod deseruerat redit, ab omnipotenti Deo apostata absque ulla dubietate deputatur, etiam si fidem tenere videatur. Salomon in Proverbiis ait: Homo apostata, [Col. 0971D] vir inutilis, graditur ore perverso, annuit oculis, terit pede, digito loquitur. Pravo corde machinatur malum, et omni tempore jurgia seminat (Prov. VI, 12; Reg. Past., part. III, c. 23). Ecce quem seminantem jurgia dicere voluit prius apostatam nominavit, quia nisi more superbientis angeli a conspectu conditoris prius intus aversione mentis caderet, foras postmodum usque ad seminanda jurgia non veniret. De unoquoque apostata dicitur quod annuit oculis, digito loquitur, terit pede. Interior namque est custodia, quae ordinata servat exterius membra. Qui ergo statum [Col. 0972A] mentis perdidit, subsequenter foras ad inconstantiam motionis fluit, atque exteriori mobilitate indicat quod nulla interius radice subsistat.



CAPUT XVI. De diabolo et ejus membris.

Diabolus et omnes iniqui ita unum corpus sunt, ut plerumque nomine capitis censeatur corpus, et nomine corporis appelletur caput (Moral. XIII, 34, n. 38). Capitis nomine censetur corpus, cum de perverso homine dicitur: Ex vobis unus diabolus est (Joan. VI, 71). Et rursum nomine corporis appellatur caput, cum de ipso apostata angelo dicitur: Inimicus homo hoc fecit (Matth. XIII, 28). Iste princeps omnium perversorum alios filios, alios socios habet. Qui namque sunt ejus socii, nisi illi apostatae [Col. 0972B] angeli, qui cum eo de coelestis patriae sede ceciderunt? Vel quos habet alios filios, nisi perversos homines, qui de ejus prava persuasione in malitiae operatione generantur? Unde etiam Veritatis voce infidelibus dicitur: Vos ex patre diabolo estis (Joan. VIII, 44). Perversus iste auctor erroris praedam sociis pollicetur, quia malignis spiritibus pravorum promittit animas in eorum fine rapiendas. Dum intentiones hominum antiquus hostis ad sola terrena speranda excitat, hoc illos amare facit, quod diu tenere non possint (Moral. XIII, 34, n. 39). Iniquorum omnium caput diabolus est, et hujus capitis membra sunt omnes iniqui, sicut diaboli membrum Pilatus, et sicut diaboli membra Judaei persequentes et milites crucifigentes fuerunt (Lib. I in Evang., homil. [Col. 0972C] 16, n. 1).



CAPUT XVII. Quid differt inter peccatores et impios.

Duae sunt partes, electorum scilicet, atque reproborum; sed bini ordines eisdem singulis partibus continentur (Moral., lib. XXVI, c. 27, n. 50). Alii namque judicantur et pereunt, alii non judicantur et pereunt. Alii judicantur et regnant, alii non judicantur et regnant. Judicantur et pereunt, quibus dominica inclamatione dicitur: Esurivi, et non dedistis mihi manducare; sitivi, et non dedistis mihi bibere [b 1Kb] ; hospes fui, et non suscepistis me [c 1Kb] ; nudus, et non operuistis me; aeger, et in carcere, et non [d 1Kb] venistis ad me (Matth. XXV, 42, 43). Ite in ignem aeternum, qui praeparatus [Col. 0972D] est diabolo et angelis ejus (Ibid., 41). Alii in extremo judicio non judicantur et pereunt, de quibus Propheta ait: Non resurgunt impii in judicio (Psal. I, 5). Et de quibus Dominus dicit: Qui autem non credunt in me, jam judicati sunt (Joan. III, 18). Et de quibus Paulus ait: Qui sine lege, peribunt (Rom. II, 12; Moral. XXV, c. 10, n. 25). Hac distantia peccatores ab impiis discernuntur, quia cum omnis impius sit peccator, non tamen omnis peccator est impius. Peccator enim dici etiam qui in fide pius est potest. Unde Joannes ait: Si dixerimus quia peccatum non habemus, nos ipsos seducimus (I Joan. I, 8). Impius [Col. 0973A] vero proprie dicitur, qui a religionis pietate separatur. De talibus enim dicitur: Non resurgunt impii in judicio (Psal. I, 5; Moral. XXVI, c. 27, n. 50). Resurgunt in extremo judicio etiam omnes infideles, sed ad tormentum, non ad judicium. Non enim eorum tunc causa discutitur, qui [a 1Kb] ad conspectum districti Judicis jam cum damnatione suae infidelitatis accedunt, professionem fidei retinentes, sed professionis opera non habentes, redarguuntur, ut pereant. Qui vero nec fidei sacramenta tenuerunt, increpationem Judicis in extrema examinatione non audiunt, quia praejudicati infidelitatis suae tenebris ejus quem despexerant, invectione redargui non merentur. Professionem fidei habentes in extremo judicio, verba Judicis audiunt, quia ejus fidei saltem verbo tenus [Col. 0973B] tenuerunt [b 1Kb] . Isti in damnatione sua aeterni Judicis nec verba percipiunt, quia ejus reverentiam nec verbo tenus servare maluerunt [c 1Kb] . Illi legaliter pereunt, quia sub lege positi peccaverunt. Istis in perditione sua de lege nihil dicitur, quia nihil legis habere conati sunt.



CAPUT XVIII. Quid differt inter iniquitatem atque peccatum, scelera atque delicta.

Quamvis inter iniquitatem atque peccatum nihil distare perhibeat Joannes apostolus, qui ait: Iniquitas peccatum est (Joan. III, 4; Moral. XI, c. 42, n. 57), ipso tamen usu loquendi plus iniquitas quam peccatum sonat. Omnis homo libere se peccatorem confitetur. Iniquum vero dicere nonnunquam erubescit. [Col. 0973C] Inter scelera vero atque delicta hoc distat, quod scelus etiam pondus peccati transit, delictum vero pondus peccati non transit. Cum offerri sacrificium per legem jubetur, nimirum praecipitur, sicut pro peccato, ita etiam pro delicto. Et nonnunquam scelus in opere est [d 1Kb] , delictum vero plerumque in sola cogitatione. Unde per Psalmistam dicitur: Delicta quis intelligit (Psal. XVIII, 13)? Quia videlicet peccata operis tanto citius cognoscuntur, quanto exterius videntur. Peccata vero cogitationis eo ad intelligendum difficilia sunt, quo invisibiliter perpetrantur. Quisquis, aeternitatis desiderio anxius, apparere venturo Judici desiderat mundus, tanto se subtilius nunc examinat, quanto nimirum cogitat ut tunc terrori [Col. 0973D] illius liber assistat, et ostendi sibi exorat ubi displicet, ut hoc in se per poenitentiam puniat, seque hic dijudicans injudicabilis fiat. Intueri necesse est quanta peregrinationis nostrae poena nos perculit, qui in eam caecitatem venimus, ut nosmetipsos ignoremus (Moral. XI, c. 42, n. 58). Hinc beatus Job ait: Quantas habeo iniquitates et peccata, scelera atque delicta ostende mihi (Job. XIII, 23; Moral. XI, c. 41, n. 56, c. 42, n. 58). Redemptor noster humanis oculis per assumptam carnem apparuit, et sua hominibus [Col. 0974A] peccata aperuit, quae et perpetrabant et nesciebant. Perpetramus mala, nec tamen haec celerius deprehendimus vel perpetrata. Exclusa quippe anima a luce veritatis, nihil in se nisi tenebras invenit; et plerumque in peccati foveam pedem porrigit, et nescit, quod nimirum de sola exsilii sui caecitate homo patitur; quia ab illuminatione Domini repulsus semetipsum videre perdidit, quia auctoris sui faciem non amavit.



CAPUT XIX. De eo quod scriptum est: Ego Dominus faciens bonum et creans mala (Isai. XLV, 7).

Mala, quae nulla sua natura subsistunt, a Domino non creantur; sed creare se mala Dominus indicat, cum res bene conditas, nobis male agentibus, in flagellum [Col. 0974B] format, ut ea ipsa et per dolorem quo feriunt, delinquentibus mala sint, et per naturam, qua existunt bona (Moral. III, c. 9, n. 15). Venenum scilicet mors quidem est homini, sed tamen vita serpenti. Amore enim praesentium ab auctoris nostri dilectione recessimus. Et perversa mens, dum delectationi [e 1Kb] creaturae se subdidit, a Creatoris se societate disjunxit. Ex his ergo ab auctore ferienda erat, qua errans auctori praeposuerat, ut unde homo culpam non timuit superbus admittere, inde poenam corrigendus inveniret, et tanto citius resipisceret ad illa quae perdidit, quanto doloris plena esse conspiceret quae quaesivit. Bene per prophetam dicitur: Formans lucem, et creans tenebras (Isai. XLV, 7). Quia cum per flagella exterius doloris tenebrae creantur, intus [Col. 0974C] per eruditionem lux mentis accenditur. Faciens pacem, et creans mala (Ibid.). Quia tunc nobis pax cum Deo redditur, cum haec quae bene sunt condita, sed non bene concupita, in ea quae nobis mala sunt flagella vertuntur. Per culpam nostram Deo discordes exstitimus; dignum ergo est ut ad pacem illius per flagella redeamus, ut cum unaquaeque res bene condita nobis in dolorem vertitur, correcti mens ad auctoris pacem humiliter reformetur.



CAPUT XX. De inferno superiore atque inferiore.

Nonnulli in quadam terrarum parte infernum esse putaverunt; alii vero hunc sub terra esse aestimant (Dialog. IV, 42). Sed tamen hoc animum pulsat, [Col. 0974D] quia si idcirco infernum dicimus, quia inferius jacet, quod terra ad coelum est, hoc esse infernus debet ad terram. Unde fortasse dicitur: Liberasti animam meam ex inferno inferiori (Psal. LXXXV, 13), ut infernus superior terra [f 1Kb] , infernus vero inferior sub terra esse videatur. Joannis vox in ea aestimatione concordat, qui cum signatum librum septem sigillis vidisse se diceret, quia nemo inventus est dignus, neque in coelo, neque in terra, neque subtus terram aperire librum, et solvere signacula ejus, adjunxit: [Col. 0975A] Et ego flebam multum (Apoc. V, 4). Quem tamen postmodum librum per leonem de tribu Juda dicit aperiri. In quo videlicet libro, quid aliud quam sacra Scriptura signatur? Quam solus Redemptor noster aperuit, qui homo factus moriendo, resurgendo, ascendendo, cuncta mysteria quae in ea [a 1Kb] fuerant clausa patefecit. Nullus in coelo dignus inventus est aperire librum, quia neque angelus; nullus in terra, quia neque homo vivens in corpore; nullus subtus terram, quia neque animae corpore exutae aperire nobis, praeter Dominum, sacri eloquii secreta potuerunt. Cum ad solvendum librum nullus sub terra inventus dignus dicitur, quid obstet non video ut sub terra esse infernus credatur.



CAPUT XXI. De igne purgatorio, quod post mortem peccata laxari credantur.
[Col. 0975B]

Omne pondus fabricae fundamentum portat, quia mores simul omnium solus Redemptor noster tolerat (Lib. II, in Ezech., homil. 1, n. 5). Scriptum quippe est: Fundamentum enim aliud nemo potest ponere praeter id quod positum est, qui est Christus Jesus (I Cor. III, 11). Portat fundamentum lapides, et a lapidibus non portatur; quia Redemptor noster omnia nostra tolerat, sed in ipso malum non fuit quod tolerari debuisset. Ipse quippe fundamentum fundamentorum est, quia et origo est inchoantium, et constantia robustorum (Moral. XXVIII, c. 5, n. 14; Dial. IV, 39). Egregius praedicator ait: Si quis autem superaedificat supra fundamentum hoc aurum, [Col. 0975C] argentum, lapides pretiosos, ligna, fenum, stipulam, uniuscujusque opus manifestum erit. Dies enim Domini declarabit, quia in igne revelabitur; et uniuscujusque opus, quale sit, ignis probabit. Si cujus opus manserit, quod superaedificavit, mercedem accipiet. Si cujus opus arserit, detrimentum patietur; ipse autem salvus erit, sic tamen quasi per ignem (I Cor. III, 12). Quamvis hoc, quod superius protulimus de igne tribulationis in hac nobis vita adhibito possit intelligi, tamen si quis hoc de igne futurae purgationis accipiat, pensandum sollicite est quia illum dixit per ignem posse salvari, non qui super hoc fundamentum ferrum, aes, vel plumbum aedificat, id est, peccata majora, et idcirco duriora, atque tunc jam insolubilia; sed ligna, fenum, stipulam, id est, peccata [Col. 0975D] minima, atque levissima, quae ignis facile consumat. Hoc tamen sciendum est, quia illic saltem de minimis nil quisque purgationis obtinebit, nisi bonis hoc actibus in hac adhuc vita positus, ut illic obtineat, promereatur.



CAPUT XXII. De ira vel indignatione Dei.

Ira omnipotentis Dei in hoc quotidie vim suae districtionis peragit, quod viventes indigne dignis suppliciis demergit (Moral. XII, c. 10, n. 14). Quae ira nunc equidem transit, sed in fine pertransit, quia modo agitur, sed in mundi termino consummatur. Iste furor quantum ad electorum animas, in Redemptoris [Col. 0976A] nostri adventum pertransiit, quia eas ab inferni claustris ad paradisi gaudia mediator Dei et hominum, dum ipse illuc pie descenderet, reduxit. Sciendum est quod furoris nomen Divinitati non congruit, quia naturam Dei simplicem perturbatio nulla confundit; unde ei dicitur: Tu autem dominator virtutis cum tranquillitate judicas, et cum magna reverentia disponis nos (Sap. XII, 18; Moral. XXXII, c. 7, n. 9). Creator omnium eo summe immortalis est, quo creaturae more mutabilis non est. Scriptum quippe est: Tu autem, Domine, cum tranquillitate judicas (Ibid.). Et iterum: Deserta facta est terra a facie irae columbae, a facie furoris Domini (Jer. XXV, 38). Quod propheta iram columbae praedixerat, hoc furorem Domini subjunxit. Columba [Col. 0976B] namque valde simplex est animal, et quia in Deum nulla furoris inaequalitas serpit, furorem Domini iram columbae nominavit. Ut vim divinae districtionis propheta imperturbabilem demonstraret, et iram dixit, et columbae; ac si apertius diceret: districtum judicium inconcussus exerit, qui permanens mansuetus punit.



CAPUT XXIII. De flagellis divinis electis, vel reprobis illatis.

Percussionum diversa sunt genera (Praef. in B. Job, c. 5, n. 12). Alia namque est percussio, qua peccator percutitur, ut sine retractatione puniatur; alia, qua peccator percutitur, ut corrigatur; alia, qua nonnunquam quisque percutitur, non ut praeterita [Col. 0976C] corrigat, sed ne ventura committat; alia, qua plerumque percutitur, per quam nec praeterita culpa corrigitur, nec futura prohibetur; sed ut dum inopinata salus percussionem sequitur, salvantis virtus cognita ardentius ametur; cumque innoxius flagello atteritur, ei per patientiam meritorum summa cumuletur. Aliquando peccator percutitur, ut absque retractatione puniatur, sicut periturae Judaeae dicitur: Plaga inimici percussi te castigatione crudeli (Jer. XXX, 14). Et rursum: Quid clamas ad me super contritione tua? Insanabilis est dolor tuus (Ibid., 15). Aliquando peccator percutitur, ut corrigatur, sicut cuidam in Evangelio dicitur: Ecce sanus factus es, jam noli peccare, ne tibi deterius aliquid contingat (Joan. V, 14). Verba enim Salvatoris [Col. 0976D] indicant quia peccata praecedentia habiti vim doloris exigebant. Aliquando quisque non pro praeterita culpa diluenda, sed pro futura vitanda percutitur, quod aperte Paulus de semetipso testatur, dicens: Ne magnitudo revelationum extollat me, datus est mihi stimulus carnis meae, angelus Satanae, qui me colaphizet (II Cor. XII, 7). Qui enim non ait Quia extulit, sed Ne extollat, aperte indicat quod percussione illa, ne eveniat, compescitur, non autem, quae evenit, culpa purgatur. Nonnunquam quisque nec pro praeterita nec pro futura iniquitate percutitur, sed ut sola divinae virtutis potentia ex amputata percussione monstretur. Unde cum Domino in [Col. 0977A] Evangelio de caeco nato diceretur: Hic peccavit, aut parentes ejus, ut caecus nasceretur (Joan. IX, 2)? Respondit Dominus, dicens: Neque hic peccavit, neque parentes ejus, sed ut manifestentur opera Dei (Ibid., 3). In qua manifestatione quid agitur, nisi ut ex flagello meritorum virtus augeatur, et cum nulla praeterita iniquitas tergitur, magna de patientia fortitudo generetur (Moral. XII, 38, n. 43)? Omnipotens Deus prave agentibus, non solum ventura supplicia reservat, sed eorum corda hic etiam ubi delinquunt, poenis implicat, ut eo ipso quo peccant, semetipsos feriant, ut semper trepidi, semperque suspecti mala ab aliis pati metuant, quae se aliis fecisse meminerunt. Qui ita percutitur, ut vires illius a percussione superentur, non hunc Dominus [Col. 0977B] jam quasi filium per disciplinam, sed quasi nostem per iram ferit (Moral. XIV, 37, n. 45). Cum virtutem nostrae patientiae flagella transeunt, valde metuendum est ne, peccatis nostris exigentibus, non quasi filii a patre, sed quasi hostes a Domino feriamur.



CAPUT XXIV. De variis percussionibus mundi.

Qui Deum diligunt, ex mundi fine vel percussione gaudere atque hilarescere jubentur, quia videlicet eum quem amant mox inveniunt, dum transit is quem non amaverunt (Lib. I in Ev., homil. 1, n. 3). Absit ne [a 1Kb] fidelis quisque Deum videre non desideret, et de mundi percussionibus lugeat, quem finiri eis [Col. 0977C] ipsis percussionibus non ignorat. Scriptum est: Quicunque voluerit amicus esse saeculi hujus, inimicus Dei constituitur (Jacob. IV, 4). Qui ergo appropinquante mundi fine non gaudet, amicus illius esse testatur, ac per hoc inimicus Dei esse convincitur. Absit hoc a fidelium cordibus, ut de mundi fine non hilarescant. Absit ab his qui et esse aliam vitam per fidem credunt, et eam per operationem diligunt. Ex mundi destructione lugere, eorum est qui radices cordis in ejus amore plantaverunt, qui sequentem vitam non quaerunt, qui illam neque esse suspicantur. Nos, qui illa coelestis patriae gaudia aeterna cognovimus, festinare ad ea quantocius debemus. Optandum nobis est citius pergere, atque ad illam [Col. 0977D] vitam felicitate perpetua pervenire. Quibus malis non mundus urgetur? Quae nos tristitia, quae adversitas non angustat? Quid est vita mortalis, nisi via? Et quale sit primo opere perpendamus, in labore viae lassescere, et tamen eamdem viam nolle finiri. Quod autem calcari mundus ac despici debeat, Redemptor noster provida comparatione manifestat, cum in Evangelio dicit: Videte ficulneam et omnes arbores, cum producunt jam ex se fructum, scitis quoniam prope est aestas. Ita et vos cum videritis haec fieri, scitote quoniam prope est regnum Dei. Ac si aperte dicens: Quia sicut ex fructu arborum vicina aestas agnoscitur; ita ex ruina mundi prope esse cognoscitur regnum Dei.



CAPUT XXV. De Judaici populi circa finem mundi conversionem.
[Col. 0978A]

Sancta Ecclesia in primitiis suis multitudine gentium fecundata, vix in mundi fine Judaeos quos invenerit suscipiet (In Praef. l. IV, Mor. c. 4). Extrema colligens, eos quasi reliquias frugum ponet. De quibus Judaici populi reliquiis Esaias dicit: Si fuerit numerus filiorum Israel quasi arena maris, reliquiae salvae fient (Isai. X, 22). Elia veniente, promittitur quod reducat corda filiorum ad patres eorum ut doctrina quae nunc a Judaeorum corde ablata est, tunc, miserante Domino, redeat, quando hoc de Domino intelligere coeperint filii, quod praedicaverunt patres (Malach. IV, 6; Moral. XI, c. 15, n. 24). Esau, qui tarde ad patrem redit, significat quod Judaicus populus [Col. 0978B] ad placendum Deo sero revertitur (Lib. I in Ezech., homil. 6, n. 6). Cui hoc in benedictione dicitur: Tempusque erit, cum solvatur jugum de collo tuo (Gen. XXVII, 40). Judaicus populus in fine mundi liberabitur a servitute peccati, sicut scriptum est: Donec plenitudo gentium intraret, et sic omnis Israel salvus fieret (Rom. XI, 25). Et sicut Propheta ait: Si fuerit numerus filiorum Israel sicut arena maris, reliquiae salvae fient (Isai. X, 22). Sancta Ecclesia adhuc in hac vita posita pro laboribus quos sustinet duplicia munera recipit (Praef. in B. Job, c. X, n. 20); cum, susceptis, ut diximus, plene gentibus, in fine mundi Judaeorum etiam ad se corda convertit, sicut scriptum est: Donec plenitudo gentium intraret, et sic omnis Israel salvus fieret (Rom. XI, 25).



CAPUT XXVI. De Antichristi temporibus.
[Col. 0978C]

Antiquus hostis extrema mundi atrocius tentaturus aggreditur, quia tanto fit ferventior ad saevitiam, quanto se viciniorem sentit ad poenam (Moral., lib. XXXIV, c. 1, n. 1). Considerat quippe quod juxta sit ut licentiam nequissimae libertatis amittat; et quantum brevitate temporis angustatur, tantum multiplicitate crudelitatis expanditur. In Apocalypsi dicitur: Vae terrae, et mari, quia descendit diabolus ad vos habens iram magnam, sciens quod modicum tempus habet (Apoc. XII, 12). Tunc ergo in magnae irae fervorem se dilatat, ne qui in beatitudine stare non potuit in damnationis suae foveam cum paucis ruat. Quidquid [Col. 0978D] diabolus nequiter valuerit, in fine mundi callidius exquirit; tunc cervicem superbiae altius erigit, et per damnatum illum quem gestat hominem omne quod temporaliter praevalet nequiter ostendit. Idem Joannes ait: Cauda draconis trahebat tertiam partem stellarum coeli, et misit eas in terram (Ibid., XII, 4). Coelum namque est Ecclesia, quae in hac nocte vitae praesentis, dum in se innumeras sanctorum virtutes continet, radiantibus desuper sideribus fulget (Moral. lib. XXXII, c. 15, n. 25). Draconis cauda in terram stellas dejicit, quia illa Satanae extremitas, per audaciam assumpti hominis erecta, quosdam, quos velut electos Dei in Ecclesia invenit, obtinendo reprobos ostendit. Stellas de coelo in terram cadere, est relicta nonnullos [Col. 0979A] spe coelestium, illo duce ad ambitum gloriae saecularis inhiare. Iste igitur draco misit caudam, et extraxit tertiam partem stellarum (Moral., lib. IV, c. 10, n. 17). Draconis enim cauda stellarum pars trahitur, quia extrema persuasione Antichristi quidam qui videntur lucere rapientur. Nonnulli de Tribu Dan venire Antichristum ferunt, sicut per Jacob patriarcham dicitur: Fiat Dan coluber in via, cerastes in semita, et mordens ungulas equi, ut cadat ascensor ejus retro (Gen. XLIX, 17; Moral., lib. XXXI, c. 24, n. 43). Hoc in loco Dan et coluber asseritur, et mordens. Unde non immerito dum Israeliticus populus terras in castrorum partitione susciperet, primus Dan ad aquilonem castrametatus est: illum scilicet signans qui in corde suo dixerat: Sedebo in monte testamenti, [Col. 0979B] in lateribus Aquilonis; ascendam super altitudinem nubium, similis ero Altissimo (Isai. XIV, 13). De quo et per prophetam dicitur: A Dan auditus est fremitus equorum ejus (Jerem. VIII, 16). Antichristus scilicet non solum coluber, sed etiam cerastes vocatur. Kerata enim Graece cornua dicitur; serpensque hic cornutus esse perhibetur, per quem digne ejusdem Antichristi adventus asseritur, quia contra vitam fidelium cum morsu pestiferae praedicationis armatur etiam cornibus potestatis. Quis nesciat semitam angustiorem esse quam viam? Fit ergo Dan coluber in via, quia in praesentis vitae latitudine eos ambulare provocat, quibus quasi parcendo blanditur; sed in via mordet, quia eos, quibus libertatem tribuit, erroris sui veneno consumit. Fit cerastes in [Col. 0979C] semita, quia quos fideles reperit, et sese ad praecepti coelestis angusta itinera constringentes, non solum nequitia callidae persuasionis impetit, sed etiam terrore potestatis premit; et in persecutionis languore [a 1Kb] , post beneficia fictae dulcedinis, exercet cornua potestatis. Equus iste, cujus ungulas cerastes mordere dicitur, hunc mundum insinuat, qui per elationem suam incursu labentium temporum spumat. Et quia Antichristus extrema mundi apprehendere nititur, cerastes iste equi ungulas mordere perhibetur. Ungulas quippe equi mordere, est extrema saeculi feriendo contingere: Ut cadat ascensor ejus retro (Gen. XLIX, 17). Plebs infidelis Judaea erroris sui laqueis capta, pro Christo Antichristum exspectat. Bene Jacob eodem loco repente in electorum voce [Col. 0979D] conversus est, dicens: Salutare tuum exspectabo, Domine (Ibid. 18), id est, non sicut infideles Antichristum, sed eum qui in redemptionem nostram venturus est verum credo fideliter Christum. Salomon in Proverbiis ait: Et qui stultus apparuit, postquam in sublime elevatus est. Si enim intellexisset, ori imposuisset manum (Prov. XXX, 32; Moral., lib. XXX, c. 3, n. 10). Antichristus quippe in sublime elevabitur, cum Deum se esse mentietur. Sed elevatus in sublime stultus apparebit, quia in ipsa elatione sua per adventum [Col. 0980A] veri Judicis deficiet. Quod si intellexisset, ori imposuisset manum, id est, si supplicium suum, cum superbire exorsus est, praevidisset, bene aliquando conditus, in tanta jactatione superbiae [b 1Kb] non fuisset elatus. In fallacia sua Antichristus gradietur, sed juxta breve tempus vitae praesentis ipsa sibi fallacia prosperabitur. Unde per Danielem prophetam dictum est: Robur datum est ei contra juge sacrificium, propter peccata, et prosternetur veritas in terra, et faciet et prosperabitur (Dan. VIII, 12). Quod Salomon ait: Incedit feliciter (Prov. XXX, 29; Moral., lib. XIV, c. 23, n. 27), hoc Daniel dicit: Faciet, prosperabitur. Scriptum quippe est de Antichristi temporibus: In diebus ejus stupebunt novissimi, et primos invadet horror (Job. XVIII, 20). Tanta enim [Col. 0980B] tunc contra justos iniquitate effrenabitur, ut etiam electorum corda non parvo pavore feriantur. Ita ut in errorem inducantur, si fieri potest, etiam electi (Matth. XXIV, 24). Quod videlicet dicitur, non quia electi casuri sunt, sed magnis terroribus trepidaturi. Tunc contra Antichristum certamen justitiae et novissimi electi habere narrantur et primi, quia scilicet et hi qui in fine mundi electi reperientur in morte carnis prosternendi sunt, et illi etiam qui a prioribus mundi partibus processerunt, Enoch scilicet et Elias, ad medium revocabuntur, et crudelitatis ejus saevitiam in sua adhuc mortali carne passuri sunt. Antiquus hostis viribus suis traditus, pauco quidem in tempore, sed in multa contra nos virtute, laxatur (Moral., lib. XXXII, c. 15, n. 22, 23). Quem quia vis [c 1Kb] [Col. 0980C] saevitiae ad crudelitatem dilatat, superna tamen misericordia dierum brevitate coangustat. Hinc enim per semetipsam Veritas dicit: Erit tunc tribulatio magna, qualis non fuit ab initio mundi usque modo, neque fiet (Matth. XXIV, 21). Hinc rursum ait: Nisi breviati fuissent dies illi, non fieret salva omnis caro (Ib., 22). Quia enim et superbos nos et infirmos Dominus conspicit, dies, quos singulariter malos intulit, misericorditer breviatos dicit (Moral. XXXII, c. 15, n. 27). Profecto ut et superbiam terreat de adversitate temporis, et infirmitatem refoveat de brevitate [d 1Kb] . Daniel Propheta, de Antichristi temporibus loquens, ait: Considerabam cornua decem, et ecce cornu aliud parvulum ortum est de medio eorum, et tria de cornibus primis evulsa sunt a facie [Col. 0980D] ejus: et ecce oculi quasi oculi hominis erant in cornu isto, et os loquens ingentia (Dan. VII, 8). Quia enim per undenarium numerum transgressio exprimitur, hujus bestiae cornu undecimo ipse auctor transgressionis indicatur. Quod videlicet parvulum oritur, quia purus homo generatur: sed immaniter crescit, quia usque ad conjunctam sibi vim Angelicae fortitudinis proficit. Damnatus ille homo in fine mundi tria cornua, quae ante faciem sunt, evellit, quia ditioni suae regna totidem, quae sibi vicina sunt, subigit [Col. 0981A] Cujus oculi sunt ut oculi hominis, sed os ingentia loquitur; quia in illo humana quidem forma cernitur, sed verbis suis ultra homines elevatur. Quod per Paulum Apostolum dicitur: Extollens se supra omne quod dicitur Deus, aut quod colitur (II Thess. II, 4), hoc Daniel propheta testatur dicens: Os loquens ingentia. Quod vero illum vel Daniel ingentia eloqui, vel Paulus perhibet supra cultum deitatis extolli, hoc est, quod a beato Job divino eloquio cedro comparatur (Job XL, 12). More enim cedri quasi ad alta nititur, dum in omni fastu fallaciae, et virtutis robore, et culminis elatione prosperatur.



CAPUT XXVII. De Antichristo vel ejus membris.

Fortitudo Antichristi non suis viribus roboratur, [Col. 0981B] quia Satanae virtute in gloriam perditionis attollitur, sicut scriptum est: Consurget rex impudens facie, et intelligens propositiones, et roborabitur fortitudo ejus, sed non in viribus suis (Dan. VIII, 23; Moral. lib. XXXII, c. 15, n. 26). Daniel propheta de eodem Antichristo ait: Dejecit de fortitudine, et de stellis, et conculcavit eas, et usque ad Principem fortitudinis magnificatus est, et ab eo abstulit juge sacrificium et dejecit locum sanctificationis ejus. Robur autem datum ei est contra juge sacrificium propter peccata; et prosternetur veritas in terra (Ibid. 10, 11, 12). Ille principaliter damnatus homo est, qui alarum cymbalum vocatur (Isai. XVIII, 1; Moral. lib. XIII, c. 10, n. 13), quia hi qui per superbiam in altitudinem cogitationis evolant eumdem perversum hominem praedicando [Col. 0981C] sonant. Quae scilicet terra recte trans flumina Aethiopiae esse perhibetur. Aethiopia etenim nigrum populum mittit; et omnem hominem mundus iste, quia peccatorem profert, quasi nigrum [Aethiopia populum parit. Sed terra cui vae dicitur trans flumina] Aethiopiae esse perhibetur, quia damnatus ille homo tanta immensitate iniquus est, ut omnium peccantium peccata transcendat. Perversus ille homo in mari legatos mittit, quia ipse praedicatores suos in saeculum spargit. De quibus recte subditur qualiter mittantur, dum dicitur: In vasis papyri super aquas (Isai. XVIII, 1). Ex papyro quippe charta est. Quid itaque per papyrum nisi saecularis scientia designatur? Vasa ergo papyri sunt corda doctorum saecularium. In [Col. 0981D] Apocalypsi per Joannem dicitur: Vidi aliam bestiam ascendentem de terra (Apoc. XIII, 11; Moral. lib. XXXIII, c. 35, n. 59). Priorem quippe bestiam, id est, Antichristum, superiori descriptione narraverat. Post quem haec alia bestia ascendisse dicitur, quia post eum multitudo praedicatorum illius ex terrena potestate crassatur [a 1Kb] . De terra quippe ascendere est de terrena gloria superbire. Quae bestia habet duo cornua agni similia, quia per hypocrisim sanctitatis eam quam in se veraciter Dominus habuit singularem sibi inesse et sapientiam mentitur et vitam. Sed quia sub agni specie auditoribus reprobis serpentinum virus infunditur [b 1Kb] , recte illic subditur: Et loquebatur [Col. 0982A] ut draco (Apoc. XIII, 11). Ista ergo bestia, id est praedicantium multitudo, si aperte ut draco loqueretur, agno similis non appareret; sed assumit agni speciem, ut draconis exerceat operationem. Amaritudo perversarum mentium in hoc tempore non erumpit exterius in vocem pravae libertatis: veniet profecto tempus quando perversi atque carnales aperta voce praedicent quod nunc occulta cogitatione moliuntur (Moral., lib. XIX, c. 9, n. 15). Veniet tempus quando catholicam Ecclesiam non solum injustis vocibus, sed etiam crudelibus plagis premant. In Evangelio Veritas dicit: Surgent pseudo-christi e pseudo-prophetae, et dabunt signa magna et prodigia, ita ut in errorem mittantur, si fieri potest, etiam electi (Matth. XXIV, 24). Nunc fideles nostri [Col. 0982B] mira faciunt, cum perversa patiuntur; tunc autem Antichristi satellites, etiam cum perversa inferunt, mira facturi sunt (Moral. lib. XXXII, c. 15, n. 24). Pense mus quae erit humanae mentis illa tentatio temporibus Antichristi, quando pius martyr et corpus tormentis subjicit, et tamen ante ejus oculos miracula tortor facit. Cujus tunc virtus non ab ipso cogitationum fundo quatiatur, quando his qui flagris cruciat signis coruscat? Quia nimirum et altus tunc erit veneratione prodigii, et durus crudelitate tormenti. Non enim sola tunc potestate erigitur, sed etiam signorum ostensione fulcitur (N. 25). Surgent, inquit, pseudo-christi et pseudo-prophetae et dabunt signa magna et prodigia, ita ut in errorem inducantur, si fieri potest, etiam electi. Qua in re valde quaerendum est [Col. 0982C] quomodo aut hi qui electi sunt induci in errorem possint, aut cur si fieri potest, quasi ex dubietate subditur, cum quid faciendum sit Dominus omnia praesciens praestolatur (Moral. XXXIII, c. 36, n. 61). Electorum cor temporibus Antichristi et trepida cogitatione concutietur, et tamen eorum constantia non movebitur. Una hac sententia Dominus utrumque complexus est, dicens: Ita ut in errorem inducantur, si fieri potest, etiam electi. Quasi enim jam errare est in cogitatione titubare; sed protinus si fieri potest subjungitur, quia procul dubio fieri non potest ut in errore plene electi capiantur.



CAPUT XXVIII. De secundo adventu Domini nostri Jesu Christi.

[Col. 0982D] Mediator Dei et hominum homo Christus Jesus sicut humilis venit ad passionem, ita in extremo judicio terribilis apparebit in reproborum ultione. Ipse Dominus in Evangelio ait: Virtutes coelorum commovebuntur, et tunc videbunt Filium hominis venientem in nubibus in potestate magna et majestate (Luc. XXI, 26, 27; Lib. I in Ev., hom. 1, n. 2). Quid enim Dominus virtutes coelorum, nisi angelos, archangelos, thronos, dominationes, principatus et potestates, appellat? Quae angelorum multitudo in adventu districti Judicis nostris tunc oculis visibiliter apparebunt, ut stricte tunc a nobis exigant hoc quod nos modo invisibilis conditor aequanimiter portat. In [Col. 0983A] potestate et majestate Christum visuri sunt, quem in humilitate positum audire noluerunt, ut virtutem ejus tanto tunc districtius sentiant, quanto nunc cervicem cordis ad ejus patientiam non inclinant. Isaias propheta ait: Dominus ad judicium veniet cum senioribus populi sui et principibus ejus (Isai. III, 14; Moral. XXVI, c. 27, n. 51). Cum eis Christus ad judicium veniet, de quibus ipse in Evangelio dicit: Vos, qui secuti estis me, in regeneratione, cum sederit Filius hominis in sede majestatis suae, sedebitis et vos super duodecim sedes, judicantes duodecim tribus Israel (Matth. XIX, 28). Hoc judicium, cum ad retributionem sanctae Ecclesiae Salomon propinquare conspiceret, dixit: Nobilis in portis vir ejus, quando sederit cum senatoribus terrae (Prov. XXXI, 23). Ac si aperte [Col. 0983B] dicat: Quia ultimi judicii sententiam cum sanctis ejusdem Ecclesiae praedicatoribus decernit.



CAPUT XXIX. De resurrectione mortuorum.

Sunt nonnulli qui de resurrectione carnis incerti sunt, et dum carnem in putredinem ossaque in pulverem redigi per sepulcra conspiciunt, reparari ex pulvere carnem et ossa diffidunt; sicque apud se quasi ratiocinantes dicunt: Quando ex pulvere homo reducitur? quando agitur, ut cinis animetur (Lib. II in Ev., hom. 26, n. 12)? Longe minus est Deo reparare quod fuit, quam creasse quod non fuit. Aut quid mirum, si hominem ex pulvere resuscitet, qui simul omnia ex nihilo creavit? mirabilius est Deo coelum ac terram ex nullis existentibus rebus condidisse, [Col. 0983C] quam ipsum hominem ex terra reparare. Hominis mortui cinis in sepulcro attenditur, et in carnem redire posse desperatur, et divinae operationis virtus comprehendi quasi ex ratione quaeritur. Quid mirum est, si ossa, nervos, carnem capillosque, Deus reducat ex pulvere, qui lignum, fructus, folia in magna mole arboris ex parvo quotidie semine restaurat? Cum ergo dubitans animus de resurrectionis potentia rationem quaerit, earumdem rerum ei quaestiones inferendae sunt, quae et incessanter fiunt, et tamen ratione comprehendi nequaquam possunt. Ut dum non valet ex visione rei penetrare quod conspicit, de promissione divinae potentiae credat quod audit. David psalmista ait: Exsurge, [Col. 0983D] Domine, in requiem tuam, tu et arca sanctificationis tuae (Psal. CXXXI, 8; lib. II in Ezech., homil. 8, n. 6). Exsurrexit enim Dominus in requiem suam, cum carnem suam de sepulcro suscitavit. Post hunc quoque exsurgit et arca, quia resurgit Ecclesia. Per Ezechielem prophetam dicitur: Ossa arida, audite verbum Domini. Haec dicit Dominus Deus ossibus his: Ecce ego intromittam in vobis spiritum, et vivetis (Ezech. XVII, 4 seq.). Hinc est quod propheta alius per resurrectionem humanum genus vidit in fine suscitari atque ait: Vivificabit nos post duos dies, in die tertia suscitabit nos, et vivemus in conspectu ejus (Osee, VI, 3). Cum de semetipso Dominus loqueretur, ait: Nolite mirari hoc, quia venit hora in qua omnes qui in monumentis sunt audient vocem ejus. Et procedent [Col. 0984A] qui bona fecerunt in resurrectionem vitae; qui vero mala egerunt, in resurrectionem judicii (Joan. V, 28, 29). Hinc Paulus ait: Unde etiam Salvatorem exspectamus Dominum Jesum Christum, qui reformabit corpus humilitatis nostrae configuratum corpori claritatis suae (Philip. III, 20). Hinc iterum dicit: Si enim credimus quod Jesus mortuus est, et resurrexit; ita et Deus eos qui dormierunt per Jesum adducet cum eo (I Thess. IV, 14). Qui rursus ait: Primitiae dormientium Christus (I Cor. XV, 20). Si enim nos a mortis somno non resurgimus, quomodo resurrectionem dominicam primitias habemus? Ecce veteres ac novi Patres uno sibi spiritu de carnis resurrectione concordant (Lib. II in Ezech., hom. 8, n. 7). Ecce ipsa per se Veritas prius voce docuit, quod de [Col. 0984B] resurrectione carnis postmodum opere demonstravit; et tamen adhuc quorumdam infirmitas fidem non habet, in domo fidei stans. Ipsa nobis elementa, ipsae rerum species resurrectionis imaginem praedicant. Sol enim quotidie nostris oculis moritur, quotidie resurgit. Stellae matutinis horis nobis occidunt, vespere resurgunt. Arbusta aestivis temporibus plena foliis ac fructibus videmus, quae hiemali tempore nuda foliis, floribus, ac fructibus, et quasi arida remanent; sed vernali sole redeunte, cum a radice humor surrexerit, suo iterum decore vestiuntur. Cur ergo de hominibus diffiditur, quod fieri in lignis videtur? Saepe infidi homines, dum pulverem putrescentis carnis aspiciunt, dicunt: Unde caro et capilli poterunt in resurrectione reparari? Haec itaque [Col. 0984C] requirentes parva semina ingentium arborum videant, atque, si possunt, dicant: Ubi in eis latet tanta moles roboris, tanta diversitas ramorum, tanta multitudo et viriditas foliorum, tanta species florum, tanta ubertas, sapor, atque odor fructuum? Nunquidnam semina arborum odorem vel saporem habent quem ipsae post arbores in suis fructibus proferunt? Si ergo ex semine arboris, quod videri non potest, produci potest, cur de pulvere carnis humanae diffiditur quia ex eo reparari forma valeat quae non videtur? Si non potes resurrectionis effectum ratione comprehendere, perpende quanta multa sunt quae non intelligis, qualiter sint, et tamen esse non dubitas (N. 7). Dic, rogo, si nosti gyrum coeli, [Col. 0984D] terrae cardines, aquarum abyssos, ubi finiuntur, ubi suspensi sunt? Scimus autem quia quod ex nihilo factum est pendet in nihilo. Cur de resurrectionis gloria disputando et discutiendo dubitas, qui tam multa mysteria sine discussione credidisti (N. 10) Qui tamen si resurrectionem carnis non credis, omnia sine causa credidisti, quia in hoc angelorum spectaculo videris quidem velociter currere, sed postquam cursum peregeris, ne bravium accipias, adversaris. Per Paulum apostolum dicitur: Sic currite, ut comprehendatis (I Cor. IX, 24). Qui rursus ait: Si in hac vita in Christo tantum sperantes sumus, miserabiliores sumus omnibus hominibus (I Cor. XV, 19). Divinae autem virtutis mysteria, quae comprehendi non possunt, non intellectu discutienda sunt, [Col. 0985A] sed fide veneranda. Sciendum nobis est quia quidquid ratione hominis comprehendi potest mirum esse jam non potest, sed sola est in miraculis ratio potentia facientis. Sicut citius homo dormiens excitatus a somno vigilat, ita concite ad conditoris nutum a morte corporis resurgit. Praedicator egregius mortem Domini mortem vocat: mortem autem servorum Domini non mortem, sed somnum nominat, quia infirma corda audientium respiciens medicamentum praedicationis suae mira arte componit; et illum, quem jam resurrexisse noverant, eis mortuum insinuare non dubitat (Moral., lib. XII, c. 8, n. 12). Eos vero, qui necdum resurrexerant, ut spem resurrectionis insinuet, non mortuos, sed dormientes vocat. Non verebatur Apostolus dicere Christum mortuum, [Col. 0985B] quem auditores jam resurrexisse cognoverant, et verebatur dicere mortuos, quos resurgere vix credebant. In illa resurrectionis gloria erit corpus nostrum subtile quidem per effectum spiritualis potentiae, sed palpabile per veritatem naturae. De vera corporis resurrectione beatus Job loquens, ait: Rursum circumdabor pelle mea, et in carne mea videbo Deum, quem visurus sum ego ipse, et oculi mei conspecturi sunt, et non alius (Job, XIX, 26; Moral., lib. XIV, c. 56, n. 72, 76). Ecce veram resurrectionem: ecce pellem, ecce carnem apertis vocibus fatetur. Quid ergo remanet, unde possit mens nostra dubitare? Nos autem beati Job fidem sequentes, et Redemptoris nostri post resurrectionem corpus palpabile veraciter credentes, fatemur carnem nostram [Col. 0985C] post resurrectionem futuram et eamdem et diversam: eamdem per naturam, diversam per potentiam (Cap. 57, n. 77). Erit post resurrectionem caro nostra subtilis, erit palpabilis, quia non amittet essentiam veracis naturae. In terra videlicet mortui, non spiritu, sed corpore descendunt (Lib. II in Ezech., homil. 8, n. 6). In conspectu ergo Domini procedunt, [a 1Kb] qui in terram descendunt, quia resurgendo ad judicium veniunt, qui nunc in pulvere putrescunt, sicut scriptum est: In conspectu ejus procedunt universi qui descendunt in terram (Psal. XXI, 29). Idem Psalmista iterum dicit: Sitivit in te anima mea, quam multipliciter et caro mea (Psal. LXII, 2). Sitit anima, ut Deum videat. Caro, quid sitit, nisi ut [Col. 0985D] resurgat? Hinc rursum ait: Aufer spiritum eorum, et deficient, et in pulverem suum revertentur (Psal. CIII, 29). Moxque de carnis resurrectione subjungit: Emitte spiritum tuum, Deus, et creabuntur, et renovabis faciem terrae (Ibid. 30).



CAPUT XXX. De tremendo aeterni Regis judicio.

Omnipotens Deus Filius, cum Judex mortuorum ac vivorum advenerit, et blandus justis, et terribilis apparebit injustis (Lib. II in Ev., homil. 21, n. 3). Istos in judicium veniens per lenitatis mansuetudinem demulcet. Illos vero per justitiae districtionem terret. Tempestas cum oritur, prius lenes undae, et postmodum volumina majora concitantur; [Col. 0986A] ad extremum fluctus se in alta erigunt, et navigantes quosque ipsa sua altitudine subvertunt (Moral., lib. XXI, c. 22, n. 35). Sic sic nimirum extrema illa properat, quae universum mundum subruat, tempestas animarum. Tempestas futuri judicii nunc bellis et cladibus, quasi quibusdam undis sua nobis exordia ostendit; et quanto ad finem quotidie propinquiores efficimur, tanto graviora irruere tribulationum volumina videmus. Ad extremum vero, commotis omnibus elementis, supernus Judex veniens finem omnium apportat, quia videlicet et tunc tempestas fluctus in coelum levat; unde et dicitur: Adhuc modicum et ego movebo non solum terram, sed etiam coelum (Aggae. II, 7). Quam scilicet tempestatem, quia sancti viri vigilanter aspiciunt, quasi tumentes [Col. 0986B] super se quotidie fluctus expavescunt, atque ex tribulationibus quae mundum feriunt praevident quae sequantur. Quid tremendus Judex facturus est, cum per semetipsum venerit, et in ultionem peccatorum ira ejus exarserit, si nunc portari non potest, cum nos per tenuissimam nubem ferit (Lib. I in Evang., homil. 1, n. 6)? In irae ejus praesentia quae caro subsistet, si ventum movit, et terram subruit, concitavit aera et tot aedificia stravit? Hanc districtionem venturi Judicis Paulus considerans, ait: Horrendum est incidere in manus Dei viventis (Hebr. X, 3). Hanc Psalmista exprimit, dicens: Deus manifeste veniet, Deus noster, et non silebit. Ignis in conspectu ejus ardebit, et in circuitu ejus tempestas valida (Psal. XLIX, 3). Districtionem quippe tantae justitiae tempestas [Col. 0986C] ignisque comitantur, quia tempestas examinat quos ignis exurat. Per Sophoniam prophetam dicitur: Juxta est dies Domini magnus, et velox nimis. Vox diei Domini amara, tribulabitur ibi fortis. Dies irae, dies illa, dies tribulationis et angustiae, dies calamitatis et miseriae, dies tenebrarum et caliginis, dies nebulae et turbinis, dies tubae et clangoris super omnes civitates munitas, et super omnes angulos excelsos (Sophon. I, 14 seq.). Dies Domini vindictae, atque animadversionis plena super civitates munitas et super angulos excelsos venit, quia ira extremi judicii humana corda et defensionibus contra veritatem clausa destruit, et duplicitatibus involuta dissolvit (Reg. Past., part. III, c. 12). Tunc munitae civitates [Col. 0986D] cadunt, quia mentes Deo impenetratae damnabuntur. Tunc excelsi anguli corruunt, quia corda quae se per impuritatis prudentiam erigunt per justitiae sententiam prosternuntur. De hac die judicii Dominus iterum per prophetam dicit: Adhuc semel, et ego movebo non solum terram, sed etiam et coelum (Aggae. II, 22; Lib, I in Evang., homil. 1, n. 9). Si cum aerem movit, et terra non subsistit, quis ferat, cum coelum moverit? Terrores quos modo cernimus sequentis irae praecones sunt. Unde considerare necesse est quia ab illa tribulatione ultima tantum sunt tribulationes istae dissimiles, quantum a potentia judicis persona praeconis distat. Illum ergo terribilem diem tota intentione cogitemus, vitam moresque [Col. 0987A] corrigamus, mala tentantia resistendo vincamus, perpetrata autem fletibus puniamus. Adventum namque aeterni Judicis tanto securiores quandoque videbimus, quanto nunc districtionem illius timendo praevenimus. In tremendi Judicis examine electi omnes a reprobis divisi gaudebunt, quia cum iniquos omnes extrema ultio percutit, ipsi de gloria dignae retributionis hilarescunt (Moral. VI, c. 30, n. 48). In aeterna vita justi constituti damnatis jam tunc ex humanitate non compatiuntur, quia divinae justitiae per speciem inhaerentes inconcusso districtionis intimae vigore solidantur. Redemptori generis humani ad aedificationem nostram minime sufficit quod in extremo judicio dicturum se esse perhibuit: Quandiu fecistis uni ex his fratribus meis minimis, [Col. 0987B] mihi fecistis (Matth. XXV, 40; Lib. II in Evang., homil. 39, n. 10), nisi et ante judicium hoc in se ostenderet quod dixisset, ut videlicet demonstraret quia bona quisquis nunc opera indigentibus exhibet, ei haec specialiter impendit, cujus haec amore exhibuerit.



CAPUT XXXI. De poenitentia reproborum sine fructu.

Aeterno Judice veniente, unusquisque reproborum ad cor suum reducitur, ut sancta jam cum agere non valet, sentiat, et rectum quod sequi debuit ex tortitudinis suae poena cognoscat (Moral., lib. XXVII, c. 24, n, 45). Per Jeremiam prophetam dicitur: Congrega eos quasi gregem ad victimam, et sanctifica eos in die occisionis (Jerem. XII, 3). In die enim occisionis [Col. 0987C] sanctificantur reprobi, quia tunc sancta quae debuerunt agere sentiunt, cum digna pravitatis suae supplicia jam declinare non possunt. Reprobi omnes tunc feriri pertimescunt, cum ultione extrema per sententiam Judicis feriuntur, eosque tunc terror ejus a somno sui torporis exsuscitat, cum vindicta perturbat (Moral. XI, c. 29, n. 41). Per prophetam dicitur: Et tantum sola vexatio intellectum dabit auditui (Isai. XXVIII, 19). Cum enim de praeceptis Dei contemptis atque despectis verberari per vindictam iniqui coeperint, tunc intelligunt quod audierunt. Et Psalmista ait: Cum occideret eos, tunc quaerebant eum (Psal. LXXVII, 34). Omnes impii in die extremi judicii cognita sua damnatione dicturi [Col. 0987D] sunt: Erravimus a via veritatis, et lumen justitiae non luxit nobis, et sol non ortus est nobis (Sap. V, 6; Moral. XXXIV, c. 14, n. 25). Ac si aperte dicant: Interni nobis luminis radius non refulsit. Nescit impius mala quae fecit, nisi cum pro eisdem malis puniri jam coeperit (Moral. XV, c. 51, n. 58). Tunc namque intelligit quod audivit, cum se jam pro contemptu vexari doluerit, sicut scriptum est: Et tantummodo sola vexatio intellectum dabit auditui (Isai. XXVIII, 19; Moral. VII, c. 27, n. 33). Reprobi aeterna non intelligunt, nisi cum temporalibus jam sine emendatione puniuntur. Tunc namque mens aestuat, et infructuosae poenitentiae se ignibus inflammat, duci ad supplicium timet, praesentem vitam ex desiderio retinet; sed de loco suo solvitur, quia [Col. 0988A] oblectamenta carnis deserens, ejus duritia per supplicium liquatur.



CAPUT XXXII. De damnatione diaboli vel daemonum.

Aeterno Judice terribiliter apparente, astantibus legionibus angelorum, assistente cuncto ministerio coelestium potestatum, atque electis omnibus ad hoc spectaculum deductis, diabolus crudelis et fortis bellua in medium captiva deducitur, et cum suo corpore, id est, cum reprobis omnibus aeternis gehennae incendiis mancipatur, cum dicitur: Discedite a me, maledicti, in ignem aeternum, qui praeparatus est diabolo et angelis ejus (Matth. XXV, 41; Moral. XXXIII, c. 20, n. 37). O quale erit illud spectaculum, quando haec immanissima bestia electorum oculis [Col. 0988B] ostendetur, quae hoc belli tempore nimis illos terrere potuerat, si videretur! Sed occulto ac miro Dei consilio agitur ut et nunc per ejus gratiam a pugnantibus non visa vincatur, et tunc a laetis victoribus jam captiva videatur. Tunc justi divino adjutorio quantum debitores sunt plenius recognoscunt, quando tam fortem bestiam viderint, quam nunc infirmi vicerunt. Et in hostis sui immanitate conspiciunt quantum debeant gratiae defensoris sui (Moral. lib. IV, c. 5, n. 10). Antiquus hostis nequitiae suae vinculis astrictus, aliud est quod nunc patitur, aliud quod in fine patietur, quia enim a lucis intimae ordine cecidit, nunc semetipsum intrinsecus erroris caligine confundit. Antiquus hostis damnationis suae tempore amaritudine involvitur, quia ex merito [Col. 0988C] spontaneae caliginis aeterno gehennae tormento cruciatur. Recte de Antichristo beatus Job ait: Occupet eum caligo, involvatur amaritudine (Job. III, 5). Omne quippe quod involutum est finem suum quasi nusquam indicat, quia sicut non ostendit quo incipit, ita non detegit quo desinit. Involvi ergo amaritudine antiquus hostis dicitur, quia superbiae ejus supplicia, non solum omnimoda, sed etiam infinita praeparantur. Antichristi poena tunc initium accipit, cum districtus ad extremum judicium Judex venit; unde et bene subditur: Noctem illam tenebrosus turbo possideat (Job, III, 6; Moral. IV, c. 6, n. 11). Tenebrosus ergo turbo hanc noctem possidet, quia apostatam spiritum a conspectu districti Judicis ad [Col. 0988D] aeterna supplicia pavenda illa tempestas rapit. Turbine ergo nox ista possidetur, quia superba ejus caecitas districta animadversione percutitur.



CAPUT XXXIII. De aeternis suppliciis reproborum.

Omnipotentis Dei justitia futurorum praescia ab ipsa mundi origine gehennae ignem creavit, qui in poena reproborum esse semel inciperet, sed ardorem suum, etiam sine lignis nunquam finiret (Moral. XV, c. 29, n. 35). Sciendum est quod omnes reprobi qui ex anima simul et carne peccaverunt illic in aeterno supplicio in anima pariter et carne cruciabuntur. Per David prophetam dicitur: Pones eos ut clibanum ignis in tempore vultus tui (Psal. XX, 10). Clibanus namque intrinsecus ardet. Is vero qui ab igne devoratur [Col. 0989A] ab exteriori [a 1Kb] [incipit parte concremari. Ut ergo sacra eloquia ardere et exterius et interius reprobos demonstrarent, eos et ab igne devorari, [Col. 0990A] et sicut clibanum poni, testantur, ut per ignem crucientur in corpore, et per dolorem ardeant in mente].



APPENDIX.




[Col. 0989]
DE VISIONE TAIONIS EPISCOPI.
(Ex Baron. Annal. ad. an. 646.)
(C,S)

[Col. 0989B] . . . Anno qui ultimus censetur Chindasuindi regis Hispaniarum, cum idem sanctus Martinus Romanus pontifex sedere coepisset, contigisse fertur revelatio divinitus facta librorum Moralium S. Gregorii papae. Describemus eam totidem verbis quibus esse conscripta reperitur; quam si prae vetustate pannis obsitam invenies, ne horrescas; sed, illis exutis, nudum sensum veritatis candore et simplicitate nitentem considera, ut pote cui merito scriptores omnes Hispaniarum res prosecuti absque controversia ulla subscribant. Sic enim se habet:

Chindasvindus Gothorum rex in Toletanam urbem synodale decretum triginta episcoporum, cum omni clero, mirifice, anno regni sui quinto, indicit celebrandum. Hic Taionem Caesaraugustanum episcopum, ordinis litteraturae satis imbutum, et amicum scripturarum, Romam ad suam petitionem pro residuis [Col. 0989C] libris Moralium navaliter porrigit destinatum. Qui dum a papa Romense de die in diem differretur in longum, quasi in archivo Romanae Ecclesiae prae multitudine quaesitum facile nequaquam reperirent libellum, Dominum pernoctans, et ejus misericordiam ad vestigia beati Petri apostoli principis deposcens, ei scrinium in quo tegebatur ab angelo manet ostensum. Quo mox se papa, ut praevidit, reprehensum, cum nimia veneratione ei adjutoria tribuit ad conscribendum, et Hispanis eum transmisit ad relegendum; quia hoc solum ex beati Job libris expositum retentabant, quod per beatum Leandrum Hispalensem episcopum fuerat advectum, et olim honorifice deportatum. Requisitus vero et conjuratus est Taio episcopus a Martino primo papa Romano, [Col. 0989D] quomodo ei tam veridice fuisset librorum illorum locus ostensus, hoc illi post nimiam deprecationem cum nimia alacritate est fassus, quod quadam nocte, se ab ostiariis ecclesiae beati Petri apostoli expetiit esse excubium. Atque ubi hoc reperit impetratum, noctis medio cum se nimiis lamentis, ante beati Petri apostoli loculum faceret cernuum, luce coelitus emissa ita ab inenarrabili lumine tota ecclesia exstitit perlustrata, ut nec modicum quidem lucerent ecclesiae candelabra, simulque cum ipso lumine, una cum vocibus psallentium, et lampadibus relamptantium [Forte, relampantium] introire sanctorum agmina. Denique ubi horrore nimio exstitit territus, oratione ab eis completa, paulatim ex illa sanctorum curia duo dealbati senes egressum in ea parte [Col. 0990B] qua episcopus in oratione degebat, coeperunt dare praependulum. At ubi eum repererunt pene jam mortuum, dulciter salutatum reduxerunt ad proprium sensum. Cumque ab eis interrogaretur quam ob causam tam grande exstaret fatigium, vel quis ab occidente properans tam longum peteret navigerium; hoc et hoc ab eo, quasi inscii relatum auscultant operae pretium. Tum illi multis eloquiis consolato, opportunum, ubi ipsi libri latebant, ostenderunt loculum. Igitur sancti illi requisiti quae esset sanctorum illa caterva, eos tam claro cum lumine comitantium, responderunt dicentes Petrum esse Christi apostolum, simulque et Paulum invicem se manu tenentes, cum omnibus successoribus ecclesiae in illo loco requiescentibus. Porro ubi et ipsi requisiti [Col. 0990C] fuerunt qui domini essent qui cum eo tam mirabile habebant colloquium, unus ex illis respondit se esse Gregorium, cujus et ipse desiderabat cernere librum; et ideo advenire, ut ejus adremuneraretur tam vastum fatigium, et auctum redderet longissimum desiderium. Tunc interrogatus, si tandem in illa sancta multitudine adesset sapiens Augustinus eo quod ita libros ejus, sicut et ipsius sancti Gregorii semper ab ipsis cunabulis amaret legere satis peravidus, hoc solummodo respondisse refertur: Vir ille clarissimus et omnium exspectatione gratissimus Augustinus, quem quaeris, altior a nobis eum continet locus.

Quod enim nonnisi qui in ea basilica sancti sepulti essent eidem dicantur apparuisse, de Augustino [Col. 0990D] videtur esse responsum alio eum loco detentum; sicque corrigendum quod habetur, aitiori eum loco detentum: alioqui, quomodo verum dici potuit Augustinum eminentiori loco in coelo positum, cum ipsi apostolorum principes et alii complures martyres pontifices in eadem sepulti ecclesia ea tunc visione apparuerint? Sed pergit auctor:

Certe ubi ad eorum pedes coepit proruere, unicus ab oculis ejus, ostiariis et ipsis territis, simul cum luce evanuit vir ille sanctissimus; unde et ab eo die a cunctis in eadem apostolorum sede venerabilis Taio exstitit gloriosus, qui ante despicabatur ut ignavus.

Hactenus scriptio, quam recensitam habes in appendice ad synodum Toletanam VII.

Sed quinam erant libri illi quos in Hispania desiderari adeo dolebat Caesaraugustanus episcopus, ex [Col. 0991A] epistola ejusdem sancti Gregorii ad Leandrum possumus intelligere, ubi haec leguntur: Quia longo terrarum spatio disjunctum te videre nequeo, unum quod mihi de te dictavit charitas fecit ut librum Regulae pastoralis, quem in episcopatus mei exordio scripsi, et libros quos in expositionem B. Job jamdudum me fecisse cognovisti, sanctitati tuae cum communi filio Probino presbytero veniente transmitterem. Et tuae quidem charitati in eo opere tertiae et quartae partis codices non transmisi, quia eos solummodo invenio quos ex eisdem partibus codices jam monasteriis dedi. Hos itaque sanctitas tua studiose percurrat, etc. Sic igitur vides caruisse Hispanos prima et secunda parte Moralium: nec mirum haud facile eos libros a Martino pontifice inveniri potuisse, qui neque ipsi Gregorio adeo facile prae manibus essent, ut eos mitteret ad Leandrum, ad quem ipsum integrum [Col. 0991B] inscripsisset opus, nec alias partes ejusdem operis [Col. 0992A] reperiret, nisi eas quas, ut ait, monasteriis tradidisset.

Corrigendus est Rodericus Toletanus, dum ait negligentia Hispanorum deperditam esse illam partem librorum Moralium, pro qua invenienda suscepit profectionem Romam Taio Caesaraugustanus episcopus. Sed in eo nec nobis arridet dum ait a concilio Toletano VII ejusmodi Romam esse decretam legationem; siquidem dictum concilium contigit celebrari ante biennium, anno nimirum Domini 646, quo tempore necdum Taionem puto creatum adhuc fuisse Caesaraugustanum episcopum, qui ultimo pene loco, ut junior, reperitur subscriptus concilio Toletano VIII. Sed et illud in historico Ambrosio miratus sum, id dicere accidisse sub Theodoro Romano pontifice, cum scriptio illa a Garsia viro accuratissimo fidelissime reddita, sub Martino papa id accidisse [Col. 0992B] testetur. (Hactenus Baron. ubi supra.)



ADDENDA.




[Col. 0991]
DISSERTATIO CRITICA An HONORIUS I PAPA anno 680 damnatus fuerit a concilio generali sexto; quam omnibus SS. Theologiae et Historiae Ecclesiasticae Professoribus et candidatis dedicavit FR. MARCELLINUS MOLKENBUHR, ordinis S. Francisci strictioris observantiae lector jubilatus, provinciae Saxoniae S. Crucis ex-minister et in antiquissima Universitate Heidelbergensi SS. Theologiae Doctor (Monasterii Westphalorum 1798). Licet nos aut angelus de coelo evangelizet vobis praeterquam quod evangelizavimus vobis, anathema sit.
(S. Paulus apostolus, Gal. I, 8.)



PRAEFATIO.

[Col. 0991C] I. Quod anno priori nullam publicaverim dissertationem latinam, ex variis ortum est impedimentis et occupationibus aliis, inter ultimas fuit et quaedam opella a me in idiomate Teutonico nuper Paderbornae edita contra Thomam Paine, qui in libro Parisiis, anno 1796 impresso, et in linguam Germanicam translato (dicto: Saeculum sanae rationis, seu Das Zeitalter der Bernunft, Zter Theil), contenderat cunctos Novi et Veteris Testamenti libros esse supposititios, et religionem Christianam esse omnium falsissimam.

II. Equidem in dissertatione 19, anno 1796 edita, promiseram, quod hoc loco vigesimo publicaturus essem dissertationem ultimam de anno quo Christus est natus, baptizatus et crucifixus; sed ob causas quas hic enumerare superfluum censeo, mutavi animum: illa de annis Christi manebit ultima seu 21, estque modo ad subeundum typos expedita; hanc tamen praemitto intricatissimam de Honorio I papa, [Col. 0991D] quam forsan me editurum esse dixeram in diss. 18, n. 25.

III. Quaestio haec de Honorio I papa est una ex famosissimis [(a) 1Kb] apud Historicos ecclesiasticos et theologos dogmaticos; variae circa illam exortae sunt [Col. 0992C] sententiae, quae ad tres sequentes reduci valent: prima quod Honorius papa in fide erraverit, haeresin vel docendo [(b) 1Kb] vel ei nimis favendo; secunda, quod concilium generale erraverit damnando Honorium ob epistolas, quas Honorius vel non scripsit, vel in sensu catholico intellexit; tertia, quod neutra pars erraverit, cum episcopi in synodo collecti papam non damnaverint. Ego amplector hanc ultimam gravioribus persuasus rationibus. Legant critici et judicent.

IV. Quod meas praecedentes dissertationes attinet, harum primas quatuordecim anno 1794 censores Romani in suis foliis publicis orbi litterario denuntiarunt ut doctas et omnino catholicas, ac argumentis munitas apparenter validissimis; sed simul monuerant, ne lector praeproperum mihi praeberet assensum, quia forsan solutiones meorum argumentorum adhuc detegendae essent. Hac censura optime contentus fui, et ideo praefatos censores palam rogavi ut [Col. 0992D] responsiones, si quas inventuri essent, publicarent (Vid. diss. 16, praef. n. 5). Exspectavi jam annis quatuor, ast hucusque tacuerunt, ex quo illorum silentio conjicio quod solutionem meorum argumentorum non repererint.

V. Inter illas quatuordecim primas continetur et [Col. 0993A] mea assertio: Quod S. Petrus nunquam fuerit episcopus Antiochenus; etiam haec anno 1788 jam publicata usque huc a nemine palam impugnata fuit, quod ideo advertendum duxi, quia ista mea opinio, licet nonnullis valde probata fuerit, aliquibus tamen eruditis displicuit. Pro clariori intelligentia meum systema hic paucis expono.

VI. S. Lucas (In Actis Apostolorum, a cap. I ad XII) descripsit gesta S. Petri, hujusque intra Palaestinam itinerationes ab ascensione Christi usque ad Petri incarcerationem sub Herode, quae contigit in Paschate, anno 42. Quod Petrus, antequam fuerit incarceratus, aliquando iverit Antiochiam in Syriam, vel Palaestinam egressus fuerit, nullo indicio proditur a praefato S. Luca. Igitur eousque S. Petrus Antiochiae non sederat [(a) 1Kb] .

Anno 42 post incarcerationem, teste eodem S. Luca (Act. XII, 17), Petrus primum abiit in alium locum, nempe praedicavit extra Palaestinam, et quidem, ut colligitur ex Epistola prima S. Petri (Cap. [Col. 0993B] I, 1) in Cappadocia, Ponto, Galatia, Asia minori et Bithynia [(b) 1Kb] , dein circa annum 43 (testibus Eusebio, Hieronymo et aliis) venit Romam [(c) 1Kb] ceu novam Babylonem, ubi suam primam ad praefatarum regionum Ecclesias scripsit Epistolam [(d) 1Kb] , praesente ibidem adhuc S. Marco evangelista, qui ultimus (teste Eusebio) circa annum 45 a S. Petro Roma missus est in Aegyptum. Ecclesia a S. Petro Romae ex Judaeis et gentibus fundata adeo invaluit, ut Paulus Orientem adhuc peragrans illam videre desiderarit saepius, ac circa annum 56 scripserit ad Romanos: Fides vestra annuntiatur in universo mundo (Rom. XVIII).

Anno 49 omnes Judaei ab imperatore Claudio jussi fuerunt discedere Roma, ut constat ex S. Luca (Act. XVIII, 2), et quidem, ut ex Suetonio In Vita Claudii c. 25) promicat, ob Christi fidem ibidem praedicatam. Igitur et Petrus ut pote origine Judaeus et primus Christi apostolus Roma emigrare debuit, qui hac [Col. 0993C] occasione Jerosolymam remeavit, ubi litem contra Paulum Antiochiae excitatam decidit pro Paulo existens Jerosolymae.

Post mortem Claudii, anno 54, sub Nerone, Judaei iterum permissi sunt reverti Romam, quo et S. Petrus rediit et ibidem crucifixus est [(e) 1Kb] (Vid. binae dissertationes de cathedris Petri). Quae contra istud meum systema mihi postea ab amicis successive fuerunt objecta, dissolvi in diss. 15, a n. 30; diss. 17, n. 90; diss. 18, n. 108, et diss. 19, n. 225.

VII. In his tandem detexi, quod omnia argumenta [Col. 0994A] quae hucusque pro cathedra Petri Antiochena ex IV primis saeculis ex Clemente Romano, Ignatio, Origene, Eusebio, Hieronymo et Chrysostomo, fuere citata, sint dubiae fidei. Imo opinio, quod Cephas, qui Antiochiae a Paulo redargutus est, fuerit S. Petrus, est antiquior altera, quod Petrus Antiochiae fuerit episcopus; nam prima opinio fuit tradita a pseudo-Cypriano, in suis contra S. Stephanum papam epistolis saeculo IV finiente conscriptis, et vere admissa a SS. Augustino et Chrysostomo; secunda opinio de episcopatu Petri Antiocheno tam vetustae originis non est. Paratus sum in hac materia non contemnenda respondere cuicunque publice vel privatim ad quaslibet objectiones ulteriores mihi communicandas. Igitur

VIII. Cum nuper mihi iterato obmota fuerit auctoritas Breviarii Romani, hinc licet putem me in diss. de Cathedris, n. 127, jam satis respondisse, nihilominus illud argumentum nunc denuo et fusius proponam. Festum Cathedrae Petri (sine addito, an [Col. 0994B] Romae vel Antiochiae) semel in anno die 22 Februarii [(f) 1Kb] ab immemorabili tempore celebratum est Romae et ubique. Anno 1558 papa Paulus IV aliud festum Cathedrae (quod tunc in aliquibus Ecclesiis particularibus jam celebrabatur die 18 Januarii) instituit pro Urbe et orbe; in bulla quam desuper edidit refert Petrum aliquandiu Antiochiae resedisse, antequam pervenerit Romam; addit Cathedram Petri Romanam juxta antiquissimorum sanctorum Patrum nostrorum testimonia incidisse in 18 Januarii, hacque die celebrari in diversis orbis partibus, praesertim Galliae et Hispaniae; igitur voluit Cathedram Petri Romanam etiam die 18 esse celebrandam seu potius antiquae celebritati restituendam. Verum

Resp. 1o Bulla illa quoad partes historicas dogmatica [(g) 1Kb] non est; in ea Paulus IV quoque asserit quod S. Petrus cathedram Romanam rexerit annis viginti quinque; id esse verissimum ego quidem probavi aliunde, sed multi recentiores etiam catholici non [Col. 0994C] admittunt, ut Valesius (Ad l. II Eusebii, c. 16), Pagius (Ad an. 43), Mansius (In notis ad Natalem), Calmetus. Dum Paulus IV edixit S. Petrum Romae sedisse annis XXV, secutus est traditionem suae Ecclesiae Romanae ex primis saeculis propagatam; dum vero novum Cathedrae festum pro 18 Januarii induxit, imitatus est, ut ipsus addidit, quasdas Ecclesias inferiores, signanter Gallicanas et Hispanicas. Interim antiquissimi, qui pro celebritate Cathedrae in Januario nominari queunt, sunt V. Beda ex saeculo VIII, ac Galli Usuardus monachus et Ado episcopus ex saeculo [Col. 0995A] IX in suis Martyrologiis. Ex synodo autem Turonensi II, quae anno 567 congregata fuit (Can. 22), elucescit, quod saeculo VI etiam Galli, tunc Christiani, nondum sciverint nisi unicam Cathedrae festivitatem, celebratam illa die qua pagani cibos mortuis offerebant, id est, die 22 Februarii. Caeterum in Breviario Romano plura narrantur quae non sunt de fide divina, e. g., quod S. Dionysius Areopagita fuerit episcopus Parisiensis; quod Martha, Magdalena, Lazarus et Maximinus unus ex LXXII discipulis in Galliam pervenerint; Lazarus Massiliensium, Maximinus Aquensium primi fuerint episcopi. Hae historiae originem habuisse videntur ex Gallia.

Resp. 2o Festum Cathedrae Petri nunc quidem bis in anno celebratur; attamen nihil falsi vel in officio vel in lectionibus continetur, in superscriptione pro 22 Februarii posset iterum omitti vox Antiochiae. Mihi firmiora videntur argumenta, quod S. Cletus, qui 26 Aprilis, et Anacletus, qui 13 Julii in Breviario [Col. 0995B] coluntur, sint revera distinctae personae, quam quod S. Petrus unquam sederit Antiochiae. Ast varia sunt hominum judicia! multi recentiores contendunt Cletum et Anacletum esse unam personam (quod et ego admitto), sed alteram sententiam, quod S. Petrus non nisi unum episcopatum, eumque Romae susceperit, vix non temerariam esse censent.

IX. Fuit mihi et denuo objecta auctoritas S. Innocentii I papae, qui in epistola anno 416 (adeoque saeculo V) scripta ad Alexandrum episcopum Antiochenum, asseruit quod S. Petrus prius sederit Antiochiae quam Romae.

Resp. 1o ut ante: haec epistola quoad partes historicas dogmatica non est; tota exstat apud Labbaeum et Harduinum desumpta ex collectione Isidori et Dionysii auctorum non irrefragabilium.

Resp. 2o Epistola illa mihi ob multas notas intrinsecus simul sumptas videtur suspecta, ut modo indicavi in diss. 18, n. 108, et nunc prolixius exponere debebo. In illa summus pontifex rescribens [Col. 0995C] episcopo Antiocheno asserit, 1o quod sibi ducat honori se esse consultum ab episcopo Antiocheno; 2o quod Ecclesia Antiochena a c. Nicaeno I super plures provincias fuerit constituta, ideo quia ibi prima primi apostoli sedes esse monstretur; 3o quod ibi celeberrimus apostolorum conventus fuerit; 4o quod Ecclesia Antiochena Romanae non cederet, nisi quia Petrus ibi transeundo, Romae autem permanendo, sederit; 5o quod Ariani aliique haeretici sacramentum ordinis validum conferre non possint, quia Spiritum S. per haeresin amiserunt, adeoque eum ordinandis dare non queant. [(a) 1Kb] Verum ultima, seu quinta assertio [(b) 1Kb] redolet haeresin; hanc tamen Bellarminus (L. IV de Rom. Pontif., c. 10) abstergere conatus est. Prima videtur minus congrua; papa est doctor universalis, cur is sibi ducat honori si consulatur ab episcopo Antiocheno? Secunda sapit fabulam, [Col. 0996A] si intelligatur, quod saeculo IV aut V Antiochiae monstrata fuerit sedes illa materialis, in qua corporaliter S. Petrus sederit. Synodus Nicaena de sede Petri Antiochena nullam mentionem fecerat [(c) 1Kb] . Tertia ex nullo constat testimonio. Quarta quod Petrus (supposito quod non sit Cephas) Antiochiam vel transierit, ex antiquiori monumento satis probari nequit. Saeculo IV finiente Damasus papa et episcopi Graeci videntur adhuc ignorasse quod S. Petrus aliquando sederit Antiochiae (Vid. diss. de Cathedris, n. 117 et 118; Theodoretus L. V, c. 9) [(d) 1Kb] .

X. Restat S. Leo I papa, qui, circa annum 450, in sermone 80, certe genuino, memoravit quod S. Petrus Antiochenam fundaverit Ecclesiam (utique praedicando ibidem), antequam sub Claudio [(e) 1Kb] pervenerit Romam.

Resp. Inde non sequitur, quod S. Leo I quoque opinatus fuerit S. Petrum Antiochiae etiam sedisse qua illius Ecclesiae episcopum. Caeterum assero duntaxat [Col. 0996B] quod ex quatuor primis saeculis nullum solidum pro cathedra Petri Antiochena argumentum adduci possit. Nunc puto me ad objectiones hucusque mihi communicatas respondisse satis; saltem nullam notabilem sciens et volens dissimulavi.

XI. Porro meae dissertationes sibi conciliarunt non solum Romanorum, ut n. 4, sed etiam plurium in Germania eruditorum attentionem; et quamvis asserere non audeam quod singulae plenum obtinuerint assensum, eaedem tamen in globo sumptae, a multis, quarum epistolas producere possem, pluris quam exspectaveram, aestimatae sunt. Unicum liceat proferre testimonium publicum. Facultas theologica Catholicorum in Universitate antiquissima Heidelbergensi ob fatas dissertationes tanquam vere eruditas me absentem anno 1796 gratis promovit in doctorem, id quod hac occasione non possum non commemorare animo gratissimo. Interim longissime absit ut inde inferam singulas meas assertiones a celeberrima illa Facultate esse approbatas. Ego cunctas [Col. 0996C] typis impressas exposui publicae omnium censurae.

XII. Eaedem etiam quibusdam Gallis theologis placuere. Attamen, ut nihil diffitear easdem nonnulli alii, et praecipue Dominus Jary [(f) 1Kb] ecclesiae cathedralis Atrebatensis canonicus theologus, non parum improbarunt. Hoc ultimum non ita miror; nam per meas novas assertiones (ut jam diss. 18, n. 25, monui) magna pars argumentorum subtrahitur iis qui hucusque suas Libertates Gallicanas contra curiam, ut dicunt, Romanam propugnarunt. Amore veritatis dilatandae duxi hac occasione praemonendum esse, quod famosum et amplissimum opus intitulatum: Defensio declarationis cleri Gallicani anno 1682 de ecclesiastica potestate, auctore D. Jacobo Benigno Bossuet episcopo Meldensi, huic viro post mortem [(g) 1Kb] fuerit affictum, ut abunde demonstrarunt doctissimus Soardi Italus et auctor libri: Quis est Petrus, Germanus, [Col. 0997A] quorum ille Heidelbergae, anno 1793, is Coloniae, anno 1790, impressi sunt. In illo opere supposititio, dissertatione praevia, Gallid orthodoxa (  54-58 et libro VII, a cap. 21 ad 29) eleganti et acuto stylo refertur Honorium papam in synodo sexta vere esse damnatum ut haereticum, imo ut talem, qui haeresin ex cathedra docuerit, et extollitur concilium Toletanum XIV tanquam celebratum a doctissimis et fortissimis Hispaniensibus episcopis, quod unum grandem difflet machinam omnium eorum qui Honorium purgare conati sunt. Istud concilium a me fideliter exhibebitur n. 100.

XIII. Caeterum cum nunc tristia undique consonent nuntia Ecclesiam concernentia, etiam de his pauca praefari liceat. Ante mensem in Februario Roma a Gallis capta est non reluctata, et versa in rempublicam, sanctissimus et optimus Pater noster Pius VI Roma abductus est, et dominium omne temporale pontificibus ademptum. Oremus, sed non turbemur; nihil sub sole novum. Ex sola hac mea dissertatione [Col. 0998A] elucescet, quod etiam tempora praeterita suis non caruerint tribulationibus. Roma, saeculo VII [(a) 1Kb] in temporalibus adhuc subjecta fuit imperatoribus Graecis, sub his episcopium pontificium fuit depraedatum, cardinales in exsilium pulsi, sedes sesqui annum vacavit (N. 12); S. Martinus I papa Roma Cpolim abductus est et inde deportatus in Chersonesum trans mare Nigrum (N. 22); Ecclesiae in Occidente suis bonis temporalibus exutae (N. 39); Saraceni in Asia et Africa Christianos superarunt; Persae S. crucem abstulerunt (N. 8 et 110). Haec contigere saeculo VII. Tribus primis saeculis fere cuncti pontifices, incipiendo a S. Petro, occisi sunt Romae a paganis. Postea Roma pluries hostiliter capta est, nempe a Gothis anno 409, sub S. Innocentio I, a Wandalis, anno 455, sub S. Leone I, iterum a Gothis, anno 546, sub Vigilio I [(b) 1Kb] , a Caesareis, anno 1526, sub Clement VII. Hucusque secutus est semper

. . . . post nubila Phoebus.



INCIPIT DISSERTATIO.
[Col. 0997]

[Col. 0997B] 1. Argumenta, quod Honorius papa fuerit damnatus ut haereticus.---Quod Honorius papa, qui obiit anno 638, fuerit haereticus, vel saltem ut haereticus fuerit damnatus ab Ecclesia, exstant gravissima argumenta: nempe saeculo VII, anno 680, celebrata est synodus [Col. 0997C] generalis sexta seu Cpltana III, in qua pluries legitur: Anathema Honorio papae haeretico. Actis synodalibus subscripserunt legati S. Agathonis p. t. Ecclesiam gubernantis. Post mortem Agathonis anno 682 defuncti S. Leo II papa synodum sextam confirmavit, et in sua confirmatoria expresse edixit: Anathematizamus Sergium, Pyrrhum . . . , nec non et Honorium. Id ipsum S. Leo II in epistolis ad Hispanos repetiit. Similiter in concilio Trullano seu Quini-sexto damnatus est Honorius

Saeculo VIII in synodo generali VII seu Nicaena II anno 787 celebrata Honorius papa pluries damnatus est ut haereticus, nempe non solum in epistolis synodicis patriarcharum Tharasii Cpltani et Theodori Jerosolymitani ibidem praelectis, sed etiam in definitione [Col. 0997D] fidei ibidem synodaliter edita.

Saeculo IX in synodo generali VIII, seu Cpltana IV anno 869 habita legitur et approbatur epistola Adriani II papae, qua is confirmat Honorium papam ob haeresim synodaliter damnatum esse. Honorium fuisse haereticum et damnatum, contestati quoque [Col. 0998B] sunt historici antiquissimi: Venerabilis Beda, qui floruit saeculo VII exeunte et VIII ineunte, Hincmarus saeculo IX archiepiscopus Rhemensis, qui de auctoritate conciliorum agens, ait: Honorium papam, qui contra fidem sensisse et prave sentientibus consensisse [Col. 0998C] detectus et evidentissime comprobatus est, sicut in sexta synodo invenitur, etiam post mortem anathematizarunt. Similia tradidere ex saeculo IX Anastasius Bibliothecarius Romanus, Ado Viennensis, S. Nicephorus patriarcha Cpltanus, et postea plures alii veteres, quos secuti sunt Melchior Canus natione Hispanus et episcopus Canariensis, Natalis, Graveson, Pagius, Fleurius Galli, et nonnulli alii recentiores. Hanc sententiam plenis ulnis amplectuntur assertores libertatum Gallicanarum, et quotquot addicti sunt principiis pseudo-Bossueti in defensione declarationis cleri Gallicani, unde hauserunt Febroniani. Melchior Canus hac de re adeo persuasus fuit, ut l. VI ad XI scripserit: Defendat Pighius (is contenderat nullum unquam pontificem in haeresim lapsum fuisse) Liberium, quem [Col. 0998D] taedio victum exsilii in pravitatem subscripsisse haereticam, auctor est Hieronymus in Chronicis [(a) 1Kb] . Excuset Marcellinum, quem timore fractum idolis sacrificium obtulisse, memoriae proditum est [(b) 1Kb] . Victorem vindicet, quem Paulianistae suum esse mentiti sunt [(c) 1Kb] . Anastasium liberet, quem sine certo et probabili testimonio [Col. 0999A] Gratianus haereseos insimulavit [(a) 1Kb] . At Honorium quomodo ab errore vindicabit [(b) 1Kb] ? Quem haereticum fuisse tradit Psellus de septem synodis, Tharasius, etc.

2. Auctoritates pro Honorio.---Pro Honorio scripserunt Latini, ante synodum sextam Joannes IV papa [(c) 1Kb] : et post praefatam synodum Joannes de Turrecremata, Hosius l. II cont. Brentium, Baronius, Bellarminus, Sfrondratus cardinales: Albertus Pighius Campensis, Joannes a Lovanio, Binius, Desirantius, Onufrius in Annot. ad Platinam in Vita Honorii, Cornelius Hazart, Frassen, et nuper Bartholus episcopus Feltriensis, ac Widmannus professor Eustettensis: ex Graecis ante synodum sextam S. Maximus monachus: post synodum sextam ex saeculo XIII finiente [Col. 0999B] Emmanuel Calleca, qui, teste Onufrio, insignem librum pro Latinis edidit contra omnes Graecorum haereses: ex saeculo XVII Matthaeus Cariophylus archiepiscopus Iconiensis. Juxta hos auctores Honorius in rebus fidei ne vel minimum erravit, sed vel acta synodi sextae fuerunt corrupta, vel (si genuina) Patres Graeci in praefata synodo sexta quoad quaestionem facti de Honorio papa errarunt. Si synodus sexta fuerit decepta, vel acta illius corrupta, tunc Patres subsecuti parum probabunt contra Honorium, cum omnes hauserint ex synodo sexta. Imo et horum Patrum testimonia, signanter illa antiquiora S. Leonis II papae et Bedae videntur supposititia. Anastasius Bibliothecar. a Widmanno adducitur pro Honorio, eo quod episcopos qui Honorium damnarunt vocaverit [Col. 0999C] calumniatores. Psellus est auctor Graecus ex saeculo XI. De Tharasio, etc., dicetur postea. Porro et Origenes Adamantius presbyter Alexandrinus legitur in pluribus quam Honorius papa conciliis damnatus; non desunt tamen gravissima argumenta quod errores ob quos Origenes haereticis male annumeratus est, huic fuerint afficti.

3. Haeresis Monothelitarum.---Haeresis quam Honorius tenuisse dicitur est Monothelitarum, seu unam duntaxat voluntatem in Christo admittentium. Hi profitebantur, cum synodis antecedentibus, Christum esse verum ac perfectum Deum et hominem; in anima Christi agnoscebant animam rationalem et intellectualem, negabant tamen voluntatem humanam. [Col. 0999D] Is error est valde palpabilis; menti enim humanae nihil magis proprium est quam velle; taceo de evidentissimis S. Scripturae textibus Christo asserentibus voluntatem creatam, qua sola pro nobis mereri potuit [(d) 1Kb] . Hujus tamen erroris Honorius esse reus perhibetur. Evolvamus ordinem chronologico-historicum, [Col. 1000A] quomodo summus ille pontifex fuerit accusatus, convictus ac damnatus.

Pro majori claritate praesentem materiam in tres epochas distributurus sum: 1. quid de Honorio censendum attentis, quae synodum sextam praecedunt; 2. quid spectatis actis synodi sextae; 3. quid perpensis testimoniis synodum sextam subsecutis.



 1. Quid de Honorio sentiendum spectata ejus vita ac iis quae primis 40 annis post ejus mortem subsecuta sunt.

4. Honorius papa quis et qualis fuerit? Honorius papa natione Campanus, ex patre consulari natus, ordine sextus a S. Gregorio Magno pontificatum gessit ab anno 625 ad 638: multum laboravit pro conversione Anglorum complenda; Scotis jam Christianae militiae ascriptis duos novos consecravit episcopos, [Col. 1000B] nempe SS. Vironem et Plechhelmum: eosdem Scotos, qui Pascha luna quarta decima celebrabant, ad communem disciplinam datis litteris reducere conatus est; episcopos Italiae Cispadanos, qui in depositionem Adawaldi legitimi ac catholici Longobardorum regis consenserant, gravius reprehendit, pro restituendo rege operam apud exarchum Ravennatensem interposuit licet frustraneam: Fortunatum haereticum patriarcham Gradensem e sede dejecit, et Primogenium Ecclesiae Romanae subdiaconum cum pallio substituit; hocque modo Ecclesiam etiam Aquileiensem, totamque Istriam, quae septuaginta annis ob famosa tria Capitula schismate fuerant separatae, nec a S. Gregorio Magno reduci potuerant, reconciliavit universali Ecclesiae: plures Romae, quae [Col. 1000C] tunc in temporalibus adhuc suberat imperatori, basilicas exstruxit, restauravit, donis et versibus ornavit: laudatissimus pontifex, ait Natalis, nisi gloriam suam, Sergio Monothelitarum duci nimis favendo, maculasset. Interim Honorius quandiu vixit, ab omnibus habitus est vere catholicus, et nimiae erga haereticos indulgentiae accusatus a nemine fuit; defunctus Romae et in ecclesia S. Petri inter reliquos pontifices sepultus est, ac singulari honoratus epitaphio, in quo S. Gregorio I, qui nunc merito Magnus vocatur, aequiparatus est. In una inscriptione praeter reliqua legitur de Christo:

Plenus homo [(e) 1Kb] in nostris, et verus nascitur idem
   Virginis ex utero totus ubique Deus.
Post pauca de Primatu Petri relata, sequitur laus [Col. 1000D] Honorii:

Istria testatur possessa hostilibus annis
   Septies et decies schismate pestifero.
Sed bonus antistes, dux plebis, Honorius armis
   Reddidit Ecclesiae membra revulsa piis.
In alia inscriptione Honorius sequentibus celebratur versibus:

[Col. 1001A] Pastorem magnum laudis pia praemia lustrant,
   Qui functus Petri hac vice summa tenet,
Effulget tumulis nam praesul Honorius istis,
   Cujus magnanimum nomen honorque manet,
Sedis apostolicae meritis nam jura gubernans,
   Dispersos revocat, optima lucra refert,
Utque sagax animo divino in carmine pollens,
   Ad vitam pastor ducere novit oves.
Tunc post mentionem de Istria ac Judaeis superatis sequitur:

Attonitum patriae solers sic cura movebat
   Optata, ut populis esset ubique quies.
Quem doctrina potens, quem sacrae regula vitae
   Pontificum pariter sanxit habere decus.
Sanctiloqui semper in te commenta magistri
   Emicuere tui tanquam fecunda nimis.
Namque Gregorii tanti vestigia justi
   Dum sequeris cupiens et meritumque geris.
Aeternae lucis Christo dignante perennem
   Cum Patribus sanctis posside jamque diem [(a) 1Kb] .

[Col. 1001B] His epitaphiis accedit testimonium Jonae saeculo VII in Hibernia abbatis; is supervixit usque ad annum 692, et Honorium his celebravit verbis: Erat venerabilis praesul Honorius vita et moribus sanctissimus, sagax animo, vigens consilio, doctrina clarus, fide praecipuus, dulcedine et humanitate pollens, cleri reformator, Evangelii propagator, Ecclesiarum intra et extra Urbem studiosissimus cultor et conditor, dignus quem posteritas laudet, praesules imitentur, fideles suspiciant, omnes venerentur [(b) 1Kb] .

Ex his lucescit, quod Monothelitae, si callide fingere voluerint suae sectae favisse aliquem pontificum Romanorum, non imprudenter fecerint, quod Honorium papam vere magnum in suas partes pertrahere conati fuerint. Quo ordine et modo id peractum fuerit, [Col. 1001C] mox exponam; sed ut certa ab incertis magis secernantur, necessario praemittendae sunt sequentes assertiones.

5. Quoad vixit, naereseos non accusatus; nec primis XL post mortem annis condemnatus.---Prima. Honorius papa, quoad vixit, haereseos damnatus vel etiam accusatus a nemine fuit. Haec propositio, quantum mihi constat, a nullo negatur: eritque vera, etiamsi omnia quae in hodiernum usque diem contra Honorium papam producta sunt, forent genuina. Patebit ex dicendis.

Secunda. Honorius papa primis XL post suam mortem annis haereseos condemnatus non est; imo nec legitime accusatus, licet interea duae [(c) 1Kb] numerosae synodi celebratae fuerint, et quidem Romae in [Col. 1002A] loco asserti delicti et contra Monothelitas, nempe anno 649, sub S. Martino I, 105 episcoporum [(d) 1Kb] , et anno 680 sub S. Agathone aliorum 125 antistitum. Veritas hujus assertionis similiter patebit ex dicendis; nam Honorius anno 681 in synodo Cpltana ob epistolam ad Sergium responsoriam, ex bibliotheca Cpltana tunc productam primum legitime (si ita placet) accusatus est et condemnatus. Epistolam illam, ob quam judices mortuum condemnarunt, originalem statim flammis tradiderunt, qua perniciosam; attamen epistolae combustae copiam inseruerunt actis.

Hae duae assertiones (si acta synodi VI sint genuina, ut praetendunt omnes qui Honorium papam haereticis damnatis accensent) negari non possunt. [Col. 1002B] Quod Honorius in praecedentibus synodis, in quibus Sergius, Pyrrhus, Paulus, patriarchae Cpltani, et alii anathematizati sunt, ne nominatus quidem fuerit, certissimum est. Nunc progrediamur ad historiam.

6. Epistola Honorii papae ad Sergium; sed vivente Honorio non producta.---Ad Honorium papam dum vivebat, epistolam Sergius patriarcha Cpltanus scripserat consultatoriam de una vel duabus in Christo voluntatibus; Honorius per abbatem Joannem Symponum respondit epistola Latina, quod in Christi humanitate non dentur duae voluntates contrariae sicut in nobis. Post peccatum Adae exstat rebellio carnis adversus spiritum, Christus assumpsit totum quidem hominem, sed absque peccato. Quod Honorius [Col. 1002C] aliquam istiusmodi epistolam ad Sergium scripserit, certum est ex n. 15, dicitur fuisse edita anno 633; interim non legitur quod Sergius, qui supervixit usque ad annum 639, illam unquam in publicum produxerit, vel eam suis asseclis Cyro patriarchae Alexandrino aliisque communicaverit, aut Sophronio Jerosolymitano et aliis adversariis objecerit. Id perpendi meretur.

7. Cyrus Alexandrinus Monothelismum promovet.---Eodem circiter [(e) 1Kb] tempore S. Sophronius monachus electus est patriarcha Jerosolymitanus; Alexandriae archiepiscopus erat Cyrus ex Phasaide illuc translatus; is sub praetextu, ut Theodosianos haereticos ad catholicam reduceret Ecclesiam, IX capitula publicaverat, in quorum septimo una tantum operatio [Col. 1003A] (aequivalenter et una tantum voluntas, eaque divina) tribuebatur Christo.

8. S. Sophronius Monothelitis se opponit.---S. Sophronius ob istam Alexandrini innovationem valde indoluit; ut mala averteret futura, duos evulgavit libros sexcentis Patrum testimoniis [(a) 1Kb] pro duabus in Christo voluntatibus refertos: censuit papam Honorium esse admonendum; igitur quia ipsus Romam proficisci non poterat, Stephanum episcopum Doriensem ex suis suffraganeis primum Romam destinavit, quem prius in montem Calvariae deductum ita affatus est: Memineris te aliquando illi, qui in hoc loco sancto crucifixus est, venturo judicare vivos et mortuos, rationem redditurum esse; si jam fidem periclitantem deseras. Fac ergo quod ipse ob incursiones [Col. 1003B] Saracenorum [(b) 1Kb] praestare non possum, vade ad sedem apostolicam (S. Petri Romanam) ubi orthodoxorum dogmatum fundamenta sunt. Viros sanctos qui ibi degunt certiores redde de his omnibus quae hic aguntur, et rogare non desinas, donec ex apostolica prudentia noviter introductorum dogmatum perfectam faciant secundum canones destructionem.

9. Stephanus a Sophronio Romam mittitur. Monothelitae impedire conantur.---Stephanus ob has Sophronii et aliorum signanter in Cyprio episcoporum instantias profectionem Romanam exorsus est; quo comperto Monothelitae itinerantem impedire extremo conatu moliti sunt, missis in diversa loca mandatis, ut caperetur Stephanus episcopus, catenisque vinctus retraheretur. Stephanus cunctas insidias faustus [Col. 1003C] evasit, Romam pervenit sua spe minime fraudatus; neque enim, ut S. Martino I narravit Stephanus ipse l. c., despexit Deus preces cum lacrymis oblatas supplicum suorum; sed excitavit non equidem mediocriter praecessores, apostolicosque praesules in commonitione nec non contestatione praedictorum (forsan Cyri, Sergii, qui Stephani iter impedire voluerant) virorum, licet nullo modo eos flectere potuerunt praecessores vestri [(c) 1Kb] . Dum S. Sophronius Stephanum Romam ablegavit, Honorius adhuc vivebat. Si Stephanus Honorium repererit vivum; ergo Honorius Monothelitas flectere voluit, quod tamen minime potuit. Sed ponamus, Stephanum post mortem Honorii Romam appulisse; ut quid tamen [Col. 1003D] Monothelitae tantis machinationibus impedire [Col. 1004A] conati sunt, ne sua haeresis innotesceret episcopo Romano, si illi jam habuissent aliquam epistolam Honorii praedicantis unam vel prohibentis duas in Christo voluntates? Epistola Honorii prima in qua dogma Monothelitarum approbatur, dicitur scripta anno 633.

10. An Honorius per epistolas silentium indixerit patriarchis Cyro et Sophronio.---Si epistola Honorii secunda (quae post annum 680 primum innotuit) sit genuina, 1o Honorius papa ad Sophronium et Cyrum patriarchas scripsit, ut uterque abstineret a praedicandis una vel duabus in Christo operationibus; 2o legati a Sophronio ad Honorium missi promiserunt quod Sophronius ab asserendis duabus operationibus certo cessaturus sit, dummodo et Cyrus [Col. 1004B] abstineat ab astruenda una operatione. Verum haec secunda Honorii epistola mihi videtur fictitia. En meas rationes! 1o incredibile est quod S. Sophronius (quidquid interim sit de genio Honorii) consensurus fuisset in suppressionem duarum voluntatum, vel ejus legati id promiserint. 2o Primus S. Sophronii legatus fuit Stephanus Doriensis, quem num. praec. audivimus; is sane talia non promisit Honorio, etiam supposito quod hunc vivum repererit. Insuper 3o nulla exstat epistolarum Honorii ad Sophronium et Cyrum patriarchas; et 4o Sophronius nullam ab Honorio accepisse videtur.

11. An Sophronius ansam haereseos dederit.---Huic S. Sophronio et alia per Monothelitas illata est calumnia, nempe quod ille, quia importuno tempore [Col. 1004C] duas voluntates praedicare coepit, causa fuerit ut alii unam tantum asseruerint. Hanc calumniam diluit S. Maximus [(d) 1Kb] testatus 1o quod Sergius sparso prius libello Mennae, et alio Theodori Pharanitani, et data ad Cyrum p. t. adhuc episcopum Phasadis epistola unam voluntatem stabilire jam conatus fuerit, dum Joannes eleemosynarius, Cyri in cathedra Alexandrina antecessor, adhuc vixerat; 2o quod postea Sophronius (forsan adhuc monachus) ad Sergium profectus fuerit, humillime ad pedes Sergii provolutus, hunc per passionem Christi obsecratus fuerit: ne vocem haereticorum olim probe a SS. Patribus superioribus exstinctam renovaret. Quis jam fuit auctor scandali? An Sophronius? Haec S. Maximus de S. Sophronio. [Col. 1004D] Nunc regrediamur ad pontifices Romanos.

[Col. 1005A] 12. Honorio succedit Severinus.---Honorius obiit anno 638 in Octobri. Post sesqui annum [(a) 1Kb] successit Severinus Romanus, qui duobus tantum mensibus [(b) 1Kb] sedit, defunctus anno 640. Imperator illo tempore erat Heraclius, Monothelitarum patronus, hujus minister Isacius patricius et exarchus Italiae post mortem Honorii Romam venit, primates Ecclesiae singulos in singula ejecit exsilia, res ab Honorio relictas et episcopium Lateranense immensis opibus plenum depraedatus est. Partem spolii accepit imperator.

13. Ecthesis Heraclii publicatur.---Anno 639 (vitae suae ultimo) Sergius Cpltanus divulgavit novam fidei expositionem quae dicta fuit Ecthesis Heraclii, quia sub. hujus nomine publicata. In ea caeteroquin catholica [Col. 1005B] dicebatur: Confitemur unicam in Christo voluntatem. Cyrus Alexandrinus Ecthesin approbavit, sed monuit Sergium: Hanc etiam debet profiteri communis frater noster Severinus, qui ordinatur. S. Martinus I in concilio Lateranensi testatus est quod Ecthesis nunquam fuerit suscepta aut admissa, magis autem condemnata et anathematizata ab apostolica auctoritate. Interim Ecthesis illa publice appensa fuit Constantinopoli.

14. Ecthesis a Joanne IV damnatur. Fuerat composita a Sergio Cpltano.---Anno 640 in cathedra Petri successit Joannes IV Dalmata. Is, convocato Romae concilio, Ecthesin damnavit, et Monothelitarum haeresin anathematizavit. Exemplum papae illico secuti sunt episcopi Africae. Ita Theophanes apud [Col. 1005C] Baronium. Heraclius Joanni IV papae rescripsit: Sergius (ante annos quinque) Ecthesin composuit, et rogavit ut nomine meo ederetur, et manu mea signaretur, id ipsius precibus dedi. Nunc vero, cum videam inde disceptationes oriri, omnibus notum facio me hujus scripti auctorem non esse. Hucusque nulla facta est mentio quod Honorius papa contra duas in Christo voluntates in favorem Monothelitarum aliquid ediderit.

15. Epistola Honorii objecta a Monothelitis; explicata a Joanne papa.---Anno 641 die 11 Februarii obiit Heraclius. Ecthesis permansit appensa; insuper [Col. 1006A] sparsum est utique a Monothelitis quod Sergius olim ab Honorio epistolam [(c) 1Kb] accepisset faventem uni in Christo voluntati. Igitur Joannes IV papa manu ejusdem abbatis, quo ceu secretario Honorius n. 6 usus fuerat, scripsit epistolam ad Constantinum III imperatorem, Heraclii filium, seu apolo iam pro Honorio, quem vocat patrem catholicum, sanctae memoriae papam; ait: Subtilissima veritate, quae ante breve tempus gesta sunt; enarrabo. Sergius Honorio significavit quod quidam in Christo duas contrarias dicerent voluntates; quo praefatus papa comperto, rescripsit ei quod Salvator noster sicut esset perfectus Deus, ita esset et homo perfectus, sine peccato et idcirco unam voluntatem humanitatis habere sicut Adam ante peccatum, non duas contrarias quemadmodum [Col. 1006B] nos qui de peccato Adae sumus geniti. Praedictus ergo decessor meus docebat non fuisse in Christo sicut in nobis peccatoribus voluntates mentis et carnis contrarias, quod quidam ad proprium sensum convertentes, divinitatis ejus et humanitatis unam eum voluntatem docuisse suspicati sunt [(d) 1Kb] , quod veritati omnimodis est contrarium [(e) 1Kb] .

Ecce! ergo Honorius a Joanne papa ab omni suspicione haereseos [(f) 1Kb] absolvitur litteris ad imperatorem datis. Hac occasione potuissent, imo debuissent Cpltani postea producere epistolam Honorii, si haec Ecthesi favisset, et Joannem papam convincere mendacii. Constantinus tribus tantum mensibus regnavit, veneno a noverca sublatus. Ecthesis permansit affixa. Joanni papae nemo contradixit.

[Col. 1006C] 16. Theodorus papa. Pyrrhus aufugit. Paulus haereticus substituitur.---Anno 641 Joanni papae successit Theodorus Jerosolymitanus. Pyrrhus (qui Sergio successerat anno 639), quasi conscius necis Constantino illatae, sub Constante Constantini filio rebellionem a plebe passus, anno 642, Constantinopoli aufugit in Africam, quae ab imperatore defecerat. Pyrrho a Constante imperatore substitutus est Paulus; is sui promotionem, ut moris erat, renuntiavit papae, et fidem tunc simulavit catholicam. Papa (quia Pyrrhus adhuc vivebat necdum legitime depositus) renuit Paulum interim agnoscere; jussit suo apocrisiario [Col. 1007A] Martino et aliis, ut causa Pyrrhi (cujus scripta exstabant publica, et crimina erant notoria) juridice prius inquireretur. Paulus haec non curavit, imo postea papae perscripsit: Credimus in Christo unam esse voluntatem.

17. Episcopi Cypri ad Theodorum papam.---Anno 643 episcopi Cypri in sua synodica ad Theodorum papam confessi sunt, quod Deus sedem Romanam constituerit firmamentum fidei immobile: institerunt quatenus Ecthesis deponeretur Constantinopoli, vel ejus fautores anathematizarentur. Tu es Petrus, aiunt ad Theodorum; tu profanarum haeresium depositor existis, tu princeps et doctor orthodoxae et immaculatae fidei. Hi episcopi, qui ad martyrium se paratos asseruerunt, videntur ignorasse, quod Honorius [Col. 1007B] Theodori antecessor Monothelitis consenserit, aut fidem maculaverit catholicam.

18. Monothelitae epistolam Honorii sinistre interpretantur.---Anno 645 Pyrrhus in Africa cum S. Maximo monacho doctissimo (qui Constantinopoli eo jam olim emigraverat) disputationem habuit publicam, quae adhuc exstat apud Baronium et alios. In ea Pyrrhus, pro una certans voluntate, ad auctoritatem provocavit pontificum Romanorum, effatus: Quomodo igitur Vigilius papa Romanus libellum a Mena Cpltano oblatum, qui unam voluntatem continebat, accepit [(a) 1Kb] ? MAXIMUS: Admiror quomodo patriarchae cum sitis, audetis mentiri [(b) 1Kb] ; tuus antecessor ad Honorium scripsit, commonefactum quidem de eo libello, non autem oblatum, nec ostensum. Tu ad Joannem [Col. 1007C] papam scripsisti, oblatum [(c) 1Kb] esse et ostensum, lectum etiam per Constantinum quaestorem. Utri igitur credemus, tibi an tuo decessori? Uterque enim non potest verum dixisse . . . .---PYRRHUS: An antecessor meus istud scripsit? MAXIMUS: Scripsit.---PYRRHUS: Sit ita de Vigilio; quid de Honorio, qui aperte antecessori meo unam Christi voluntatem tradidit?---MAXIMUS: Quis fuerit fide et auctoritate dignus epistolae interpres, qui eam ex persona Honorii scripsit adhuc superstes, et qui totum Occidentem cum aliis virtutibus, tum dogmatibus fidei christianae illustravit, an ii qui Constantinopoli, quae ex corde erant loquebantur?---PYRRHUS: Qui hanc composuit.---MAXIMUS: Is igitur ipse, cum ad Constantinum imperatorem ex persona S. Joannis papae scriberet, dixit: Unam voluntatem [Col. 1007D] diximus in Domino, non divinitatis ejus et humanitatis, sed humanitatis solius. Cum enim Sergius scripsisset quod quidam duas in Christo voluntates contrarias dicerent, asseruimus Christum non duas voluntates [Col. 1008A] contrarias habuisse, carnis nempe et spiritus, sicuti nos habemus post peccatum. Hoc autem ita esse argumentum evidens est meminisse membrorum et carnis, quae quidem de divinitate illa accipi non permittunt.---PYRRHUS: Simplicius antecessor meus accepit hoc.---MAXIMUS: Rem ipsam loquor: nihil me tam ab antecessore tuo abalienavit, quam mutabilitas ejus et inconstantia, id est, in alias alio tempore transire sententias, et in nullo sensu permanere . . . Quid autem necesse fuit proponere chartas, id est Ecthesin, etc.? Phyrrhus tandem victas dedit manus, ut n. seq.

19. Monothelitae epistolam Honorii vertendo in Graecum corruperunt.---Porro Monothelitae epistolam Honorii non solum sinistre interpretati sunt, sed jam aetate S. Maximi eam nonnihil corruperant. S. [Col. 1008B] Maximus ep. ad Martinum apud Natalem adduxit Joannis abbatis, qui epistolam Honorii scripserat, testimonium asserentis, quod Honorius nullo modo mentionem per numerum fecerit unius omnimodae voluntatis, licet hoc nunc sit fictum ab his, qui hanc in Graecam vocem interpretati sunt [(d) 1Kb] , sed docuerit absentiam ejus voluntatis, quae in nobis est reproba, colluctans contra spiritum. Interim epistola quae nunc exstat, Honorii quoad magnam partem videtur genuina, quia continet assertiones ab ipso S. Maximo diserte indicatas. Sed an tota sit genuina examinabitur postea a n. 23.

Pyrrhus a S. Maximo conversus, ivit Romam, errores sponte abjuravit, a Theodoro papa pristinae dignitati patriarchali restitutus, sed quando Ravennam [Col. 1008C] pervenit mox relapsus est, et in Orientem rediit, obiit anno 652; an suam sedem post mortem Pauli anno 651 defuncti recuperaverit, ut variis artibus tentavit, non satis constat.

20. Pyrrhus et Paulus excommunicantur.---Paulus interea a papa aliisque episcopis admonitus fuerat, ut clarius suam fidem ediceret, rescripsit vero: Christum habuisse unam voluntatem, non vero duas voluntates contrarias; addidit: hanc fuisse doctrinam Sergii, Honorii, SS. Cyrilli, Athanasii, Gregorii Theologi, totiusque synodi Chalcedonensis, adeoque et S. Leonis I papae. Tandem statuit tollere Ecthesin, permovit vero Constantem imperatorem, ut publicaret edictum quo utrique parti silentium imponeretur, ut neque una, neque duae voluntates nominarentur. [Col. 1008D] Id vocatum est Typus Constantis vel Constantii. Circa annum 648 Pyrrhus [(e) 2Kb] et Paulus a Theodoro papa excommunicati sunt.

21. S. Martinus I damnat Typum Constantis, Sergium, [Col. 1009A] etc.---Theodoro anno 649 successit S. Martinus I, olim, qua Theodori papae apocrisiarius, Constantinopoli moratus; is eodem anno synodum congregavit episcoporum 105. Occasio hujus synodi videtur fuisse quia imperator a neo-electo papa exegerat approbationem sui Typi. Tunc causa Monothelitarum plenius discussa est, damnantur Constantii Typus [(a) 1Kb] , Heraclii Ecthesis, Sergius, Pyrrhus Cpltani, Cyrus Alexandrinus, Theodorus Pharanitanus [(b) 1Kb] . Concilio interfuit S. Maximus, licet, quia tantum abbas, non subscripserit.

22. S. Martinus et S. Maximus persecutionem patiuntur, quorum alter contra Typum perorat.---Imperator valde exacerbatus jussit Martinum Roma abduci Constantinopolin. Papa carceres, gravissimas aerumnas [Col. 1009B] perpessus, in exsilio expiravit anno 654, die 12 Novembris, qua colitur ut martyr, miraculis ante et post mortem clarus. Similiter S. Maximus, Constantinopolin pertractus, lingua et manu crudeliter mutilatus, carceribus, aerumnis, exsilio, aliisque poenis confectus est anno 658 prope octuagenarius. Is quam maxime tentatus fuerat, ut cum Ecclesia communicaret Cpltana, quod constantissimus renuit, accusatores suos Monothelitas variorum mendaciorum reos liberrimus pronuntiavit, et quae olim Romae contra Typum edixerat, intrepidus Constantinopoli in judicio repetiit: Typus destruit symbolum . . . Idem remedium Ariani aetate Constantini magni datis litteris proposuerunt: supprimamus voces: consubstantialis et substantia diversus, ut uniantur Ecclesiae. [Col. 1009C] At non consenserunt Patres nostri, sed huic paci persecutionem et mortem praetulerunt, quamvis huic remedio Constantinus faverat. Nunquam imperatorum aliquis Patres eo adducere potuit, ut aetatis suae haereticis conniverent adhibendo voces ambiguas, sed semper usi sunt vocibus claris, quaestioni propriis et congruis. Hic fuisset palmaris occasio excipiendi quod etiam Honorius (si hujus epistolae, prout nunc exstant, et anno 680 in concilio Cpltano fuerunt productae, jam tunc fuissent notae) jussisset vocem unius vel duarum [Col. 1010A] voluntatum esse supprimendam. En clausulas ex dictis epistolis concernentes.

23. Epistola Honorii papae prima, cujus exordium videtur non genuinum.---Honorius in sua epistola prima dicitur ita exorsus esse: Scripta fraternitatis vestrae suscepimus, per quae contentiones quasdam et novas vocum quaestiones novimus introductas a Sophronio quodam tunc monacho, nunc autem, ut audimus, episcopo Jerosolymitano, adversus fratrem nostrum Cyrum Alexandriae antistitem, unam Christi operationem conversis ex haeresi praedicantem. Qui denique ad vestram fraternitatem Sophronius veniens, querelam hujus modi deponens, multiformiter eruditus, petiit ut ea quae voce a vobis acceperat, scriptis declararentur: quarum litterarum ad eumdem [Col. 1010B] Sophronium directarum suscipientes exemplar et intuentes satis provide circumspecteque fraternitatem vestram scripsisse, laudamus novitatem vocabuli auferentem, quod posset scandalum simplicibus generare. Nos enim, etc. Hoc est exordium epistolae primae, quod mihi videtur non genuinum [(c) 1Kb] , et fuisse ignotum S. Maximo et Stephano, Sophronii postea legato. Insuper epistola Sergii ad Sophronium, quam Honorius approbaverit, alibi non legitur unquam producta fuisse.

24. Confirmatio satis catholica.---Post multa alia, quae omitto, sequitur: Unde unam [(d) 1Kb] confitemur voluntatem Christi, quoniam aperte a divinitate assumpta fuit nostra natura, non peccatum. In illa scilicet est natura quae creata est, non quae corrupta [Col. 1010C] fuit post transgressionem . . . Alia enim lex in membris aut voluntas diversa et contraria non fuit in Christo . . . Etsi enim scriptum est: non veni facere voluntatem meam, sed ejus qui misit me, Patris. Et: non sicut ego volo, sed sicut tu vis, Pater, et alia hujusmodi; non sunt haec diversae voluntatis, sed dispensationis humanitatis assumptae. Ista enim propter nos dicta sunt, quibus dedit exemplum, ut sequamur vestigia ejus: pius magister discipulos imbuens, ut unusquisque nostrum non propriam, [Col. 1011A] sed Dei Domini potius in omnibus praeferat voluntatem. Haec ultima profecto catholica sunt, et clarissime astruunt voluntatem in Christo humanam, quam negabant Monothelitae. Igitur haec pars videtur fragmentum genuinum epistolae ab Honorio scriptae, cui sequens epilogus fuit assutus.

25. Epilogus suspectus favet Typo Constantis.---Non oportet cum quibusdam balbutientibus unam aut duas in Christo operationes praedicare . . . Utrum una aut duae operationes debeant dici aut intelligi, non expedit ad dogmata transferri, ea grammaticis relinquimus . . . Oportet illa evertere quae novitate vocis cognoscuntur sanctis Dei Ecclesiis parere offensionem, ne forte qui sunt infantes, offendentes in appellatione duarum operationum existiment nos [Col. 1011B] sentire id quod Nestoriana insania; aut si unam Christi operationem confiteamur, ne stultam Eutychianistarum nos attonitis auribus confiteri existimemur . . . Satius existimamus ut naturarum ponderatores, otiose negotiantes, et turgidi adversus nos insonent vocibus ranarum philosophi, quam ut simplices et humiles Christiani possint remanere jejuni [(a) 1Kb] . . . Haec nobiscum fraternitas vestra praedicet, sicut et nos ea vobiscum unanimiter praedicamus: hortantes vos ut unius vel geminae novae vocis inductum operationis vocabulum aufugientes, unum nobiscum Jesum Christum Filium Dei vivi in duabus naturis operatum fide orthodoxa et unitate catholica praedicetis.

Quam belle hanc Honorii adhortationem pro se [Col. 1011C] adducere potuissent Constans imperator et Paulus Cpltanus, si eam scivissent qui Typum defendebant. Porro exordium et epilogus non conveniunt confirmationi, ut perpendenti patebit; argumentum epistolae erit sequens: Christus non habuit duas voluntates contrarias; ergo non debemus de Christo praedicare vel duas vel unam.

26. Epistola Honorii secunaa, quae videtur spuria.---Epistola Honorii ad Sergium secunda nunquam fuerat ab aliquo citata; producta primum est anno 681 in concilio Cpltano; non fuit ex integro praelecta et actis inserta, sed bibliothecarius pro suo libitu [(b) 1Kb] Patribus recitavit duo fragmenta sequentis tenoris: Scripsimus etiam ad Cyrum fratrem nostrum [Col. 1012A] Alexandrinae civitatis antistitem, ut everteretur appellatio novae inventionis unius vel duarum operationum, quod . . . debet expelli appellatio recens introductae unius seu duplicis operationis a praedicatione rectae fidei [(c) 1Kb] . Qui autem haec dicunt, quid aliud suspicantur quam ad similitudinem appellationis unius aut duarum naturarum Christi Dei nostri, ita etiam unam aut duas operationes [(d) 1Kb] ? De quo praeclare dicit divina Scriptura: unius autem operationis aut duarum esse aut fuisse Christum intelligere aut proferre, est plane vanum [(e) 1Kb] . In actis sequitur:

Habet autem etiam sic haec epistola ad finem: et haec quidem censemus per praesentes litteras esse declaranda, ut instruantur qui dubitarunt. Quod autem attinet ad dogma, neque unam neque duas [Col. 1012B] operationes definire, sed utrasque naturas in uno Christo unitas cum alterutrius societate operantes et agentes [(f) 1Kb] confiteri debemus. Non oportet nos definire aut praedicare unam aut duas operationes. Consentimus vestrae sanctitati . . . Scribimus praeterea ad fratres nostros Cyrum et Sophronium episcopos, ne de caetero in nova voce, nempe in appellatione unius aut duplicis operationis, insistere aut perseverare cernantur . . . Licet cum eis quos Sophronius misit, egerimus, ne duarum operationum appellationem deinceps pergeret praedicare: quod quidem omnino promiserunt praedictum virum esse facturum, si Cyrus desinat dicere unam operationem.

Haec epistola mihi videtur indigna S. Honorio dictante, et Joanne abbate (qui fuit vir doctissimus) [Col. 1012C] concipiente vel scribente. Vid. n. 10. Juxta epistolam primam Sophronius jam acquieverat Sergio. Vid. n. 23. Nunc Honorius iterum scripturus est ad Sophronium et Cyrum? Qui sunt illi legati qui a Sophronio missi, ad Honorium pervenerunt, qui Honorio promiserunt Sophronium esse cessaturum a praedicanda duplici voluntate, et quidem sub conditione, si Cyrus desinat dicere unam?

27. Successores in Cathedris Romana et Cpltana.---In cathedra Romana S. Martino successerunt Eugenius, dein Vitalianus, tunc Adeodatus, dein Donus, denique S. Agatho, sub quo anno 680 congregata fuit synodus VI, de qua n. 1.

Post Paulum in sede Cpltana fuerunt Petrus, Thomas, [Col. 1013A] Joannes, Constantinus, Theodorus et Georgius. Petrus ad Eugenium papam scripsit synodicam, sed intellectu difficillimam, in qua nec unam nec duas asseruit in Christo voluntates. Haec epistola, urgente etiam omni clero et populo, a Romanis fuit rejecta. Thomas dicitur ad Vitalianum exarasse synodicam catholicam, quam bibliothecarius in concilio Cpltano produxit sub excusatione, quod Thomas eamdem ad Vitalianum dirigere non potuerit propter Saracenorum incursum assidue imminentem, ut nostis, et obsessionem quae facta est per biennium quo gessit episcopatum [(a) 1Kb] . De Joanne et Constantino non legitur quod cum Ecclesia Romana palam dissiderint. Quod tamen Thomas Cpltanus, de cujus orthodoxia dubitavit idem Baronius, animum a sede Romana aversum [Col. 1013B] non habuerit, elucescit ex eo quia nomen Vitaliani papae receptum fuit in diptycha Cpltana, probabilius non a Petro, ergo a Thoma; saltem non a Theodoro, qui conatus est nomen Vitaliani papae eradere e diptychis, et nomen solius Honorii relinquere [(b) 1Kb] .

28. Imperatoris synodum generalem convocantis epistola ad papam.---Anno Ae. V. 678 imperator Constantinus IV Pogonatus, seu Barbatus, post pacem cum Saracenis initam cogitavit et de pace reddenda Ecclesiis, quae a tempore Heraclii proavi sui fuerant divisae. Voluerat synodum convocare ex Latinis et Graecis universalem; sed quia talis congregatio fuisset difficilior, statuit solos Orientales Constantinopolin convocare, ita tamen, ut papa Romanus per suos et Romanae synodi legatos interesse dignaretur, quibus [Col. 1013C] imperator sumptus ad tantum iter necessarios obtulit. En extractum epistolae ad Donum papam:

Constantinus imperator Dono archiepiscopo antiquae nostrae Romae et universali papae . . . Dum ordinatus esset Theodorus hujus nostrae regiae urbis, suggessit nostrae serenitati, suspectum se esse dirigere consueta synodica ad vestram paternam beatitudinem, ne forte non recipiantur, sicut et sub praedecessoribus ejus patriarchis factum est. Sed quia [Col. 1014A] magis praevidit adhortatoriam epistolam facere ad vestram paternam beatitudinem, quam et direxit, ut notum erit. Sed postea interrogavimus eumdem Theodorum et Macarium patriarcham Antiochenum [(c) 1Kb] , quaenam esset difficultas inter vestram apostolicam sedem et ipsos; responderunt nobis quod verba quaedam novitatis intromissa sunt, aliquibus quidem ex imperitia haec introducentibus, aliquibus vero incongrue scrutantibus incomprehensibilia opera Dei. Igitur hortamur vestram beatitudinem huc dirigere viros utiles, modestos, peritos, indutos personam vestrae apostolicae sedis ejusque concilii, deferentes et libros quos oportet proferri, quatenus convenientes cum Theodoro et Macario perscrutentur cum omni mansuetudine et modestia . . . Dirigantur quidem [Col. 1014B] ex Ecclesia vestra (si ita videbitur) tres personae vel plures, quantae placuerint: ex concilio autem Romano episcopi duodecim.

Multum nobis instantiam fecerunt tam Theodorus quam Macarius patriarchae, ut ejiceretur Vitalianus e diptychis, asserentes Honorium memorari in diptychis propter honorem apostolicae sedis antiquae nostrae Romae. Nam non acquieverunt, ut memorentur patriarchae, qui post Honorium [(d) 1Kb] fuerunt in praedicta S. Romana Ecclesia. Sed non permisimus ut Vitalianus ejiceretur e diptychis . . . Subscriptio: Divinitas te servet per multos annos, sanctissime ac beatissime Pater. Illa epistola fuit data Cpoli pridie Idus Augustas, indictione sexta, seu die 21 Augusti, anno 678.

[Col. 1014C] 29. Epistola imperatoris ad patriarchas Cpltanum et Antiochenum.---Eodem anno 678 obiit Donus, et epistola imperatoris tradita est S. Agathoni successori. Is se obtulit paratum ad mittendum legatos; igitur imperator litteras quoque dedit ad Georgium Cpltanum hujus tenoris: Imperator Constantinus . . . Georgio archiepiscopo Constantinopoleos et universali patriarchae [(e) 1Kb] . Adhortantes sancimus, congregare vestram paternam beatitudinem [(f) 2Kb] omnes qui ad ejus sanctissimam sedem pertinent episcopos in [Col. 1015A] hanc nostram regiam urbem, quatenus diligentissima inquisitio fiat dogmatis de voluntate, operatione, Christi veri Dei nostri; innotescere quoque super hoc et Macario archiepiscopo Antiochenae magnae civitatis, quatenus et ipse de propria synodo episcopos praeparatos faciat pro hoc ipso huc congregari [(a) 1Kb] . Jam enim super hoc adhortati sumus per litteras nostras Donum, apostolicae sedis antiquae Romae praesulem, et illo defuncto Agatho nuper ordinatus papa in apostolica sede praedicta nostras litteras suscipiens destinavit in praesenti propriam ejus indutos personam Theodorum et Georgium presbyteros et Joannem diaconum; ex persona vero totius ejus concilii, Joannem et Abundantium et Joannem episcopos cum caeteris clericis et monachis, qui [Col. 1015B] et porrexerunt nobis duas suggestiones, unam quidem ejusdem sanctissimi Agathonis papae, aliam vero concilii ejus. Igitur vestra paterna beatitudo festinet praedictos episcopos celeriter advenire in hanc nostram regiam urbem. Haec epistola data fuit die 10 Septembris [(b) 1Kb] anno 680.

30. Synodus Romana sub S. Agathone papa, et legati Cpolim missi.---Anno 679 [(c) 1Kb] S. Agatho papa Romae synodum celebravit episcoporum 125, a quibus unanimiter definitae sunt duae in Christo voluntates et operationes, damnati Sergius, Pyrrhus, etc., de Honorio nulla facta est mentio. Praefatae synodi nomine Cpolim destinati sunt tres episcopi n. praec. indicati, nempe Joannes Portuensis, Abundantius Paternensis et Joannes Rhegiensis. Papa suis legatis [Col. 1015C] expresse injunxit ne in ullam innovationem a Graecis fors tentandam consentirent.

31. Honorius usque ad annum 680 judicatus est catholicus.---Hucusque nihil occurrit ex quo colligi valeat quod Honorius vel ab aliquo pontifice vel ab aliquo concilio particulari condemnatus vel etiam legitime accusatus fuerit ut haereticus vel haereseos fautor. Multa vero hucusque obvenerunt, quae probant Honorium ab omnibus judicatum esse ut vere catholicum, et ultra XL annos post mortem suam in possessione bonae famae perdurasse. Duae epistolae, [Col. 1016A] quas proposui a n. 32, saltem non nisi in sequenti concilio anno 680, in lucem protractae sunt; sed nunc concilii Acta perpendamus.



II. An spectatis Actis synodi sextae Honorius censeri debeat haereticus vel ab Ecclesia damnatus.

32. Concilii Cpltani III, seu synodi sextae actio prima, ordo conveniendi et sedendi.---Actio concilii Cpltani prima dicitur habita fuisse die 7 Novembris [(d) 1Kb] anno 680, Constantini 27, post ejus consulatum anno 13. Heraclii et Tiberii fratrum ejus anno 22, indictione 9, in trullo seu palatio imperatoris, qui et praesedit stipatus XIII ex-consulibus. Ecclesiastici convenisse leguntur sequenti ordine: 1o legati Agathonis; 2o patriarchae Cpltanus, Alexandrinus per legatum, Antiochenus et Jerosolymitanus pariter per [Col. 1016B] legatum; 3o legati synodi Romanae; 4o legatus archiepiscopi Ravennatensis; 5o XXXIII episcopi Graeci; 6o sex abbates Latini et Graeci [(e) 1Kb] .

Latini praesentantes sedem apostolicam Agathonis et synodum Romanam primi coeperunt loqui: Quoniam ante XLVI plus minus annos, qui pro tempore fuerunt praesules hujus regiae civitatis, id est Sergius, Paulus, Pyrrhus et Petrus, nec non et Cyrus quondam Alexandrinae civitatis antistes, insuper et Theodorus, qui fuit episcopus civitatis Pharan, et alii quidam, qui eos secuti sunt, quasdam novitates vocum, contrarias orthodoxae fidei, introduxerunt, unam voluntatem in Christo unamque operationem asseruerunt: multoties apostolica sede desuper pulsante, dehinc supplicante et minime valente hactenus [Col. 1016C] eos a tali sensu abstrahere, quaesumus, ut dicant qui ex parte sunt Ecclesiae Cpltanae, unde hujusmodi vocum adinventa est novitas?

33. Honorius papa haereseos incusatur, sed non probatur. Macarius in probando voluntatem unam, deficit prima vice.---Imperator dixit: Georgius et Macarius patriarchae respondeant ad ea quae dicta sunt a parte sedis apostolicae. Macarius archiepiscopus Antiochenus cum suo discipulo Petro presbytero monacho, et episcopi Petrus Nicomediensis ac Salomon Claneensis [(f) 1Kb] , responderunt pro sedibus [Col. 1017A] Clptana et Antiochena: Nos vocum novitates non edidimus, sed quidquid percepimus tam a conciliis universalibus et sanctis Patribus quam a praesulibus hujus urbis, id est Sergio, Paulo, Pyrrho et Petro, nec non et HONORIO, qui fuit papa antiquae Romae, et Cyro, qui fuit papa Alexandriae, hoc de voluntate et operatione credidimus et credimus et praedicamus, et parati sumus ea quae de eo dicuntur adducere. Macarius suae responsioni majorem vim et decorem addidisset, si Honorium vocasset papam sedis apostolicae, quem titulum imperator episcopo Romano tribuerat.

Interim Macarius petiit ut libri sanctarum synodorum in medio producerentur ex patriarchio Cpltano. Libri allati sunt, Stephanus Macarii discipulus ex [Col. 1017B] Actis synodi III, seu Ephesinae, praelegit orationem in qua S. Cyrillus Alexandrinus asseruit: Per Christum reges regnant . . . est enim omnipotens voluntas ejus. Macarius dixit: Ecce, imperator, adduxi locum qui dicit unam in Christo voluntatem. Sed exsurgentes qui apostolicam sedem repraesentabant, et quidam episcopi ex synodo Cpltana, ac judices exclamarunt: S. Cyrillus male adductus est a Macario, locutus est enim de natura Verbi divina, quae omnipotentem habet voluntatem cum Patre et Spiritu sancto communem; et alioquin S. Cyrillus ne numerative quidem posuit unam ejusmodi voluntatem. Ita in actione prima Macarius succubuit quoad S. Cyrillum et synodum Ephesinam; de Honorio nullam probationem [Col. 1017C] attulit; ergo cum fidem non invenerit circa S. Cyrillum, eam nec meretur circa Honorium.

34. An accusatio contra Honorium sit interpolata. Legati Agathonis dicuntur tacuisse ad damnationem Honorii.---Porro et dubitari poterit an periocha de Honorio papa hoc loco non fuerit interpolata. 1o Poterat Macarius gloriari, a Sergio, Paulo, Pyrrho, Petro et Cyro assertam fuisse unam voluntatem, neque probare tenebatur Macarius, quia ob illam doctrinam Sergius, Paulus, etc., fuerant Romae damnati in conciliis sub SS. Martino I et Agathone pontificibus; sed quod etiam Honorius unam voluntatem asseruerit, id probare debuisset, quia id olim solemniter negaverant Joannes IV papa et S. Maximus Graecorum doctissimus, quod insuper in nullo judicio [Col. 1017D] etiam Graecorum decisum fuerat. 2o Si Macarius tam impudens fuisset, ut Honorium Monothelitis palam adnumerarit, verosimile non est quod reliqui omnes ad hanc accusationem tacuissent, et signanter quod legati Agathonis papae vel synodi Romanae nihil attulissent pro Honorio, praesertim cum, ut n. 38 audiemus, jussi fuerint in nullam consentire innovationem, et Honorium ex rationibus a Joanne papa et S. Maximo allatis facile defendere potuissent.

Aliqui apud Pagium (Ad. an. 681, n. 9) dicunt: Legati S. Agathonis fuerunt nimium timidi. Ast si hoc, tunc legati fuissent maxime culpabiles, cum ex officio loqui debuissent, et tacuerint in re tam ardua fidem catholicam concernente. Verum quod legati [Col. 1018A] fuerint viri recti et intrepidi, cunctae circumstantiae loquuntur.

Natalis (Prop. 1, obj. 2) ait: Legati fuerunt idiotae. Resp.: Quoad scientias saeculares, concedo; in rebus fidei et historia Ecclesiastica, nego. Unus eorum postea ad cathedram Petri evectus est.

Alii asserunt: Legati permittendo ut unus Honorius licet summus pontifex (licet innocens vel non convictus) haereticis accenseretur, fecerunt prudenter, quatenus hoc modo facilius a Macario et caeteris Graecis impetrarent, ut Sergius, Pyrrhus, Paulus et Petrus Cpltani Monothelitis adnumerarentur. Ast haec prudentia juxta meam theologiam fuisset graviter illicita ex parte Latinorum, et praesupponit cunctos Graecos fuisse homines non aequos, qui consensuri non fuissent [Col. 1018B] ut damnatio, quae in Sergium, Pyrrhum, etc., Cpltanos in conciliis Romanis jam lata fuerat, repeteretur Constantinopoli, nisi et Honorius papa damnatis adnumeraretur. Videbimus a n. 36 quod legati Romani impediverint, ne Mennas Cpltanus et Vigilius papa Romanus Monothelitis fuerint adnumerati; cur Honorium papam, quem Joannes papa, et S. Maximus Graecus jam olim vindicaverant, muti reliquissent haereticis? Insuper si legati Romani negassent ab Honorio assertam fuisse voluntatem unam, non ideo Macarius fuisset dicturus, nec a Sergio, Pyrrho, etc., assertam esse voluntatem unam. Imo si Macarius hoc dixisset, sibi, non vero Catholicis nocuisset, asserentibus doctrinam de voluntate [Col. 1018C] una esse novam, a solis Sergio, Pyrrho, etc., traditam. Caeterum admittamus quod dicta periocha de Honorio sit genuina; inde aeque parum aliquid evincitur contra Honorium, quam contra SS. Cyrillum, Dionysium Areopagitam aliosque Patres, quos esse suos Macarius contenderat.

35. Actio 2. Macarius defecit secunda vice: nam S. Leo non favit Monothelitis.---Actio 2 fuit 10 Novembris. Lecta sunt Acta synodi IV, seu Chalcedonensis, et ex iis sequentia verba S. Leonis I papae: Agit enim utraque forma cum alterius communione, quod proprium habuit: Verbo quidem operante quod Verbi est, carne autem exsequente quod carnis est; et horum unum coruscat miraculis, aliud vero succumbit injuriis. Exsurgentes qui ex [Col. 1018D] parte apostolicae sedis (Romanae) erant: Ecce! manifesto duas operationes praedicat S. Leo, cujus praesentem sermonem sancta synodus firmamentum orthodoxae fidei inscripsit. Macarius transiliit ad operationem theandricam a S. Dionysio Areopagita assertam, sed imperator jussit ut reliqua pars Actorum praelegeretur. Ita Macarius ex duabus synodis ad quas provocaverat nihil evicit. Interim ex synodis quaedam verba adduxit; ex Honorio autem nullum textum citavit.

36. Actio 3. Macarius deficit tertia vice; nam Acta synodi V deprehenduntur corrupta quoad sermonem Mennae.---Actio 3 habita fuit die 13 Novembris. Ex libro I Acta synodi V continente praelectus est Sermo Mennae archiepiscopi Cpoleos ad Vigilium [Col. 1019A] papam Romanum, de eo quod una sit Christi voluntas. Et exsurgentes legati apostolicae sedis, exclamaverunt: Falsatus est praesens liber synodi V; nequaquam legatur sermo, qui dicitur Mennae ad Vigilium, quia fictus est . . . [(a) 1Kb] . Tunc legati, 1o monuerunt quod dum Acta fuerunt conscripta in synodo V, illis nequaquam praefixus fuerit praedictus sermo, quod Mennas VI annis ante dictam synodum jam mortuus fuerit. 2o Imperator, ex-consules et quidam episcopi inspexerunt librum, et detexerunt quod tres primi quaterniones praefatum sermonem exhibentes alia manu quam reliqui quaterniones fuerint exarati; insuper in illis tribus primis quaternionibus numerus, ut alias fieri assolebat, nullus fuerit subsignatus; imo in quarto quaternione erat numerus primus, [Col. 1019B] in quinto numerus secundus, etc. [(b) 1Kb] . Igitur fraus fuit manifesto detecta; unde et imperator jussit ut praefati tres quaterniones omitterentur, et reliqua Acta legerentur.

Advertendum quod liber iste productus fuerit ex patriarchio Cpltano; quis quaeso illum librum primum corruperat, aut corruptum illuc absconderat? Sed audiamus corruptiones reliquas.

37. Epistolae Vigilii papae sunt fictitiae.---Dum ex hoc libro relegeretur actio 7 synodi V, comparuerunt duae epistolae Vigilii papae, una ad Justinianum imperatorem, altera ad Theodoram Augustam, in quibus papa scripserat: Anathematizamus Theodorum Mopsuestenum, qui non confitetur . . . in Christo unam hypostasin (essentiam) et unam personam et unam [Col. 1019C] operationem. Legati Romani exclamaverunt: Non dixit Vigilius unam operationem: non sunt epistolae Vigilii [(c) 1Kb] , falsatus est hic liber sicut et exordia primi libri praesentis quintae synodi. Nam si unam operationem docuit Vigilius et susceptus est a synodo, utique et in definitione mentio occurreret de una operatione. Relectus est liber, et nihil de una operatione deprehensum est. Facta est conclusio, quod Macarius ex synodis unam voluntatem vel operationem non probaverit, ut promiserat. Igitur Macarius petiit inducias promisitque quod [Col. 1020A] ex aliis Patribus suam assertionem probare vellet [(d) 1Kb] .

38. Actio 4. S. Agatho papa asserit nullum ex praedecessoribus suis errasse in fide.---Actione 4, 15 Novembris, praelecta est epistola S. Agathonis papae ad imperatorem Constantinum ejusque fratres [(e) 1Kb] . Papa refert suum moerorem de nova doctrina: ponit nomina omnium legatorum tam suo quam synodi Romanae et archiepiscopi Ravennatensis nomine missorum: Qui duntaxat exponere studeant quid haec apostolica Ecclesia credat et praedicet, non per eloquentiam saecularem, quae nec suppetit idiotis hominibus [(f) 1Kb] , sed per sinceritatem apostolicae fidei . . . Eis duntaxat injunctum est ut nihil praesumant augere, imminuere vel mutare, sed traditionem hujus apostolicae sedis, ut a praedecessoribus apostolicis pontificibus [Col. 1020B] instituta est, sinceriter enarrare . . . Haec est apostolicae fidei traditio, ut duas in Christo naturas praedicemus . . . duas naturales voluntates et duas operationes non contrarias, eas nec adversas ad alterutrum dicimus, sicut a via veritatis errantes apostolicam traditionem accusant . . . Christianissimi Domini filii! profluentibus lacrymis exoro, porrigere dignemini dexteram apostolico dogmati, ut doctrina Petri non sub modio condatur, sed tuba clarius in toto orbe praedicetur . . . Haec apostolica Petri Ecclesia nunquam a via veritatis in qualibet erroris parte deflexa est, cujus auctoritatem utpote apostolorum omnium principis semper omnis catholica Christi Ecclesia et universales synodi amplexae sunt . . . Haec apostolica Christi Ecclesia per Dei omnipotentis [Col. 1020C] gratiam a tramite apostolicae traditionis nunquam errasse probabitur, nec haereticis novitatibus depravata succubuit, sed illibata fine tenus permanet secundum Salvatoris pollicitationem: Petre, Petre! . . . ego autem pro te rogavi, ut non deficiat fides tua, et tu aliquando conversus confirma fratres tuos . . . Qui fidem Petri non defecturam promisit, confirmare eum fratres suos admonuit, quod apostolicos pontifices meae exiguitatis praedecessores libere semper fecisse [(g) 1Kb] omnibus notum est. Quos quidem mea parvitas sequi desiderat. Vae enim mihi, si Domini [Col. 1021A] mei veritatem, quam ipsi sinceri praedicarunt, neglexero praedicare. Vae mihi, si silentio texero veritatem . . . Unde etiam apostolicae memoriae antistites, qui meam praecesserunt mediocritatem, dominica doctrina instructi, ex qua novitatem haereticam Cpltanae Ecclesiae praesules aggressi sunt inducere, nunquam eos neglexerunt hortari et rogantes admonere, ut a malo dogmate haeretici erroris vel tacentes abducerentur.

Post haec S. Agatho articulum fidei de duabus in Christo voluntatibus probat adducendo textus quamplurimos ex S. Scriptura, ex conciliis generalibus, ex SS. Patribus tam Graecis quam Latinis, signanter Augustino, Ambrosio, Leone, Hilario, Dionysio Areopagita [(a) 1Kb] , Gregorio Nazianzeno et Nysseno, [Col. 1021B] Chrysostomo, Anastasio, Cyrillo Alexandrino et Jerosolymitano. Dein enumerat haereticos antiquiores, qui unam in Christo voluntatem praedicarunt, nempe Apollinarium, Severum et Theodosium. Superaddit et recentiores Cyrum Alexandrinum et Theodorum Pharanitanum episcopos ac 4 patriarchas Cpltanos, Sergium, Pyrrhum, Paulum et Petrum [(b) 1Kb] . Refert epistolas et libros in quibus hi instabiles viri mox unam, mox duas voluntates vel operationes praedicarunt; citat epistolas Pyrrhi ad Joannem, Pauli ad Theodorum, Petri ad Vitalianum pontifices Romanos, item epistolam Sergii ad Cyrum Alexandrinum, aliasque Sergii lucubrationes; de Honorio altum silet Agatho [(c) 1Kb] , imo ne quidem prodit, quod Sergius ad Honorium epistolam aliquam scripserit pro vel [Col. 1021C] contra duas in Christo voluntates [(d) 2Kb] . Contra hanc epistolam (in qua S. Agatho pluries repetiit neminem ex suis praedecessoribus defecisse in fide et officio confirmandi fratres suos) nullus Graecorum vel mussitasse legitur, ne Macarius quidem. Quantum testimonium pro innocentia papae Honorii!

[Col. 1022A] 39. Epistola CXXV episcoporum Latinorum ad Synodum sextam nihil habet contra Honorium.---In eadem actione etiam perlecta est epistola CXXV episcoporum [(e) 1Kb] ex Synodo Romana ad Constantinum imp. et synodum sextam ita scribentium: Tota vita nostra sollicitudinibus plena est: nos circumdat manus gentium et labore corporis nobis paratur alimentum, quandoquidem antiqua possessio Ecclesiarum paulatim concidit diversis deficiens calamitatibus, et sola substantia nostra est fides nostra, cum qua vivere est summa gloria, propter quam mori est lucrum aeternum . . . Haec est perfecta nostra scientia, ut catholicae et apostolicae fidei terminos (quos hucusque sedes apostolica nobiscum simul et tenuit et tradit) tota mente servemus . . . Hanc ergo purae, catholicae et [Col. 1022B] apostolicae confessionis regulam, quae in hac urbe Roma sub Martino papa convenit synodus, praedicasse omnes nos agnovimus . . . Novi erroris auctores sunt Theodorus Pharanitanus, Cyrus Alexandrinus, Sergius, Pyrrhus, Paulus et Petrus Cpltani . . . Nos, ut civitas (in qua B. Petri apostolorum principis sedes est fundata, cujus auctoritatem revera omnes Christianorum gentes simul nobiscum adorant et venerantur) omnibus gentibus ostendatur esse superior, has personas eligendas esse rite censuimus, quae deberent afferre nostram relationem, hoc est omnium episcoporum qui sunt in septentrionalibus et occidentalibus regionibus; sic tamen, ut non tanquam de incertis contendant, sed tanquam firma, stabilia ac illaesa brevi definitione offerant [(f) 1Kb] . . . Mundanam [Col. 1022C] sapientiam et inanem deceptionem, sicut B. Paulus ait, omnino ignoramus, regulam tamen verae praedicationis simplicissima veritate docemus et defendimus. Tunc sequuntur subscriptiones similiter praelectae et Actis insertae, nempe: Agatho episcopus apostolicae Ecclesiae urbis Romae huic suggestioni . . . [Col. 1023A] sicut superius continentur, consensi et subscripsi. Andreas episcopus Ostiensis Ecclesiae in hanc suggestionem, quam pro apostolica nostra fide unanimiter construximus, subscripsi. Eodem omnino modo singuli reliqui episcopi subscripserunt, contestati quod unanimiter praefatam suggestionem construxerint [(a) 1Kb] .

40. Ad epistolas illas nihil responsum a Graecis.---Ego exspectassem ut nunc huic unanimi Latinorum episcoporum definitioni, tanquam satis discussae, imperator cum paucis Graecis, qui Constantinopoli congregati erant, mox consensum dedissent, praesertim cum evidens sit quod Christus habuerit voluntatem humanam, et Macarius in probando oppositum tam manifesto defecerit. Ast quod satis mirari [Col. 1023B] non valeo, nunc in hac actione 4 et proxime sequentibus nullo modo commemoratur an hae suggestiones Latinorum de duplici in Christo voluntate a Graecis fuerint acceptatae vel reprobatae. Imo imperator, quasi illas suggestiones judicaverit non esse satis decisivas, legitur dixisse: Sufficiunt quae hodierno die lecta sunt; Macarius, et qui cum eo erant, altero die proferant promissas SS. Patrum sententias.

41. Actio 5. Macarius novos textus produxisse dicitur.---Acta actionis 5 [(b) 1Kb] , quae dicitur servata die 7 Decembris, curioso lectori nullatenus satisfaciunt. Macarius dicitur, ab imperatore provocatus, protulisse sententias, quas dudum promiserat, et [Col. 1023C] quidem duos Codices; primi Codicis superscriptio fuit: Testimonia SS. Patrum unam Christi voluntatem docentium, quae est etiam Patris et Spiritus Sancti [(c) 1Kb] . Uterque Codex dicitur fuisse praelectus. In prioribus actionibus ea quae praelecta fuere etiam Actis scripto inserta fuerunt; sed in hac actione 5 praeter praedictum Codicis primi titulum ne syllaba legitur annotata. Interim Macarius refertur fuisse admonitus, ut si voluerit, plures in sequenti actione sententias pro sua opinione proferat. Admiror nimiam erga Macarium indulgentiam.

42. Actio 6. Macarius novos textus superaddidisse dicitur, qui sigillati fuerunt.---Actio 6 dicitur habita anno Constantini 27, post ejus consulatum 13, indictione 9, die 11 Februarii [(d) 1Kb] , ergo anno ae. v. 681. [Col. 1023D] Macarius, et qui cum eo erant, obtulerunt tertium Codicem inscriptum: Sequentia testimoniorum de voluntate. Hic tertius Codex dicitur praelectus, sed [Col. 1024A] nihil de eo Actis insertum est. Imperator dicitur jussisse ut nunc tres Codices a Macario oblati sigillentur a judicibus, a legatis Romanis et ab episcopis hujus synodi. Miror hunc apparatum, cum tantus circa epistolas Agathonis et synodi Romanae a legatis Romanis exhibitas non fuerit observatus; hae fuerunt lectae et Actis statim insertae, non sigillatae et repositae ad futuras sessiones. De codice tamen a Romanis oblato, Vid. n. 44.

43. Legati Romani novos textus pro duabus voluntatibus offerunt.---Porro post factam sigillationem legati Romani imperatorem admonuerunt, quod Macarius truncaverit textus a se praefatis Codicibus inscriptos, ac simul obtulerunt testimonia SS. Patrum pro duabus voluntatibus, nec non et haereticorum [Col. 1024B] pro una voluntate. Imperator jussit ut lectio differatur ad sessionem proximam. De Honorio necdum mentio occurrit. Caeterum haec Acta ita referuntur, ac si quaestio de una vel duabus in Christo operationibus necdum satis decisa fuerit.

44. Actio 7. Textus a legatis Romanis oblati leguntur.---Actio 7 dicitur servata die 27 Februarii, etc., uti prius. Imperator jussit ut testimonia, quae hesterno die a legatis Romanis fuerant oblata, praelegerentur; interrogavit legatos, an plura vellent proferre testimonia, qui responderunt ista sufficere, et institerunt ut synodus edicat quid sentiat de epistolis ab Agathone et synodo Romana missis et in actione 4 praelectis. Patriarchae Georgius Cpltanus et Macarius Antiochenus dicuntur respondisse quod [Col. 1024C] textus in praefatis epistolis citatos velint prius conferre cum libris in Patriarchio Cpltano asservatis et postea dare responsum. Imperator acquievit et jussit Codicem a legatis oblatum sigillari. Rationem cur hi Codices a legatis et Macario oblati tam singulari cura fuerint sigillati, non perspicio; an forsan suspicio fuit ne secretarius Agatho, n. 104 citandus, vel quis alius, Codices oblatos et jam praelectos falsaturus esset?

45. Actio 8. Epistola S. Agathonis recipitur ab episcopis Cpltano subjectis.---Actio 8 fuit habita die 7 Martii, etc., ut prius. Imperator interrogavit patriarchas Georgium Cpltanum et Macarium Antiochenum, an consentirent epistolis ab Agathone et synodo Romana missis? Georgius respondit: Textus ab [Col. 1024D] Agathone et synodo Romana citatos contuli et reperi concordantes cum libris in patriarchio Cpltano asservatis [(e) 1Kb] , et consentio eis, et sic profiteor et credo. [Col. 1025A] Tunc referuntur singula responsa XIV episcoporum Graecorum, qui omnes et singuli subscripserunt sententiae Agathonis papae, quin addiderint quod textus a papa citatos examinaverint. Inter illos Domitius episcopus Prusiados dixit: Litteras a Patre nostro Agathone SS. archiepiscopo apostolicae et principalis sedis antiquae Romae . . . tanquam ex Spiritu sancto dictatas per os S. Petri, et digito praedicti ter beatissimi papae Agathonis scriptas suscipio et amplector. Postea reliqui episcopi sedi Cpltanae subjecti insurrexerunt omnes et exclamarunt: Consentimus suggestionibus Agathonis papae et synodi eidem subjectae, credimus in Christo duas voluntates, eos qui dicunt unam voluntatem anathematizamus. Reflectendum, 1o quod in suggestionibus [Col. 1025B] Romanis Sergius, Pyrrus, Paulus, Petrus Cpltani et Cyrus Alexandrinus fuerint condemnati, sed Honorius ne nominatus quidem; 2o quod nullus horum Graecorum exceperit contra omissionem Honorii, ne Gregorius quidem Cpltanus vel Macarius Antiochenus.

46. Theodorus episcopus palam dicitur esse mentitus.---Porro inserta est et sequens historia: Theodorus episcopus Meletinae ingressus in medio dixit: Ego homo sum rusticus, et peto, ut haec charta legatur, quae ita habebat: In nullo ex quinque conciliis generalibus definitum est dari duas in Christo voluntates: Patrum testimonia differunt; hinc rogamus imperatorem ut nihil de una vel duabus voluntatibus [Col. 1025C] definiatur, neque aliquis defunctorum damnetur ob duas vel unam voluntatem. Theodorus ab imperatore interrogatus a quo chartam illam accepisset, respondit: Ab episcopis Nicomediensi, Claneensi, Hypaeporensi et a Stephano presbytero Macarii. Ast hi tres episcopi (non Stephanus abbas qui et presbyter) in medium progressi dixerunt: Mentitus est Theodorus episcopus Melitenus: nobis insciis chartula illa fuit confecta et porrecta; parati sumus fidem profiteri orthodoxam; hanc jussi sunt dare scriptam. Postea Theodorus interrogatur, a quo chartam acceperit; respondit: Ab isto Stephano abbate qui est de patriarchio Antiochiae [(a) 1Kb] .

47. Nomen Vitaliani papae diptychis restitutum.---Tunc [Col. 1025D] Georgius Cpltanus dicitur rogasse imperatorem ut nomen Vitaliani papae, quod ad instantiam Macarii Antiocheni e diptychis ejectum fuerat, restitueretur [(b) 1Kb] . Imperator dixit: Fiat. Tunc sancta synodus [Col. 1026A] exclamavit: Constantino imperatori . . . Conservatori orthodoxae fidei . . . Agathoni papae Romano . . . Georgio Patriarchae et sacro senatui multos annos. Interim necdum tota synodus suam sententiam dixerat, ut patebit ex n. seq.

48. Macarius patriarcha Antiochenus renuit assentiri Romanis.---Facta acclamatione interrogatus est Macarius patriarcha Antiochenus: an sequatur suggestiones ab Agathone papa missas, qui respondit: Non dico duas voluntates aut duas operationes in Christo, sed unam voluntatem et Deo-viralem operationem. Tunc IV episcopi, qui ex patriarchatu Antiocheno aderant, singuli suam sententiam dixerunt subscribentes suggestionibus Romanis. Sed quid fecerint vicarii patriarcharum Alexandrini et [Col. 1026B] Jerosolymitani, penitus omissum est. An possibile, ut hi omnino tacuerint, vel ut imperator et reliqui episcopi illam taciturnitatem non adverterint vel dissimulaverint? Si quis falsarius haec Acta composuerit vel corruperit, facilius fieri potuit ut ille patriarcharum praedictorum fuerit oblitus.

49. Macarius cum suo Stephano duas voluntates fateri detrectat. In eadem actione 8 producti sunt tres Codices a Macario olim oblati, tribusque sigillis muniti, iique redditi sunt Macario, ut recognosceret eos, an ipsi sint, quos tradiderat. Macarius eos manibus accepit et inspexit, ac fassus est: Vere ipsi sunt [(c) 1Kb] . Dein sanctissimus Macarius nonnisi unam voluntatem eamque divinam in Christo fassus est, tuncque Macarii professio fidei praelecta est sequentis [Col. 1026C] tenoris: Expositio seu confessio fidei Macarii haeresiarchae [(d) 1Kb] . Credo in unum Deum . . . . sanctas et universales quinque synodos suscipimus . . . anathematizamus omnem haeresim a Simone usque in praesens, praecipue Arium . . . , Origenem quoque et Didymum et Evagrium. Ad haec anathematizamus tria capitula, et Maximum [(e) 1Kb] , cujus impium dogma olim nostri Patres respuerunt, id est Honorius, Sergius, Cyrus . . . et Heraclius proavus vester, etc. [(f) 1Kb] . Macarius Deo amabilis addidit: non dicam duas voluntates in Christo, nec si membratim concidar aut projiciar in mare.

50. Pars textuum a Macario citatorum praelecta.---Tunc ex tribus Codicibus n. praec. indicatis praelectus [Col. 1026D] est primus, et ex eo ad probandam unam in Christo voluntatem amplissima fragmenta ex SS. Athanasio Alexandrino, Augustino (L. V adv. Julianum Pelagianistam), Ambrosio (L. ad Gratianum imperatorem [Col. 1027A] [(a) 1Kb] , Dionysio Areopagita et Chrysostomo.

Legati Romani singulis textibus a Macario citatis promptissimi addiderunt contextum, ex quo evidenter patuit, a fatis SS. Patribus duas voluntates fuisse creditas. Tunc Macarius a synodo anathematizatus est tanquam haereticus et falsarius ac ab episcopatu depositus. Nihilominus idem adhuc diu disputasse legitur. Tandem imperator dixit: Sufficiunt quae hodierna die relecta sunt [(b) 1Kb] , reliqua praesentis Codicis relinquantur in sequenti.

51. Actio 9. Numerus episcoporum residentium.---Actio 9 fertur habita Constantino imperatore anno 28 [(c) 1Kb] , post consulatum ejus anno 13, Heraclio et Tiberio ejus fratribus anno 22, die 8 Martii, indictione 9. Praeter XXXII congregatos episcopos Graecos [Col. 1027B] referuntur [(d) 1Kb] IV episcopi, Petrus Nicomediensis, Theodorus Melitenus, Antonius Hypaepon et Salomon Clanei. Hi IV ultimi episcopi vel hac vice non adfuerunt, vel falsa sunt quae sequuntur.

52. Quatuor episcopi et Stephanus Macarii presbyter ingrediuntur, recipiuntur.---Residentibus episcopis Constantinus primicerius notariorum hujus sanctissimae Dei catholicae et apostolicae [(e) 1Kb] magnae Ecclesiae . . . dixit: Assistunt prae velo episcopi Petrus Nicomediae, Salomon Clanei, Antonius Hyppon, Theodorus Meletinae . . . et Stephanus monachus discipulus Macarii [(f) 1Kb] . Imperator et sancta synodus dixerunt: Ingrediantur; et ingressi sunt. Imperator et sancta synodus dixerunt: relegantur quae dudum gesta sunt; et relecta sunt [(g) 1Kb] .

[Col. 1027C] 53. Macarius et Stephanus ut falsarii damnantur.---Imperator dixit: Ex Codice primo, qui oblatus est a Macario et Stephano, reliqua relegantur et conferantur ad Codices venerabilis patriarchii. Praelecta sunt duo fragmenta, unum iterum ex S. Athanasio [(h) 1Kb] , alterum ex S. Cyrillo. Episcopi Graeci adverterunt illos textus fuisse truncatos a Macario et Stephano, ac nihilominus esse contrarios systemati de una voluntate. Unde synodus dixit: Tu Stephane! et tuus magister Macarius SS. Patrum doctrinas corrupistis; definimus igitur, ab omni vos sacerdotali dignitate et ministerio alienos existere.

[Col. 1028A] 54. Quatuor alii episcopi restituuntur ob oblatam professionem, cujus lectio differtur.---Episcopos autem qui nunc in medio assistunt, et recte una nobiscum confitentur [(i) 1Kb] , praevidimus in locis propriis residere; libellos autem quos promiserunt propriae eorum fidei in subsequenti nobis offerant [(j) 1Kb] . . . Orthodoxo imperatori multos annos, novo Eutycheti malos annos, haereticum foras mitte. Et impulsus est Stephanus discipulus Macarii, et foras missus est. Quatuor episcopi Petrus Nicomediensis, Theodorus Melitenae, Salomon Clanei et Antonius Hippaeporum dixerunt: Parati sumus libellos offerre. Synodus dixit: Fiat; etiam in subsequenti offeratur Codicillus a Romanis jam dudum oblatus, et conferatur cum libris in hujate patriarchio asservatus. Duo [Col. 1028B] autem reliqui Codices a Macario et Stephano porrecti et nunc praelecti non conferantur, quia non pertinent ad hoc dogma [(k) 1Kb] .

55. Actio 10. Lectio iterum differtur.---Actio 10 die 19 Martii, reliqua ut prius. Inter episcopos residentes nunc comparent X novi episcopi. Petrus Nicomediensis et tres reliqui nunc voluerunt offerre libellos; sed imperator et synodus dixerunt: Quae dudum gesta sunt relegantur; et relecta sunt. Imperator et synodus dixerunt: Episcopi Petrus Nicomediensis, etc., promiserunt suos libros offerre; sed consequens est ut Codicillus a Romanis oblatus, qui sub sigillis consistit, ad medium ducatur, relegatur et conferatur cum libris hujus patriarchii.

[Col. 1028C] 56. Textus a Romanis citati leguntur et examinantur, an sint genuini.---Et prolatus est hujusmodi Codicillus signatus. Et postquam desigillatus fuisset, accipiens Petrus notarius ipsum authenticum librum extractum de scevophylacio, id est de loco sacrorum vasorum, membranaceum, tectum ex argento. Et Salomon notarius praedictum Codicillum testimoniorum relegit habentem superscriptionem in hisce verbis: Testimonia sanctorum ac probabilium Patrum ostendentia duas voluntates . . . in Christo.

1o S. Leonis papae Romani (Ex epist. 2 ad Leonem imp.): Quidquid in tempore accepit Christus, [Col. 1029A] etc. [(a) 1Kb] . . . . . Quod testimonium collatum est cum superius dicto libro scevophylacii, et convenit.

2o S. Ambrosii (Ep. 2 ad Gratianum imp.) . . . . . Quod testimonium similiter collatum cum libro chartaceo vetustissimo bibliothecae Cpltanae, et convenit.

3o Ejusdem S. Ambrosii (In Lucam) . . . . . Quod testimonium collatum est cum Codice Latinis litteris scripto, interpretante Constantino presbytero Cpltano Grammatico Latino, et convenit [(b) 1Kb] .

4o S. Joannis Cpolitani (Sermone: Iterum Circensia) . . . . . Quod testimonium similiter collatum est cum membranaceo de bibliotheca Cpltana: et convenit.

5o Ejusdem Joannis Cpltani (In Matthaeum) . . . . . [Col. 1029B] Quod testimonium similiter collatum cum codice chartaceo de bibliotheca Cpltana, et convenit.

6o S. Athanasii Alexandrini (L. de Trinitate) . . . . Quod testimonium similiter collatum et cum libro membranaceo crocato de bibliotheca Cpltana, et convenit.

7o S. Gregorii Nisseni (Adv. Apollinarem) . . . . . Quod testimonium similiter collatum est cum libro chartaceo bibliothecae Cpltanae, et convenit.

8o Ejusdem S. Gregorii (Ex L. de hominis Contemplatione, c. 4) . . . . . Item ex L. adv. Eunomium, c. 35 . . . . Quod collatum est . . . . et convenit.

9o S. Joannis Cpltani (Sermone: Pater! si possibile est) . . . . Quod testimonium collatum est cum libro chartaceo . . . . et convenit.

[Col. 1029C] 10o Ejusdem S. Joannis Chrysostomi (Sermone 66: Dulcis est praesens vita) . . . . Collatum est cum libro membranaceo . . . et convenit.

11o S. Cyrilli Alexandrini (L. de Thesauris, c. 24) . . . . Collatum est cum libro chartaceo . . . et convenit.

12o Ejusdem S. Cyrilli (Ex eodem libro) . . . Collatum est cum eodem libro . . . et convenit.

13o Ejusdem S. Cyrilli (L. III adv. Julianum) . . . . Collatum est cum libro membranaceo . . . et convenit.

14o Ejusdem S. Cyrilli (In Matth., tom. XI) . . . . Item aliud (Ex tom. XII) . . . . Quae duo testimonia collata sunt cum libro chartaceo, et convenerunt.

15o Ejusdem S. Cyrilli (L. in Joan.) . . . . . . Item aliud (Ex eodem sermone) . . . . . Quae duo [Col. 1030A] collata cum libro chartaceo . . . . . et convenerunt.

16o Ejusdem S. Cyrilli tria testimonia (Ex L. VIII, X, XII, in Joan.) . . . . Quae tria collata sunt cum libro chartaceo, et convenerunt.

17o S. Epiphanii . . . Collatum cum libro chartaceo . . . et convenit.

18o S. Gregorii Nazianzeni . . . . Collatum est eum libro de membranis croceis . . . et convenit.

19o S. Cyrilli Alexandrini (De Thesauris, l. XXIV) . . . Collatum cum libro chartaceo . . . et convenit.

20o Ejusdem S. Cyrilli (In Joan., l. IV) . . . . Collatum est ad librum chartaceum, et convenit.

21o S. Athanasii Alexandrini . . . Collatum est ad librum ex membranis croceis . . . et convenit.

22o S. Augustini (L. V adv. Julianum Pelagianistam) . . . [Col. 1030B] Collatum est ad librum Latinis litteris scriptum, interpretante Constantino presbytero Cpltano et Latino grammatico, et convenit [(c) 1Kb] .

23o S. Leonis papae (Ep. ad Flavianum) . . . . Collatum est ad librum membranaceum argento tectum et desumptum ex scevophylacio, et convenit.

24o Ejusdem S. Leonis (Epist. 2 ad Leonem imp.) . . . . Collatum est ad librum membranaceum argento tectum et desumptum ex scevophylacio, et convenit.

25o S. Justini . . . Collatum cum libro chartaceo hujus bibliothecae, et convenit.

26o S. Joannis Cpltani (Sermone in Thomam apostolum et contra Arianos) . . . . Collatum cum libro membranaceo prolato a Romanis [(d) 1Kb] legatis, et convenit.

[Col. 1030C] 27o S. Gregorii Nisseni (Contra Eunomium, ex tom. V, et ex tom. XII) . . . Quae duo testimonia collata sunt cum libro ex membranis croceis bibliothecae patriarchalis, et convenerunt.

28o Ejusdem (Ex epist. ad Eustachium de S. Trinitate) continens ita: Ostendant ergo, etc. [(e) 1Kb] . . . Item ejusdem ex eodem libro . . . Quae duo testimonia collata sunt cum libro ex membraneis croceis, et convenerunt.

29o S. Cyrilli Alexandrini (Sermone ad Theodosium imp.) . . . Collatum est cum libro membranaceo synodi III, seu Ephesinae . . . et conv.

30o Ejusdem (Sermone 32 Thesaurorum) . . . Collatum est cum libro chartaceo . . . et convenit.

[Col. 1031A] 31o Justiniani piissimi imperatoris (Lib. contra Nestorianos) [(a) 4Kb] . . . Collatum est cum libro membranaceo . . . et convenit.

32o Ejusdem sanctae memoriae Justiniani (Ex dogmatica epistola ad Zoilum) . . . et S. Cyrilli (Lib. XXXII Thesaurorum) . . . et in iis quae ad Theodosium . . . Quae duo testimonia collata sunt similiter ad librum membranaceum . . . et convenerunt.

33o S. Ephraemii archiepiscopi Antiocheni . . . duo testimonia (Ex defensione pro c. Chalcedonensi et tomo Leonis papae) . . . Collata cum libro chartaceo, prolato a legatis Romanis, et convenerunt.

34o S. Athanasii archiepiscopi Antiocheni [(b) 1Kb] (Ex defensione pro tomo Leonis papae) . . . Collatum cum libro chartaceo prolato a legatis Romanis

[Col. 1031B] 35o S. Joannis Schytopolitani . . . . . Collatum cum libro chartaceo bibliothecae patriarchalis, et convenit.

Postea praelecta et integra Actis inserta sunt alia XVI testimonia ex diversis haereticis Graecis, unam in Christo voluntatem asserentibus; quae similiter singula dicuntur collata cum libris respective membranaceis et chartaceis, partim Roma allatis, partim Cpoli asservatis, et convenisse [(c) 1Kb]

37. Saepius dicta quatuor episcoporum professio legitur.---His finitis, episcopi Petrus Nicomediensis, etc., [Col. 1032A] n. 54 indicati, obtulerunt suam fidei professionem non parvam, in qua duas confitentur voluntates, et subscribunt suggestionibus Romanis. Tunc Georgius apocrisiarius Theodori Jerosolymitani, qui inter praesidentes refertur, dicitur accessisse et rogasse: Legatur epistola synodica Sophronii Jerosolymitani archiepiscopi, quae ab ipso ad Sergium patriarcham Cpolitanum quidem missa est, sed a Sergio non suscepta, quam prae manibus habeo, ut discernatur, an sit catholica, necne. Imperator et synodus dixerunt: Praelegatur altero die.

58. Actio 11. Numerus episcoporum auctus.---Actio 11 dicitur habita die 20 Martii, indictione 9, uti prius. Nomine sedis Antiochenae nullus adfuit; ast numerus reliquorum episcoporum valde auctus, [Col. 1032B] nempe nunc comparent episcopi residentes LXXXI. Item in priori actione episcopus Selymbriae vocabatur Sergius, nunc vocatur Georgius, etc. Constantinopolis, quae hucusque dicta fuerat magna, nunc appellatur magnisona.

59. Epistola Sophronii synodica praelegitur.---Imprimis imperator et synodus dixerunt: Relegantur quae dudum gesta sunt. Et relecta sunt [(d) 1Kb] . Dein dixerunt: Legatur epistola synodica Sophronii Jerosolymitani [(e) 1Kb] et prolatus est liber illam continens, quem Agatho [(f) 1Kb] lector notarius relegit his [Col. 1033A] verbis: Domino omnium sanctissimo et beatissimo fratri et comministro Sergio archiepiscopo et patriarchae Cplitano Sophronius inutilis servus sanctae Christi Dei nostri civitatis. Papae, papae! beatissimi, quam mihi nunc gratia quies et longa, quam prius gratior, ex quo . . . de stercore et humo . . . ad sedem ascendi pontificalem . . . Clerici, monachi, laici, cives omnes violenta manu me compulerunt et more tyrannico coegerunt. Post longum proloquium sequitur longissima fidei professio, complexa prolixas explicationes mysteriorum sanctissimae Trinitatis, Incarnationis et creationis, insuper et catalogum omnium haereticorum a Simone Mago usque ad Joannem, Sergium, Thomam et Severum, qui quatuor ultimi dicuntur adhuc viventes et natione Syri [(a) 1Kb] . Ait: [Col. 1033B] Admitto synodum V, quae primarie abjecit insanum Origenem [(b) 1Kb] . . . ipsas personas exprimo, quas anathematizo et condemno non lingua solum et ore, sed corde et spiritu . . . Sint ergo semper anathema et catathema Simon Magus . . . . . et Origenes, Origenes alter qui et Adamantius . . . Didymus et Evagrius nugarum Origenis scelestissimi duces . . . Hos omnes anathematizo et catathemathizo animo, corde et ore, menteque, oratione et verbis . . . Latores hujus epistolae Leontium diaconum . . . secreti nostri cancellarium et protonotarium ac fratrem Polyeuctum benigne, spiritualiter, hilariter, suscipite . . . et cito ad nos remittite laetantes et exsultantes, quod dignati sint videre talem Byzantinorum antistitem . . . Ora pro me, sanctissime frater!

[Col. 1033C] 60. An sit genuina.---Nunc tria fuissent examinanda: 1, an illa epistola sit orthodoxa; 2, an cuncti quos Sophronius catathematizavit revera haeresin aliquam tradiderint; 3, an illa epistola sit genuinus S. Sophronii fetus. Synodus hac vice omnino nihil dixit de hac epistola, et licet eam alibi dictura sit catholicam, nunquam tamen asseruit eam esse genuinam. Igitur licitum erit timere ne forte sit spuria. Rationes metuendi sunt. 1. Illa epistola fuisset ad Sergium scripta anno 632, et nunc anno 681 primum in lucem producta, ut examinetur an sit catholica. 2. Illa epistola nullum praefert indicium ex quo appareat quod exarata [Col. 1034A] sit in aliquo concilio [(c) 1Kb] . Auctor significat se recenter evectum ad cathedram, et Sergio qua seniori suam fidem communicat, ab eoque erudiri expetit. Non est autem verosimile quod ad Sergium, qui tunc de fide modo suspectus erat, ita humiliter scripsisset Sophronius. 3. Stephanus episcopus Doriensis quidem a Sophronio Romam missus est, et ore ac scripto exposuit conamina Monothelitarum, attamen nullam videtur attulisse vel scivisse epistolam Sophronii synodicam [(d) 1Kb] . 4. Epistola Sophronii inscripta est uni Sergio, nullam continet notam quod directa fuerit Romam, quo tamen epistola synodica quam maxime mitti debuisset.

61. Tres alii libri a Macario editi praeleguntur.---Postquam praedicta synodica fuerat praelecta, imperator [Col. 1034B] et synodus dixerunt: Scientiam nunc relectorum synodicorum edocti sumus; dicant legati Roman an habeant adhuc alios SS. Patrum textus. Romani responderunt: Habemus adhuc alios, sed allati sufficiant. Tunc legati monuerunt imperatorem et synodum, quod in patriarchio Cpltano recondita sint adhuc alia scripta Macarii et Stephani pro una voluntate, et enixe rogarunt ut afferrentur et legerentur. Georgius diaconus et chartophylax ab imperatore et synodo interrogatus est, an verum sit; affirmavit. Igitur jussus est illa scripta proferre; qui mox egressus et confestim reversus attulit duos Codices et quaternionem chartaceos, et dixit: Hi Codices, domine, et quaternio chartaceus, qui cum eis est, in domo imperiali, quae Philippici dicitur, inventi [Col. 1034C] sunt in uno metato [(e) 1Kb] juris monasterii Christopoleos una cum aliis diversis Codicibus. Qui duo libri una cum quaternione chartaceo tam ex manus Stephani monachi proprietate quamque ex superscriptione eorum cognoscuntur Macarii et Stephani esse opuscula [(f) 1Kb] . . . Antiochus notarius praelegit quaternionem chartaceum . . . postea Codicem primum, cui titulus: Sermo a Macario acclamatus Constantino imperatori. Theophanes abbas ex Sicilia (ergo Latinus) narravit quod ille sermo a Macario missus fuerit et in Sardiniam et Romam et in alia loca [(g) 1Kb] . Imperator dixit: Nos quidem illum sermonem a Macario accepisse [Col. 1035A] nescimus; chartulas autem quasdam obtulit nobis, quas usque hactenus nec relegimus [(a) 1Kb] , sed in futura actione proferemus . . . Nunc legatur alter Macarii Codex, cui titulus: Sermo a Macario missus ad Lucam presbyterum et monachum in Africa . . . Lectio diu duravit. Tunc ex his Macarii haeretici Codicibus extracta sunt sex fragmenta, quae singula unam voluntatem astruebant. Insuper ex libris haereticorum Themistii, Apollinarii, Anthimi fuerunt congestae propositiones similiter unam voluntatem astruentes. Omnia haec fragmenta actis conspiciuntur inserta.

62. Imperator se subducit sessionibus futuris.---In fine hujus actionis 11 imperator praenuntiavit se concilio non amplius adfuturum esse, duos patricios [Col. 1035B] totidemque exconsules loco sui substituit futuros synodi praesides. Interim sequentes sessiones damnationem Honorii continentes in eodem trulli seu palatii imperialis loco, quo priores habitae sunt.

63. Actio 12. Chartae et tres Codices ab imperatore missi.---Actio 12 dicitur servata die 20 [(b) 1Kb] Martii, indictione 9, etc. Praesentes nominantur episcopi Graeci LXXXVI, Ecclesia Cpltana vocatur magnisona et apostolica. Primicerius notariorum dixit . . . Prae velo astat Joannes gloriosissimus patricius et quaestor missus ab imperatore chartas quasdam deferens, et suggerimus ad quod videtur. Gloriosissimi judices () et sancta synodus dixerunt: Fiat lectio eorum quae dudum gesta sunt. Et lecta sunt. Dixerunt: ingrediatur Joannes quaestor. Et ingressus est. Joannes [Col. 1035C] quaestor dixit: Imperator, cum de chartis, quas sibi a Macario traditas fuisse superiori die meminit, scrutatus esset, chartas et Codicillos, quos offero, eos mihi tradidit, jubens ea per me tradi vestrae sanctae synodo, quae ea debet examinare; et hoc vobis significat imperator, quod usque in hoc tempus ea non legerit, sed nec eorum quidem inscriptionem [(c) 1Kb] ; ea autem invenerit inter praesentes Codicillos. Quos quidem Codicillos cum hujusmodi chartis, ut videtis, misit omnes obsignatos. Judices et synodus dixerunt: Chartae et Codicilli a Joanne Quaestore prolati suscipiantur. Porrectae sunt chartae habentes sigillum ex cera exprimens monogrammon imperatoris, similiter autem et memorati Codices idem sigillum [Col. 1035D] habentes [(d) 1Kb] . . .

[Col. 1036A] 64. Praelegitur Codex primus.---Judices et synodus dixerunt: Joannes Quaestor revertatur ad sua, praefatae autem chartae legantur. Notarius praelegit primum Codicem, cui titulus: Sermo a Macario acclamatus Constantino imperatori. Cumque parumpet facta esset lectio, dixerunt: Is sermo in praecedenti actione jam lectus est [(e) 1Kb] , legatur chartula, quae cum illo codice inventa est . . . Charta praelecta est secundum partem, et judicata non pertinere ad praesentem materiam. Igitur

65. (Codex secundus seu epistola Sergii ad Cyrum, ubi iterata mentio epistolarum Menae ad Vigilium, ut et Vigilii ad Augustos.)---Secundus Codex est praelectus, in quo exstitit epistola Sergii patriarchae Cpltani ad Cyrum Phasidis episcopum sequentis [Col. 1036B] tenoris: Apparuit quidem nobis, etc. In hac epistola Sergius dicitur fuisse interrogatus a Cyro an una vel duae voluntates et operationes sint in Christo, et respondisse: In conciliis de eo nihil definitum est, S. Cyrillus Alexandrinus in nonnullis suis scriptis dixit unam Christi operationem. Quia etiam Menas hujus regiae civitatis archiepiscopus in oratione habita ad Vigilium papam similiter statuit unam esse Christi voluntatem et unam operationem . . . Curavimus ut dicta oratio transcriberetur, et jussimus eam tibi mitti cum his nostris litteris, etc., etc. [(f) 1Kb] .

Finita lectione hujus epistolae lecta est oratio Menae Cpltani ad Vigilium papam. Qua lecta judices et synodus dixerunt: Supervacanea fuit lectio hujus [Col. 1036C] orationis, quoniam ficta est et falsa, nec invenitur in registris (Cpltanis) epistolarum a Mena scriptarum [(g) 1Kb] . Sed et in tertia actione inventum est quod libro primo Actorum synodi V assuti fuerint tres quaterniones falsi hanc orationem referentes.

Ex eodem Codice praelectae sunt duae epistolae Vigilii ad Justinianum et Augustam. Judices et synodus dixerunt: Illas jam in actione 3 declaravimus esse fictitias. (Vid. n. 36, 37). Dein

66. (Codex tertius exhibens epistolam Sergii ad Honorium de prima origine Monothelitarum.)---Tertius Codex praelectus est sic habens: Exemplum epistolae [(h) 1Kb] Sergii archiepiscopi Cpltani ad Honorium papam Romae.

[Col. 1037A] Ante aliquod tempus, quando expeditionem [(a) 1Kb] contra Persas faciebat Heraclius imperator, venit in Armeniam [(b) 1Kb] , ubi Paulus (Monoculus) Severi haeresin secutus pro hac apologiam obtulit Heraclio; is imperator utpote in divinis dogmatibus pereruditus, disputando praedictum Paulum penitus convicit, qua occasione unam in Christo dixit operationem. Post aliquod autem tempus idem Heraclius venit in regionem Lazorum, et apud Cyrum tunc ibidem Phasidis nunc Alexandriae episcopum mentionem fecit de sua contra Paulum disputatione [(c) 1Kb] . Cyrus Heraclio respondit se non recte scire an una vel duae operationes de Christo sint praedicandae; igitur Cyrus jussu imperatoris nos (Sergium) interrogavit [(d) 1Kb] . Quamobrem nos ea quae nostrae erant cognitionis, [Col. 1037B] ei per epistolam (Vid. n. praec.) significavimus, addidimus etiam orationem a Mena hujus urbis patriarcha traditam Vigilio papae hic praesenti; [(e) 1Kb] nos autem nihil determinavimus, ut ex nostra ad Cyrum, quam accludimus, epistola dignosci poterit [(f) 2Kb] . Et ab illo quidem tempore haec controversia fuit silentio involuta.

Postquam autem parvo abhinc tempore [(g) 1Kb] Cyrus patriarcha Alexandrinus pie et moderate est adhortatus eos qui Alexandriae diversis Eutychetis, Dioscori, Severi et Juliani, haeresibus dissidebant, ut ad catholicam accederent Ecclesiam; et post multas disputationes et labores, quos cum maxima prudentia et utilissima eo in negotio dispensatione suscepit, id quod studebat effecit . . . Universus Alexandrinorum [Col. 1038A] populus, universa fere Aegyptus et Thebais et Lybia et reliquae provinciae Aegyptiacae nunc omnes unum facti sunt, convenerunt in caput de una Christi operatione [(h) 1Kb] . Cum haec ita processerint, Sophronius monachus (qui nunc, ut ex sola auditione accepimus, electus fuit antistes Jerosolymitanorum [(i) 1Kb] , nondum enim ejus synodales [(j) 1Kb] de more hucusque litteras accepimus), tunc Alexandriae apud Cyrum sanctissimum papam positus repugnavit capiti de una operatione. Cum autem Cyrus ei produxisset sanctos Patres unam operationem confessos, ac addidisset quod SS. Patres, ut plurium animas lucrifacerent, saepe numero aliquem fidei articulum dissimulassent [(k) 1Kb] , Sophronius hanc oeconomiam nullatenus admisit. Igitur cum litteris [Col. 1038B] Cyri venit ad nos, de eo quoque unam apud nos habuit orationem, instans apud nos ut vox unius operationis ex dictis capitibus supprimeretur, quod nos durum existimavimus . . . ; eum adhortati sumus, ut nobis proferret testimonia SS. Patrum duas operationes asserentium, quod penitus non valuit [(l) 1Kb] . Nos ut omnem contentionem supprimeremus, ad Cyrum scripsimus, ut postquam pacem cum haereticis composuit ad Ecclesiam receptis, de caetero nulli concedat unam vel duas operationes proferre, propterea, quia vox unius operationis, licet adhibita sit a nonnullis SS. Patribus, est tamen nova et conturbat aliquos putantes eam proferri ad tollendas Christi naturas. Similiter duarum operationum vox multos offendit, utpote a nullo SS. Patrum usurpata; [Col. 1039A] ex qua insuper sequitur quod in Christo essent duae voluntates inter se contrariae [(a) 1Kb] , duo volentes contraria . . . Tandem Sophronius nobis promisit, quod nullam deinceps vellet movere quaestionem de una aut duabus operationibus [(b) 1Kb] , sed petiit a nobis epistolam scriptam, quam et aliis ostendere posset, hanc [(c) 1Kb] libenter dedimus, et cum ea abnavigavit Sophronius. Nuper autem imperator ex civitate Edessenorum [(d) 1Kb] ad nos scripsit, ut sibi mitteremus sententias Patrum a Mena in oratione ad Vigigilium citatas pro una operatione, quod et fecimus. Simul imperatorem monuimus quod de una et duabus operationibus scrutari non oporteat. Propter quae accepimus ab imperatore responsionem quae continet ea quae conveniunt ejus quae a Deo dirigitur [Col. 1039B] serenitati [(e) 1Kb] . Necessarium duxi haec omnia sigillatim ad vestram beatitudinem referre per hanc epistolam quam ut legere velis rogamus, et supplere, si quid deesse deprehendatur [(f) 1Kb] et nobis significare quae videbuntur. Dies et annus quibus epistola sit scripta non additur.

67. Epistola Sergii ad Honorium videtur suspecta.---Haec Sergii epistola quoad epilogum satis submissa est; nihilominus mihi videtur saltem quoad partem anteriorem suspecta ob varias notas jam sparsim insinuatas. Ratio, quod copia illius epistolae lecta fuerit in codice aliquo per imperatorem anno 681 ad synodum sextam misso, non sufficit; nam in illo Codice quoque comprehensae fuerunt epistolae Menae ad Vigilium, Vigilii ad Justinianum, Vigilii ad [Col. 1039C] Theodoram; et tamen has tres epistolas synodus binis vicibus pronuntiavit fictitias: ergo ille Codex non habet sufficientem auctoritatem. Imo quia praefata epistola Sergii ad Honorium ex illo suspecto Codice desumpta est et inserta Actis synodi sextae, vel hinc solum suspecta haberi poterit, nisi aliunde probetur genuina.

68. Epistola Honorii ad Sergium responsoria. Item relectum est ex eodem Codice exemplar epistolae Honorii papae ad Sergium. Si ex Codice praelectum est exemplar epistolae Honorii, ergo hoc exemplar [Col. 1040A] non fuit nisi copia epistolae hucusque in originali nondum productae. Porro si epistola Sergii ad Honorium sit suspecta, id ipsum valebit de responsoria Honorii ad Sergium ex praefato suspecto Codice similiter producta. Videbimus in decursu quod ipsa synodus praefatis Codicibus hucusque plenam fidem non adhibuerit.

69. Afferuntur epistolae originales Sergii et Honorii.---Judices et synodus dixerunt: Oportet ad nos afferri registra et scripta dogmatica Sergii sive ad Honorium, sive ad Cyrum, sive ad Sophronium . . et Honorii ad Sergium, reposita in bibliotheca hujus Patriarchii ad conferendum cum codicillis a Macario imperatori traditis et nunc lectis. Georgius bibliothecarius dixit: Vado protinus, et quaecunque invenire [Col. 1040B] potero, mecum afferam. Item tres episcopi cum secretariis fuerunt missi ad Macarium interrogandum an duo libelli et chartaceus quaternio revera sint Macarii opuscula, et an tres Codices nunc praelecti revera a Macario traditi olim fuerint imperatori? Episcopi invenerunt Macarium in una cellula patriarchii; Macarius respondit: Duo libelli cum quaternione chartaceo sunt mea opuscula, et tres reliquos Codices [(g) 1Kb] ego anno superiori tradideram imperatori. Episcopi fatam Macarii responsionem renuntiarunt synodo: Similiter Georgius diaconus et chartophylax ex bibliotheca patriarchii, quoscunque invenire potuit, attulit Codices sive regesta, in quibus continebantur epistolae Sergii, Honorii et Sophronii [(h) 1Kb] . Igitur

[Col. 1040C] 70. (Conferuntur litterae Sergii et epistola authentica Honorii.)---1o Ex Codice sive regesto diversarum epistolarum Sergii relecta est epistola Sergii ad Cyrum. Collata cum appendice Macarii, qui allatus fuerat per Joannem quaestorem; et convenit. 2o Ex alio Codice [(i) 1Kb] praelecta est epistola Sergii ad Honorium Papam. Collata est cum Codice Macarii; et convenit. 3o Similiter prolata est a Georgio diacono et chartophylace epistola authentica Latina Honorii . . . ad Sergium una cum ejus interpretatione [(j) 1Kb] et collata [(k) 1Kb] est eadem Latina epistola per Joannem [Col. 1041A] episcopum Portuensem legatum synodi Romanae; et convenit. De epistola Sophronii nihil refertur.

71. Earum judicium differtur.---Judices dixerunt: Cum cognoverit synodus ea quae nunc lecta sunt et collata, Sergii, Honorii et Sophronii [(a) 1Kb] , dicat quae sibi videntur. Synodus respondit: De registris epistolarum scriptarum a Sergio, et authentica Honorii epistola, dein etiam de synodicis Sophronii jam lectis altero die dicemus [(b) 1Kb] .

72. Actio 13. Epistola Honorii prima damnatur ut haeretica.---Actio 13 (in qua Honorius papa prima vice condemnatus esse dicitur) servata est die 28 Martii. Nominantur praesentes episcopi Graeci LXXXIII; Ecclesia Cpltana vocatur magnisona et apostolica.

Judices et synodus dixerunt: Relegantur Acta [Col. 1041B] praeterita; et lecta sunt. Judices monuerunt synodum, ut sententiam proferret in antecedentibus promissam. Synodus dixit: Examinavimus Sergii epistolas ad Cyrum et Honorium, similiter et Honorii ad Sergium responsoriam. . . eas ut haereticas rejicimus. Quorum autem impia aversamur dogmata, eorum etiam nomina ex sancta Dei Ecclesia esse ejicienda statuimus, nempe Sergii Cpltani, Cyri Alexandrini, Pyrrhi, Pauli, et Petri Cpltanorum, deinde Theodori quoque Pharanitani, quarum omnium personarum meminit Agatho in sua suggestione et ejecit, ut qui sensissent contra orthodoxam nostram fidem, quos etiam decernimus subjici anathemati. Praeter hos autem et Honorium, etc., ut n. seq.

Ecce manifeste innuitur quod S. Agatho Honorium [Col. 1041C] anathemati non subjecerit, neque Graecis denuntiaverit inquirendum vel condemnandum.

73. Honorius papa damnatur ut haereticus. An adfuerit causa sufficiens damnandi Honorium?---Praeter hos autem ab Ecclesia simul ejici et anathemate feriri censemus Honorium papam; propterea quod nos invenimus per scripta ab ipso ad Sergium facta [(c) 1Kb] eum Sergii sententiam esse secutum in omnibus . . . synodicas Sophronii tanquam orthodoxas judicavimus.

Ex his iterum patet: 1o quod Honorius eo usque a nemine condemnatus fuerit vel ut haereticus, vel ut fautor haereseos. 2o Quod epistola Honorii, ob quam is anathematizatus est, nunc primum quasi [Col. 1041D] casu inventa fuerit; ergo ultra XL annis latuerit. Dum ante XL annos murmur quorumdam Graecorum contra Honorium exoriri coeperat, Joannes IV papa, datis ad imperatorem litteris, propugnavit in [Col. 1042A] epistola Honorii nihil haeretici fuisse assertum. Cur, quaeso, nullus patriarcharum subsecutorum epistolam Honorii unquam produxit, aut ad eam provocavit? Quando producta sunt opuscula Macarii patriarchae Cpltani, is prius interrogatus est num illa opuscula essent sua; quanto magis Honorius papa interrogari vel sufficienter convinci debuisset, quod esset verus auctor fatae epistolae in hac synodo productae.

Ast dicet aliquis: Papa jam defunctus erat, hinc interrogari non poterat. Resp.: Ergo nec condemnari debuisset, praesertim cum jam olim absolutus fuerit. Replicabit alius: Joannes episcopus Portuensis authenticam Honorii epistolam Latinam contulit, n. 70. Verum Resp.: Undenam constat epistolam illam Latinam, quae ex patriarchio Cpltano, ut dicitur, [Col. 1042B] fuit deprompta et Joanni ostensa, fuisse authenticam? Sed fuerit authentica; judices, tamen ut supponitur, eam non intellexerunt: unus Joannes testatus est, illam Latinam convenire cum copia in Graecum translata; hancque copiam graecam fuisse haereticam permittamus; sed an unus testis sufficit ad condemnandum papam? defunctum? olim absolutum? Quid, quaeso, testatus est Portuensis? An quod epistola Latina convenerit cum Graeca interpretatione? vel cum Codice Macarii falsarii? Cum ex patriarchio Cpltano jam plurima alia fictitia fuerint producta, quomodo Honorius jam mortuus damnari potuit ideo quia in illo patriarchio inventa fuit epistola sub illius nomine ante XL annos scripta, continens sententiam haeresi faventem [(d) 1Kb] ? Quomodo contigit, quod [Col. 1042C] legati S. Agathonis papae in talem damnationem consenserint, cum ipsis injunctum fuerat ut nullam permitterent innovationem?

74. Causa Pyrrhi, Pauli et Petri denuo examinatur.---Post condemnatum Honorium judices rogarunt synodum, ut in patriarchio investigetur an ibi praeter epistolas Sergii, Honorii et Sophronii, restent scripta Pyrrhi, Pauli, Petri Cpltanorum, Cyri Alexandrini et Theodori Pharanitani, quae similiter essent examinanda [(e) 1Kb] . Synodus existimavit hoc esse supervacaneum, cum horum doctrina haeretica omnibus manifesta sit, et Agatho papa aperte ostenderit quod eadem senserint quae Sergius, qui coepit [(f) 1Kb] novam vocem inducere in Ecclesiam. Judices [Col. 1042D] institerunt pro novo et accuratiore examine. Georgius Bibliothecarius ivit, quaesivit, rediit et dixit: Inveni epistolam Cyri qua episcopi Phasidis ad Sergium Cpltanum ante LVI annos indictione 14 scriptam; [Col. 1043A] alteram Cyri qua patriarchae Alexandrini ad eumdem Sergium una cum exemplaribus factae unionis inter Theodosianos et Cyrum; epistolam Theodori Pharanitani ad Sergium Arsenoitam et alios ejusdem Theodori libros diversos; similiter et interpretationes diversorum paternorum testimoniorum. Excussi vero ex hac bibliotheca alios sex libros habentes scripta Pyrrhi Cpltani, secundum plurimam partem propria Pyrrhi manu exarata. Similiter protuli regestum diversarum epistolarum Pauli Cpltani ad Theodorum papam et tres Pauli prosphoneticos, id est acclamatorios tomos ad Constantem imperatorem. Ad haec et Petri, qui post Paulum evectus est ad patriarchatum hujus urbis; similiter regestum diversarum epistolarum, in quo est ejusdem epistola [Col. 1043B] dogmatica ad Vitalianum papam. Synodus dixit: Omnia per ordinem relegantur. Antiochus notarius praelegit duas epistolas Cyri ad Sergium et exemplar factae unionis [(a) 1Kb] . Dein praelegit Codicem Theodori Pharanitani ad Sergium Arsenoitam, ac ex uno sermone 5 diversa fragmenta unam operationem asserentia, et ex alio ejusdem sermone alia sex fragmenta. Idem praelegit fragmentum ex tomo Pyrrhi dogmatico: ac aliud fragmentum ex epistola Pauli Cpltani ad Theodorum papam [(b) 1Kb] . Item praelecta est epistola Petri Cpltani ad Vitalianum papam. Dumque praelegeretur eadem epistola habens diversas Patrum sententias, legati S. Agathonis dixerunt: Sententiae Patrum in hac quae nunc relegitur Petri epistola productae sunt truncatae ab eodem Petro ad probandum [Col. 1043C] unam operationem. Judices et synodus dixerunt: Sententiae Patrum truncatae sunt, lectio epistolae ulterior non succedat. Synodus addidit: Agatho papa recte et juste in sua suggestione expulit Pyrrhum, Paulum et Petrum patriarchas hujus urbis [(c) 1Kb] , et Theodorum Pharanitanum et Cyrum Alexandrinum . . . Nos quoque eos in sacris diptychis ejici et anathemate subjici statuimus, et eorum scripta tanquam impietatibus plena abominamur et pronuntiamus ea debere aboleri [(d) 1Kb] .

75. Eorum successores judicantur catholici, et collocantur in diptycha.---Judices ulterius institerunt ut etiam proferrentur epistolae posteriorum patriarcharum Cpltanorum, nempe Thomae, Joannis et Constantini [(e) 1Kb] . Georgius chartophylax dixit: Codex, sive regestum, in quo continentur exemplaria synodicorum [Col. 1044A] quae facta sunt a Thoma, Joanne et Constantino, sunt hic apud me; cum his et authentica synodica bullata, quae facta sunt a Thoma Cpltano ad Vitalianum papam, quae etiam volens ad eum dirigere, propter Saracenorum incursum assidue imminentem, ut nostis, et obsessionem quae facta est per biennium [(f) 1Kb] , quo gessit episcopatum, non valuit diligere. Quaesivi autem libellos a diversis episcopis factos de una voluntate, et eos seposui in bibliotheca, ut vobis exhibeantur. Judices et synodus dixerunt: Litterae synodales Thomae, Joannis et Constantini, legantur nobis omnibus audientibus. Agatho lector et notarius sanctissimi patriarchae Cpltani accepit authenticum scriptum synodale Thomae bullatum; bullaque, quae ei erat imposita, coram omnibus [Col. 1044B] ablata, sic legit: Sanctissimo fratri Vitaliano Thomas indignus . . . Quod quidem synodale fuit collatum cum registro allato per Georgium Bibliothecarium. Et convenit citra ullum defectum a principio usque ad finem. Praeterea lectae sunt synodales Joannis . . . et Constantini. His ergo ab initio usque ad finem lectis, synodus dixit: Invenimus Thomam, Joannem et Constantinum nihil sensisse aut scripsisse contrarium rectae fidei [(g) 1Kb] . . . Hi ergo referantur in sacra diptycha . . . Georgius autem Bibliothecarius libellos a diversis scriptos tempore Sergii, Pyrrhi, Pauli et Petri factos statim ad nos adducat.

76. Epistola secunda Honorii invenitur, et comburitur.---Cum paulisper excessisset Georgius et paulo post reversus esset, diversas chartas afferens dixit: [Col. 1044C] Omnes libellos . . . . . et chartas, quae pertinent ad praesentem dogmaticam motionem, affero, in quibus inventa est etiam altera epistola Latina Honorii papae cum ejus interpretatione. Affero etiam diversas alias dogmaticas signanter Pyrrhi Cpltani ad Joannem papam. Ex hac Honorii epistola duo duntaxat fragmenta fuerunt praelecta, ut n. 26 indicatum fuit. Tandem tota [(h) 1Kb] et reliqua omnia tanquam perniciosa igni tradita sunt et combusta, ut n. 5.

Hucusque ignotum fuerat quod papa Honorius duas ad Sergium epistolas in eadem causa perscripserit; has Graeci stante hac synodo primum detexerunt originales, propter primam Honorium papam modo defunctum condemnant ut haereticum, abjiciunt ab Ecclesia; quo facto, litteras originales comburunt, et copias inserunt Actis. Quis non stupeat [Col. 1045A] hunc procedendi modum? Cur epistolae originales (si in patriarchio fuissent reconditae uti prius) fuissent magis perniciosae quam earum transumpta Actis inserta et nunc ubivis publicata? Insuper in hoc casu maxime extraordinario et prorsus singulari (quo papa defunctus a Graecis damnatur ut haereticus) oportuisset originales litteras quam sollicitissime asservare, ut papae Agathoni vel etiam imperatori pro tunc absenti, si hi damnationi subscribere postea recusassent, ipsae originales Honorii epistolae ostendi potuissent.

77. Actio 14. Quod Menae et Vigilii papae epistolae fuerint fictitiae, iterato confirmatur. Patriarchae Paulus, Theodorus Cpltani et Macarius dicuntur falsasse synodum quintam.---Actio 14 dicitur servata die 5 [Col. 1045B] Aprilis, indictione 9. Theophanes [(a) 1Kb] novus patriarcha Antiochenus et LXXXVII alii episcopi Graeci nominantur. Judices et synodus dixerunt: Fiat lectio eorum quae jam sunt acta. Et lecta sunt. Dein jusserunt ut Georgius bibliothecarius iterato ex patriarchio proferret duos libros membranaceos et alterum chartaceum, ex quibus actione 3 et 12 praelectae fuerant litterae Menae ad Vigilium papam et Vigilii ad Augustos. Georgius jussus est jurare quod interea circa illos libros nihil mutatum fuerit; juravit, insuper retulit quod nunc quoque alium Codicem chartaceum invenerit, in quo Acta synodi V descripta fuerint. Tunc libri primo dicti denuo diligenter considerati, examinati, collati cum chartaceo noviter invento, aliisque Codicibus antiquis Acta synodi V [Col. 1045C] continentibus, et iterato deprehensum est, quod litterae Menae ad Vigilium et Vigilii ad Augustos fuerint fictitiae, praefatis libris per alienam manum insertae, et sic tandem illae litterae anathemati subjectae [(b) 1Kb] .

Instituto ulteriori examine, detectum est quod plura alia exemplaria synodum V exhibentia, quae extra patriarchium exstiterant, fuerint simili modo falsata, et quidem exemplaria Graeca fuerant adulterata auctoribus patriarchis Theodoro [(c) 1Kb] Cpltano et Macario Antiocheno, Latina vero promovente Paulo [Col. 1046A] patriarcha Cpltano Monothelitis [(d) 1Kb] . Synodus exclamavit: Anathema libello Menae ad Vigilium, anathema duabus epistolis Vigilii ad Justinianum et Theodoram, anathema iis qui falsaverunt Acta synodi V [(e) 1Kb] .

78. Actio 15. Polychronius Monothelita mortuum suscitare conatur, excommunicatur.---Actio 15 dicitur (tam in Graeco quam Latino) servata anno Constantini 28, Heraclii et Tiberii 22, die 26 Aprilis [(f) 1Kb] . Polychronius, monachus et inveteratus Monothelita, in concilium admissus est, promisit [(g) 1Kb] quod in virtute fidei suae de una voluntate resuscitaturus esset mortuum; chartam a se scriptam posuit super cadaver in loco publico in feretro argenteo expositum, per plures horas mortuo insusurravit, sed ille non revixit. [Col. 1046B] Igitur populus exclamavit: Novo Simoni anathema. Dein Polychronius a synodo admonitus ad resipiscendum, cum pertinax permanserit, depositus est et anathematizatus.

79. Actio 16. Constantinus Monothelita damnatur, excommunicatur.---Actio 16 fuit anno Constantini 28, post consulatum ejus 13, Heraclii et Tiberii 23, 9 Augusti [(h) 1Kb] , indictione 9. Vicarius episcopi Ravennatensis, et episcopus Thessalonicensis, qui hucusque semper sederunt post episcopos legatos synodi Romanae, hos nunc immediate praecedunt, et nominantur praeter legatos Romanos et patriarchas. Episcopi Graeci CXLI. Quod Acta praeterita fuerint praelecta, non refertur. Quidam presbyter Apameensis ex Syria, Constantinus nomine, sese synodo sistit, [Col. 1046C] ad pacem cum Monothelitis ineundam hortatur, duas in Christo voluntates negat; cum monitus non resipuerit, excommunicatur.

80. Honorius iterato damnatur.---Tunc Georgius patriarcha Cpltanus proposuit: Ego et quidam pauci qui sub sede mea sunt episcopi rogamus ut, si possibile est, nominatim non anathematizentur personae in exclamationibus, id est Sergius, Pyrrhus, Paulus et Petrus [(i) 1Kb] . Synodus dixit: qui semel sunt condemnati et jam dudum ejecti de sacris diptychis . . . oportet nominatim quoque anathematizari in acclamationibus . . . [Col. 1047A] Universi [(a) 1Kb] exclamaverunt anathema haereticis Theodoro Pharanitano, Sergio, Cyro, HONORIO [(b) 1Kb] , Pyrrho, Paulo, Petro, Macario, Stephano, Polychronio, Apargio [(c) 1Kb] Pargensi. Synodus dixit: sufficiunt haec [(d) 1Kb] ; in sequenti synodaliter statuemus definitionem fidei.

81. Anastasii Bibliothecarii relatio de synodo sexta.---Hic ex Baronio (Ad annum 681) monendum censui. Anastasius Bibliothecarius (In Agathone) de hac synodo V agens plura praetermisit, dum sex tantum in ea retulit actiones. Synodum ante Pascha anno 681 absolutam indicavit, nihilque prodidit de actionibus in quibus condemnatio Honorii nunc legitur. Postquam damnationem haereticorum ibidem factam retulit, addidit sequentia: Deinde abstulerunt de diptychis [Col. 1047B] Ecclesiarum nomina patriarcharum, vel eorum picturas de Ecclesia, aut de foribus ejus, aut ubi esse poterant, auferentes, id est Cyri, Sergii, Pyrrhi, nec non Petri. Nihil additur de Honorio, cujus epitaphia permanserunt n. 4. Addidit Athanasius quod Joannes episcopus Portuensis Dominica in Albis in templo Sophiae ad laetitiam populi vel concilii missam publicam coram imperatore et patriarcha celebraverit Latine, et omnes unanimes in laudes et victorias piissimorum imperatorum idem Latinis vocibus exclamarunt [(e) 1Kb] . Anastasius nec retulit historiam, quod synodus cum Polychronio conditionem inierit de mortuo resuscitando, n. 78 indicatam. Quandonam haec synodus juxta Anastasium incoeperit, vid. n. 32.

82. Actio 17. Decretum fidei editur.---Actio 17 [Col. 1047C] inscribitur: Definitio orthodoxae fidei facta in regia urbe temporibus Constantini imperatoris, servata anno Constantini 28, post consulatum ejus 13, Heraclii et Tiberii 23, 11 Septembris, indictione 10; episcopi Graeci nominantur 86 [(f) 1Kb] . Definitio fidei dicitur praelecta, quae ipsa tamen verbotenus refertur actione sequenti.

83. Actio 18. Alius sedendi ordo. Decretum fidei, in quo Honorius papa damnatur, et Petri successores extolluntur.---Actio 18 dicitur habita die 16 Septembris, anno imperatoris Constantini, qui iterum personaliter adfuisse dicitur, 28; Heraclii et Tiberii 23 [(g) 1Kb] , indictione 10. Ordo sedendi et subscribendi non parum turbatus est, nempe referuntur: 1o legati [Col. 1047D] Agathonis; 2o patriarchae Cpltanus, Alexandrinus, Antiochenus, Jerosolymitanus; 3o episcopus Thessalonicensis, legatus ex Cypro, et legatus Ravennatensis; [Col. 1048A] 4o Joannes episcopus Portuensis legatus synodi Romanae; 5o duo episcopi unus Corintho, ex Creta alter; 6o duo episcopi Latini legati synodi Romanae; 7o reliqui episcopi. Ecclesia Cpltana vocatur magnisona et apostolica.

Praelectum est decretum synodi, in quo Patres profitentur se sequi V synodos oecumenicas, recitant symbola fidei Nicaenum et Cpltanum, tunc addunt: Sufficiebant quidem haec . . . sed diabolus, cum nunc invenisset apta suae voluntati instrumenta . . . Theodorum Pharanitanum, Sergium, Pyrrhum, Paulum, Petrum, qui fuerunt antistites hujus regiae civitatis, et praeterea Honorium, qui fuit papa Romae veteris [(h) 1Kb] , Cyrum qui fuit episcopus Alexandriae, et Macarium qui fuit proximae antistes Antiochiae, et Stephanum [Col. 1048B] hujus discipulum; non cessavit per ipsos in Ecclesia suscitare erroris scandala unius voluntatis et operationis in duabus naturis Christi Dei nostri . . . seminans haeresin [(i) 1Kb] Apollinaris . . . Haec sancta et oecumenica synodus fideliter suscipit et supinis manibus amplectitur sanctissimi et beatissimi papae Agathonis suggestionem, qui nominatim ejicit eos [(j) 1Kb] qui praedicarunt et docuerunt, ut prius est ostensum, unam voluntatem Christi . . . Similiter etiam admittit alteram suggestionem synodalem 125 episcoporum sub eodem sanctissimo et beatissimo papa congregatorum, etc., etc.

Subscripserunt Patres CLXXIV [(k) 1Kb] , primo loco tres legati Agathonis papae: subscripsi; tunc reliqui ordine, quo supra: definiens subscripsi. Legatus Jerosolymitanus [Col. 1048C] suam Ecclesiam appellat apostolicam. Abbates non subscripserunt.

84. Clausula Honorium concernens videtur interpolata.---Praefatam fidei professionem esse genuinam credo, praeter periocham de Honorio, quam interpolatam esse censeo; si enim sancta synodus supinis manibus amplexa fuerit suggestionem Agathonis, si Agatho papa expresse prohibuerit, ne suae suggestioni aliquid adderetur, quomodo, quaeso, haec erga papam obsequentissima synodus ausa fuisset, inter anathematizatos in decreto fidei recensere Honorium papam Romanum, quem Agatho non nominaverat, imo positive excluserat docendo quod nullus suorum praedecessorum in fide erraverit? Quem Joannes [Col. 1048D] IV papa et S. Maximus semper catholicum fuisse invicte demonstraverant?

Porro si periocha de Honorio fuerit hoc loco interpolata, [Col. 1049A] supposititium censeri debebit quidquid supra de haeresi Honorii inspersum fuit. Et vicissim, si epistolae quae sub nomine Honorii supra fuerunt productae sint vel fictitiae vel corruptae, damnatio papae censeri debebit hoc loco interpolata, utpote tunc nulli solido nixa fundamento. Sed

Objicies: In epistola Agathonis etiam non continentur Macarius, Stephanus, Polychronius, Constantinus, et nihilominus hi nominatim anathematizati sunt. Resp.: etiam hi proprio ore in hac synodo sexta suam haeresin primum fassi fuerant, igitur ab Agathone condemnari non potuerant. Causa Honorii controversa jam olim a Joanne papa IV decisa fuerat pro Honorio.

85. Honorius iterato damnatur post subscriptiones.---Post [Col. 1049B] praefatas subscriptiones imperator dicitur interrogasse an decretum fuerit editum ex consensu omnium? et synodus exclamasse: Omnes sic credimus . . . haec est fides apostolorum . . . Theodoro Pharanitano anathema, Sergio et HONORIO anathema, Pyrrho et Paulo anathema, Cyro et Petro anathema, Macario et Stephano et Polychronio [(a) 1Kb] anathema.

Haec tota periodus, quod post praefatas subscriptiones imperator denuo interrogaverit; quod cuncti iterum exclamaverint: Anathema Honorio, etc., Actis originalibus non fuisse inserta, sed potius per alienam manum assuta mihi videtur. Sequitur

86. (Sermo acclamatorius, in quo Honorius denuo damnatur.)---Sermo synodi acclamatorius, qui [Col. 1049C] prosphoneticus dicitur, ad imperatorem. In illo multae laudes et gratiae acclamantur imperatori praesenti, quod hanc universalem synodum convocaverit secutus exempla Constantini M., Theodosii, Marciani et Justiniani; tandem additur: Agathonis sanctissimi patris nostri et summi papae dogmaticis litteris consentimus . . . Christus est homo perfectus . . . duas in Christo voluntates glorificamus . . . anathemati subjicimus Theodorum Pharanitanum, Sergium et Paulum, Pyrrhum simul et Petrum, qui fuerunt antistites [Col. 1050A] Cpltani, insuper et Cyrum, qui fuit sacerdos Alexandrinus: et cum eis HONORIUM, qui fuit antistes Romanus, utpote qui eos in his fuit secutus [(b) 1Kb] . Super his praecipua ratione anathematizatus Macarium . . . et Stephanum . . . similiter autem et Polychronium sensu puerilem et delirum senem, qui profiteretur se mortuos suscitaturum. Neque vero aliqui forte accusent sanctissimi papae (Agathonis) divinum zelum et hanc synodum [(c) 1Kb] . Nos enim et illius (Agathonis) et ante nos et nobiscum ille apostolicas et paternas secuti sumus traditiones . . . summus autem nobis opem ferebat apostolorum princeps; illius enim imitatorem et cathedrae successorem habuimus adhortantem et confirmantem [(d) 1Kb] . Tibi a Deo descriptam confessionem Roma vetus porrexit [(e) 1Kb] : [Col. 1050B] lux dogmatum orta est ex Occidente, charta et atramentum cernebatur, et Petrus loquebatur per Agathonem. His quae a nobis definita sunt signaculum tribue et imperialem ratihabitionem et firmitatem . . . Scito enim quod nihil falsimus [(f) 1Kb] . . . Gaude, nova Roma, Constantinopolis! laetare, civitas Sion, cacumen orbis terrarum! Portae inferi adversus tuum orthodoxum imperium [(g) 1Kb] non praevalebunt. Subscripserunt CLIII Patres, inter quos primo loco comparent legati Agathonis papae sub his verbis: Huic prosphonetico deprecans subscripsi.

Hanc acclamationem ego censeo indignam Romanis, vel totam supposititiam vel foede interpolatam. Interim S. Leo II papa dicitur eam misisse in Hispaniam (Vid. n. 94, 96, 97).

[Col. 1050C] 87. An tota moles actorum missa ad quinque Ecclesias patriarchales?---In Actis additur [(h) 1Kb] : Synodus dixit: Petimus ab imperatore ut subscripta exempla decreti lecti [(i) 1Kb] tradantur V sedibus patriarchalibus cum subsignatione imperatoria. Imperator dixit: Id pie efficiemus [(j) 1Kb] .

Sciendum quod, sicut promiserat imperator, exempla decreti a se subsignata praebuit quinque sedibus patriarchalibus: apostolicae S. Petri seu Agathoni [(k) 1Kb] ; apostolicae magnae Ecclesiae Cpolitanae [Col. 1051A] [(a) 1Kb] ; apostolicae sancti evangelistae Marci Alexandriae per Petrum presbyterum; . . . sedi Antiochensium sive Theopolitarum magnae civitatis per Theophanem patriarcham; sedi Jerosolymitarum per Georgium monachum Sebastenum, qui postea fuit patriarcha Antiochenus [(b) 1Kb] .

Hae ultimae expressiones: sciendum, quod imperator sicut promiserat praebuit, . . . per Georgium, qui postea, etc., manifesto produnt auctorem, qui postea historiam praefati concilii conscripsit, vel postea ampliavit.

88. Ex solis Actis Honorius non probatur damnatus.---Ob hanc et alias notas criticas sparsim insinuatas censeo Acta concilii, prout nunc exstant, non esse irrefragabilis auctoritatis, signanter non quoad historiam [Col. 1051B] de Honorio papa in illis Actis damnato. Igitur, spectatis solis his Actis synodi sextae, non satis constat quod Honorius papa litteras scripserit haereticas, vel etiam propter has revera anathematizatus fuerit. Cum vero certum sit, quod in communione sanctae Ecclesiae obierit, et per XL annos post mortem in possessione integrae orthodoxi praesulis famae perduraverit, ex illa possessione propter Acta tam suspecta (ut nihil dicam de judicibus non competentibus) deturbari non debet. Imo et honori synodi sextae consulitur, si Acta habeantur ut interpolata. Sed nunc videndum.



 III. An ex iis quae synodum VI subsecuta sunt probari valeat Honorium papam revera damnatum esse.

[Col. 1051C] 89. Epistola synodi VI missa ad papam damnans Honorium.---I. Primo loco memorandum est Exemplum litterarum missarum a sancta et oecumenica sexta synodo ad Agathonem papam.

Sanctum concilium beatissimo papae [(c) 1Kb] in Domino salutem. Maximi morbi maximis indigent auxiliis, ut scitis, beatissimi! propterea Christus ostendit sapientem medicum vestram colendam sanctitatem . . . Praeeunte nobis Constantino imperatore [(d) 1Kb] , errorem impietatis evertimus . . . Ipsos autem, qui circa fidem peccaverunt in matutinis extra castra atriorum Dei, [Col. 1052A] ut cum Davide dicam [(e) 1Kb] , anathematibus interfecimus secundum sententiam quae sacris vestris litteris in eos prius [(f) 1Kb] pronuntiata: Theodorum, inquam, Pharanitam, Sergium, HONORIUM [(g) 1Kb] , Cyrum, Paulum, Pyrrhum et Petrum . . . Praeter eos autem et Macarium, qui fuit episcopus Antiochenus, et Stephanum ejus discipulum, et Polychronium . . . Lapsum illorum non irrisimus, neque de illorum insania laetati exsultavimus, neque propterea valde elati sumus [(h) 1Kb] . Non sic nos de his, o venerandum caput! didicimus. Nihil fecimus ex gratia et odio, sicut licet cognoscere ex Actis quae missa sunt ad vestram beatitudinem [(i) 1Kb] . Deinde etiam per legatos a vestra sanctitate et synodo Romana missos, qui convenienter vestrae institutioni [(j) 1Kb] decertarunt . . . universam, [Col. 1052B] quae cum vestra est beatitudine, fraternitatem plurimum salutamus. Georgius episcopus Cpltanus subsignavi . . . Georgius apostolicae sedis Jerosolymorum similiter subsignavi . . . Citonatus insulae Sardiniae pro me et synodo quae sub me est similiter subsignavi. Leguntur subscripsisse LVI episcopi, inter quos non comparent III legati S. Agathonis. Dies et annus quibus epistola isthaec sit data desiderantur. Mihi videtur tota supposititia.

90. Edictum publicum quo imperator confirmat synodum sextam et bis damnat Honorium.---II. Edictum imperatoris Constantini propositum in tertio atrio [(k) 1Kb] sanctissimae et magnae ecclesiae prope aulam quae Dicymbala vocatur.

Est valde prolixum et dogmaticum, auctor se [Col. 1052C] ipsum vocat imperatorem piissimum, in Jesu Christo Deo fidelem. Inter caetera ait: Sacrilegi sacerdotes [(l) 1Kb] Ecclesias perverse gubernarunt; sunt autem hi: Theodorus . . . Sergius . . . ad haec et HONORIUS, qui fuit antiquae Romae papa, hujusmodi haereseos confirmator, qui etiam sui exstitit oppugnator. Similiter Pyrrhus et Paulus et Petrus hujus civitatis patriarchae. Macarius . . . et Stephanus . . . et Polychronius . . . Verum nos eis qui ab origine pie ante nos regnarunt exaequari cupientes, zeloque rectae fidei conflagrantes . . . universale concilium sanctum convocavimus [Col. 1053A] [(a) 1Kb] . . . Anathematizamus . . . novorum dogmatum haeresiarchas et defensores: Theodorum, inquam . . . Sergium . . . praeterea autem Honorium quoque papam veteris Romae, qui fuit cum eis in omnibus cohaereticus et concurrens et confirmator haeresis; et Cyrum . . . Pyrrhum, Paulum et Petrum, et praeter eos Macarium . . . Stephanum . . . et Polychronium . . . Si quis autem hoc nostrum pium circumscribat edictum, episcopus, clericus, monachus, deponentur, etc.

De hoc edicto censeo ut n. 89. Accedit

91. (Epistola Constantini Imp. ad Leonem II Papam.)---III. Epistola piissimi imperatoris Constantini ad Leonem . . . papam Romanum, missa per eos qui illinc directi erant a superstite Agathone [(b) 1Kb] . Missa 13 Decembris, indictione 10 [(c) 1Kb] . Locus non designatur [Col. 1053B] quo scripta sit haec epistola. In ea auctor narrat Leoni papae quomodo synodum convocaverit, Agathonis papae suggestionem deprehenderit catholicam; addidit: tanquam ipsius divini Petri vocem Agathonis epistolam admirati sumus . . . Solus Macarius cum iis quos ad se attraxit defecit . . . Quid fusiori opus est narratione, quae in Actis sigillatim narrantur, ex quibus ad vos missis omnium quae fuerunt agitata vel minutissimam habebitis notitiam . . . Decretum fidei a synodo editum nostro pio edicto [(d) 1Kb] confirmavimus [(e) 1Kb] . . . Esto vir fortis et strenuus et verbi romphaea accingere . . . sta firmus . . . et ad omnem haereticam auditionem exscindendam esto prompto et alacri animo, sicut etiam prius quoque Petrus judaici auditus sensum gladio percussum [Col. 1053C] abstulit . . . Rogamus vestram sacratissimam Celsitudinem, ut citra moram emittat apocrisiarium, ut is degens in hac civitate [(f) 1Kb] in omnibus negotiis ecclesiasticis repraesentet personam vestrae sanctitatis. Vale, beatissime! et exsurge ad orandum intensius pro nostra potentia. Subscriptio pii imperatoris: Deus te conservet ad multos annos, sanctissime et beatissime Pater.

Haec epistola non meminit quidem Honorii, attamen [Col. 1054A] a Baronio rejecta est inter spurias, quo ad stylum differt multum ab epistola n. 28 indicata . . Assentior Baronio. Sequitur

(92. Epistola ejusdem ad synodum Romanam).---IV. Epistola ejusdem pii imperatoris Constantini aa synodum sedis apostolicae Romae, et missa per eosdem synodales [(g) 1Kb] . Inscriptio: Omnibus sanctis quae ubicunque sunt synodis pertinentibus ad synodum sedis apostolicae.

Auctor hujus epistolae laudat suggestionem synodi Romanae confectam sub Agathone, quem universalem pastorum principem appellat; addit: Tanquam ipsius divini Petri vocem Agathonis epistolam admirati sumus. Nemo enim nisi unus Macarius cum propriis discipulis defecit . . Qualiter cecidisti de [Col. 1054B] coelo, de sacerdotali culmine, o Lucifer! qui mane oriebaris [(h) 1Kb] . . . Definitionem hujus concilii imperium nostrum per pia edicta confirmavit [(i) 1Kb] . . . Valete, sacratissimi praesules pietatis, et orate pro nostra potentia. In Editione Graeca annus, dies et locus, quibus haec epistola fuerit data, non leguntur; attamen in una Editionum Latinarum additum est: Data X Kalendas Januarias, Constantinopoli, imperiali domo, piissimo, perpetuo Augusto Constantino imperatore, anno 29, et post consulatum ejusdem anno 13, indictione 10.

Igitur haec epistola, quae similiter non meminit Honorii, fuisset edita die 23 Decembris anno 681; mihi videtur spuria ut prior n. praec. Sequitur

[Col. 1054C] 93. (Epistola prima Leonis papae confirmatoria priorum.)---V. Epistola missa a sanctissimo papa Romano ad Constantinum imperatorem confirmans et approbans quae in Sancto et universali concilio VI gesta et definita sunt [(j) 1Kb] .

Pontifex laudat imperatoris zelum et humilitatem, qua sublimissimus princeps unum se de collegio sacerdotum adnumerari concupierit: narrat quod legati ab Agathone per 8 indictionem missi, per [Col. 1055A] nuper elapsam [(a) 1Kb] 10 indictionem, mense Julio [(b) 1Kb] , Romam reversi cum Actis synodalibus et epistolis imperatoris. Papa addit: Gestorum synodalium seriem recensentes, curiosaque diligentia singula quaeque gesta sunt flagitantes, eadem quae apostolicae sedis legati narraverant scriptis consonantibus convenire reperimus [(c) 1Kb] . . Revera probavimus hanc sanctam synodum VI . . . nihil super statuta orthodoxae fidei augentem vel minuentem . . sed et hoc vere dignum Deoque gratissimum existit, quod apostolicae praedicationis veritas per Augustissimae vestrae pietatis edictum in toto orbe terrarum percrebuit [(d) 1Kb] . Anathematizamus atque exsecramur omnes haereses . . . Arium, Sabellium . . . Origenem, qui et Adamantius [(e) 1Kb] . Didymum et Evagrium . . . pariterque [Col. 1055B] anathematizamus novi erroris inventores, id est Theodorum Pharanitanum episcopum, Cyrum Alexandrinum, Sergium, Pyrrhum, Paulum, Petrum Cpltanae Ecclesiae subsessores magis quam praesules, nec non et HONORIUM, qui hanc apostolicam Ecclesiam non apostolicae traditionis doctrina illustravit, sed profana traditione immaculatam fidem subvertere conatus est . . . Similiter anathematizamus Macarium, Stephanumet cum iis Polychronium, novum, ut vere dictum est, Simonem, qui mortuos suscitare pollicitus est . . . O sancta mater Ecclesia, exsurge! . . . Ecce filius tuus constantissimus princeps defensor tuus . . . vivit novus David constantissimus Augustorum . . . Ecclesiae [Col. 1056A] nunc principali praesidio muniuntur, quibus augusta vestra benignitas dominicis verbis Christum imitando pollicetur: Ecce ego vobiscum sum usque ad consummationem saeculi. Latorem hujus Constantinum subdiaconum, qui nuper qua legatus Agathonis [(f) 1Kb] interfuit synodo inibi celebratae, clementer excipiat vestra regalis magnanimitas . . . Data nonis Maii, indictione [(g) 1Kb] 10.

Igitur haec epistola fuisset scripta anno 682, die 17 Maii, qua Leo II, fatente etiam Pagio, nondum fuit papa. Item legati in Julio [(h) 1Kb] dicuntur Romam reversi, et papa imperatori non respondisset nisi in Maio utique sequenti, quae mora videtur nimia. His omnibus rite perpensis, dico cum Baronio: Fata Leonis papae ad Constantinum epistola est fictitia [(i) 2Kb] .

[Col. 1056B] 94. Epistola Leonis secunda ad episcopos Hispaniae, in qua iterum damnatur Honorius.---VI. Exstant quatuor aliae epistolae Leonis II in Hispaniam directae [(j) 1Kb] , quae singulae respiciunt synodum VI, et expresse vel tacite confirmant quod Honorius papa damnatus fuerit. Adeo sollicitus fuisset Leo II in publicanda damnatione Honorii papae! Ast Baronius (quem secuti sunt Frassenius, Widmannus, Binius et alii) jam olim ostendit, cunctas illas quatuor epistolas similiter esse spurias [(k) 1Kb] . Assentior Baronio; et ex singulis brevem exhibeo extractum. In epistola ad episcopos Hispaniae Leo II papa invitat universos ut singuli subscribant synodo VI, quas Hispanorum subscriptiones [Col. 1057A] tunc papa voluit deponere in ecclesia S. Petri Romana [(a) 1Kb] ; refert: Sciat vestra sinceritas quia in Cpltana urbe Constantinus imperator episcopis totius mundi partibus congregatis [(b) 1Kb] , per nuper elapsam [(c) 1Kb] indictionem 9 universale sextum concilium celebravit, ad quod celebrandum ex praedecessoris nostri apostolicae memoriae Domini Agathonis papae persona presbyteri diaconique directi sunt. De diversis autem conciliis huic sedi subjacentibus archiepiscopi sunt a nobis destinati [(d) 1Kb] . . . Qui adversum apostolicae traditionis puritatem perduelliones exstiterant, aeterna condemnatione mulctati sunt, id est Theodorus Pharanitanus, Cyrus Alexandrinus, Sergius, Pyrrhus, Paulus, Petrus Cpltani [(e) 1Kb] cum HONORIO [(f) 1Kb] , qui flammam haeretici dogmatis, non, ut decuit [Col. 1057B] apostolicam auctoritatem, incipientem exstinxit, sed negligendo confovit [(g) 1Kb] . . . Et quia, quaeque in dicto concilio gesta sunt, propter linguae diversitatem (in Graeco quippe conscripta sunt et necdum in Latinum translata), definitionem interim ejusdem concilii et acclamationem (quod prosphoneticus dicitur) totius concilii ad piissimum principem [(h) 1Kb] , pariterque edictum imperatoris in Latinam de Graeco translatum per latorem praesentium Petrum regionarium et nostrae Ecclesiae notarium . . . vestrae charitati direximus, etiam Acta totius concilii directuri, dum fuerint elimate transfusa [(i) 1Kb] ; si hoc et vestra charitas delectetur [(j) 1Kb] . Ab omnibus episcopis subscriptiones in eadem definitione subnectantur . . . et per latorem praesentium Petrum huc deferantur.

[Col. 1057C] In hac et sequentibus Leonis epistolis dies et annus [Col. 1058A] quibus editae fuerint non conspiciuntur, imo nec refertur quod papa synodum confirmaverit.

95. Epistola Leonis tertia ad Quiricium confirmatoria prioris.---VII. Tertia Leonis II papae inscripta est: Dilectissimo fratri Quiricio. Significamus quod latorem praesentium Petrum . . . illuc properavimus destinare cum tractatoria ad omnes antistites etiam ad Christianissimum (Hispaniae) regem, ad gloriosum comitem [(k) 1Kb] . . . et definitionem concilii, quod per nuper elapsam indictionem 9 in Cpltana urbe celebratum est, acclamationem quoque episcoporum et edictum piissimi atque clementissimi imperatoris.

96. Epistola Leonis quarta ad Simplicium confirmatoria priorum.---VIII. In epistola ad Simplicium [(l) 1Kb] comitem . . . auctor ait: Definitionem sexti concilii [Col. 1058B] per 9 indictionem in Cpltana urbe celebrati, et acclamationem universorum episcoporum (quae et prosphoneticus dicitur) sed et edictum a piissimo Augusto nostro huc destinatum, vestris quoque provinciis innotescere per latorem praesentium Petrum . . . illuc dirigere maturavimus.

97. Epistola Leonis quinta, ad regem Hispaniae confirmatoria priorum, et iterum damnans Honorium papam.---IX. In epistola Leonis [(m) 1Kb] ad Ervigium regem Hispaniae . . . auctor ait: Per 9 nuper elapsam indictionem . . . Christianissimus imperator ad Agathonem papam scripta imperalia dirigens hortatus est [(n) 1Kb] ut legatos dirigeret Constantinopolim, quibus adventantibus concilium congregavit . . . ubi omnes haereticae assertionis auctores condemnati sunt, id [Col. 1058C] est Theodorus Pharanitatus, Cyrus Alexandrinus, [Col. 1059A] Sergius, Paulus, Pyrrhus et Petrus, quondam Cpltani praesules, et una cum eis HONORIUS Romanus, qui immaculatam traditionis regulam, quam a praedecessoribus accepit, maculari consensit . . . Definitionem proinde sancti concilii et acclamationem episcoporum (quod prosphoneticus dicitur) ad imperatorem, et edictum clementissimi imperatoris pro verae fidei confessione constructum et ubique mandatum [(a) 1Kb] . . . per latorem praesentium Petrum . . . illuc providimus destinare, ut in eadem definitione omnes vestri regni antistites subscriptiones subjungant. Ordine chronologico sequitur

98. (Epistola Benedicti II papae confirmatoria priorum.)---X. Epistola Benedicti II papae ad Petrum notarium regionarium. Benedictus presbyter electus [(b) 1Kb] [Col. 1059B] sedis apostolicae. Juxta quod tuam strenuitatem Leo papa Hispaniam provinciam ire disposuit ad regem, praesules, comitem pro innotescenda synodi sextae definitione, acclamatione (quae et prosphoneticus dicitur) episcoporum et edicto imperatoris [(c) 1Kb] ministerium commissum perage [(d) 1Kb] subscriptiones episcoporum post eamdem synodicam definitionem procura subjungi; ut iidem episcopi consortes nobiscum fidei comprobentur.

Haec epistola a Baronio rejecta est ut spuria, nec dissentiunt Binius et Harduinus, etc. Annum et diem quibus data fuerit auctor non addidit. Ego eam indubius censeo supposititiam, quam et synodus Toletana 14 anno 684, ut dicitur, celebrata ignoravit, ut mox videbimus.

[Col. 1059C] 99. Concilium Toletanum XIII. Epistolae Leonis papae anno 683 in Hispania adhuc ignotae.---Nunc ordine chronologico duo consideranda veniunt concilia Hispanica. Primum, seu Toletanum XIII, anno ae. v. 683 celebratum est in Novembri; duravit usque ad diem 13 Novembris. Superscriptio apud Labbaeum est sequens:

Toletanum XIII episcoporum XLVIII, actum anno Ervigii regis 4, aera 721, anno Christi 683, sub Leone papa II [(e) 1Kb] . Illibatae charitatis instinctu . . . in unum congregati in ecclesia SS. Petri et Pauli, anno 4 Ervigii principis, [Col. 1060A] pridie non as Novembris, aera 721. Cum unusquisque nostrum, etc. Concilium fuit absolutum Idibus Novembris, subscripserunt episcopi XLVIII, Hispani et Galli, abbates VIII, absentium episcoporum vicarii XXVII, et praeter regem alii comites XXII, et aliqui proceres. In hoc concilio, quod nullam (si titulum omittamus) falsitatis notam prae se fert, conditi sunt XIII diversi canones: nulla facta est mentio de duabus in Christo voluntatibus; ideo, ut ego auguror, quia has nemo Hispanorum et vicinorum Gallorum negaverat: nulla de synodo VI, quia, ut ego sentio, haec Graecos magis attingebant quam Latinos, nulla de epistolis a Leone papa ad Hispanos nuperrime missis. Hinc ego magis confirmor in mea opinione, quod cunctae epistolae Leonis II ad Hispanos [Col. 1060B] sint supposititiae.

100. Concilium Toletanum XIV referens epistolas Leonis.---XI. Alterum concilium Toletanum XIV dicitur celebratum in Novembri, anno 684. Adfuerunt XVII episcopi Hispani, vicarius episcopi Narbonensis in Gallia [(f) 1Kb] , et 9 alii vicarii episcoporum absentum [(g) 1Kb] . Superscriptio apud Labbaeum sic sonat: Concilium Toletanum XIV episcoporum XVII, aera 722, anno Ervigii 5, Christi . . . 684, celebratum sub Benedicto II [(h) 1Kb] . In nomine Patris et Filii et Spiritus sancti incipiunt gesta synodalia, quae acta sunt a praesulibus Carthaginis provinciae. Episcopi prolixas afferunt excusationes, ob quas in conciiio praecedenti nullam fecerint mentionem de synodo sexta, de duabus in Christo voluntatibus vel epistolis Leonis papae: [Col. 1060C] innuunt has in Hispaniam advenisse priori hieme, cum concilium (de quo n. praec.) jamjam fuerat absolutum, et propter duritiem hiemis denuo convenire omnes episcopi non potuerint; hinc rex Ervigius jusserit ut nunc episcopi provinciae Carthaginensis [(i) 1Kb] in regia Toletana urbe synodum provincialem agerent, cujus decreta tunc a reliquis synodis provincialibus comprobarentur, et ita fieret unum indivisibile cunctorum Hispanorum praesulum per totam Hispaniam vel Galliam synodale edictum. Nos proinde Carthaginensis provinciae praesules anno quo [Col. 1061A] supra [(a) 1Kb] 18 Kalendas Decembris in praememorata ecclesia [(b) 1Kb] debitis ordinibus confidentes . . . sic patula et communi sumus voce exorsi: clara omnes notio populos tenet, quod per Romani praesulis bajulum gesta synodalia societati nostrae advecta sunt, quibus Constantinopoli dogma Apollinaris [(c) 1Kb] destructum. Cum quibus etiam gestis Leonis [(d) 1Kb] papae epistolas suscepimus, per quas omnis ordo gestorum [(e) 1Kb] gestaque ordinum dilucida, ut acta sunt [(f) 1Kb] nostris sensibus patuerunt . . . siquidem illas epistolas accepimus tempore infesto, quo tellus omnis hiemali stricta gelu, glaciali nivium immensitate [(g) 1Kb] duruerat, sed et tunc quando generali concilio nos absolutos jam esse constabat . . . Iterato tunc non quivimus aggregari, quos et vicina concilii absolutio propriis [Col. 1061B] sedibus reddiderat imminutos [(h) 1Kb] , et procellosi temporis adversitas non sinebat iterum adunari dispersos. Sed licet in unum generaliter colligi per idem tempus . . . et Hispanorum omnium societas nequivisset . . . sparsis tamen sedibus praefatas gestorum regulas pertractandas suscepimus, perlegimus approbantes confessionem geminae in Christo voluntatis et operationis, prout tunc per legatos Hispaniae Romano pontifici significavimus [(i) 1Kb] ; nunc autem synodica iterum examinatione per singulas Hispaniae provincias nostra responsa salubri etiam divulgatione in agnitionem plebium transeant. Communi proinde jam omnium judicio placet, et quia generaliter in unum omnes Hispaniae praesules aggregari non quivimus, saltem discretis provinciis concilia celebremus . . . [Col. 1061C] Ideo nos primum omnes Carthaginis provinciae pontifices [(j) 1Kb] praedictae synodi Cpltanae gesta cum [Col. 1062A] antiquis conciliis Nicaeno, Cpltano, Ephesino et Chalcedonensi [(k) 1Kb] contulimus, et consona probavimus [(l) 1Kb] et recepimus, in quantum a praemissis conciliis non discedunt, imo in quantum cum illis concordare videntur [(m) 1Kb] . Post Chalcedonense igitur concilium haec Acta collocanda sunt . . . Igitur et nostra responsa olim hac in re ad papam missa [(n) 1Kb] simili honoris et reverentiae vigore firmamus, atque ad vicem decretalium epistolarum ea permanenda sancimus. Peractum . . . anno quo supra.

Hoc concilium, licet nullam explicitam faciat mentionem de Honorio papa, mihi tamen spurium videtur ob rationes sparsim modo datas: illud nec refertur in concilio Toletano XV, in quo tamen anno 688 ab episcopis LXI fuse disputatum fuit de voluntate [Col. 1062B] Verbi; et tres Christo assertae sunt substantiae, nempe Deitas, caro humana, et anima. Igitur fuisset occasio peropportuna faciendi mentionem de concilio Toletano, quod XIV dicitur, si hoc revera celebratum fuisset anno 684. Nunc in causa Honorii ex Hispania iterum transeundum est Constantinopolim.

101. Epistola Justiniani imper. synodum VI confirmantis et acta revidentis.---Anno 687, in Februario, imperator Justinianus II, seu junior, epistolam ad Joannem V papam [(o) 1Kb] scripsis e dicitur, in qua synodum VI denuo confirmavit. Is imperator, dum patri suo Constantino Pogonato (qui obiit anno 685 in Septembri) successit, sexdecim duntaxat annos attigerat, ait Nicephorus, atque, imperium nactus, ea quae a parente suo de pace ac reliqua reipublicae ordinatione [Col. 1062C] constituta fuerant omnia pervertit [(p) 1Kb] . In fata epistola refert quod chartas synodi VI denuo examinaverit, [Col. 1063A] genuinas esse detexerit, et recluserit, ne ab ullo unquam corrumpi aut submutari valeant; ait: Mox convocavimus patriarchas [(a) 1Kb] cum beatitudinis vestrae apocrisiario et sanctissimum senatum, metropolitas et episcopos, qui in hac urbe commorantur, et milites incolas palatii, et ex collegiis popularibus, et ab excubitoribus, et quosdam de exercitibus tam ad imperiali obsequio quam ab Orientali Thraciano et Armeniano et Italico, dein ex Cabarisianis et Septensianis seu de Sardiniano atque Africano exercitu . . . et jussimus praefatas synodalium gestorum chartas in medium adduci et eorum supradictis omnibus [(b) 1Kb] lectionem eorum fieri [(c) 1Kb] , omnesque diligenter audientes signare ipsas fecimus: quorum auditorum [(d) 1Kb] universitas in nostris manibus [Col. 1063B] eas praebuit chartas, ut debeamus nos [(e) 1Kb] tenendo inviolatas conservare ipsas, ut eas nullo tempore corrumpere aut submutare valeant hi qui Deum non timent [(f) 1Kb] . . . Nos ipsas chartas illibatas et incommutabiles semper conservabimus [(g) 1Kb] . . . Data XIII Kalendas Martias, Constantinopoli . . . piissimo Justiniano imperatore, anno secundo . . . indictione 15.

Igitur haec epistola fuisset ad Joannem V scripta anno 687, die 17 Februarii, quo tempore Joannes papa jam ultra VI menses fuerat vita functus, et S. Conon papa jam in quartum mensem gubernacula universalis Ecclesiae susceperat; nam juxta cunctos veteres Joannes obiit anno 686, die 2 Augusti, et Conon orig ne Thrax successit die 21 Octobris. Vid. Pagius (Ad. an. 686, n. 2). Pagius ait mortem Joannis [Col. 1064A] papae toto illo tempore remansisse Cpltanis ignotam. Ast moraliter impossibile est ut mors Joannis et electio Cononis pontificum Romanorum ante 17 Februarii anno 687 renuntiata non fuerit imperatori, qui pro illo tempore adhuc erat dominator veteris Romae. Quis casus magis memorandus imperatori catholico, quam mors pontificis et electio successoris?

102. Exceptio Papebrochii rejicitur. Papebrochius asserit mortem Joannis et electionem Cononis contigisse anno 687. Ast obstant omnes veteres historici, qui illas referunt ad annum 686. Ego censeo fatam Justiniani II epistolam, licet haec de damnatione Honorii taceat, esse spuriam. Si vero admittenda sit genuina, suspicionem excitat non parvam, [Col. 1064B] quod sub praetextu revisionis Actorum ab hoc imperatore [(h) 1Kb] et Paulo patriarcha Cpltano prima Actorum synodalium corruptio fuerit adornata.

103. Acta synodi VI combusta. Interim quidquid sit. Acta concilii VI, quae Justinianus II praefato modo revidisse dicitur, ad posteros illibata non pervenerunt; nam Philippicus imperator, Justiniani II successor, Acta dicti concilii, quae in palatio imperiali fuerant reposita, combussit igne [(i) 1Kb] . Ita saltem asseruerunt Agatho notarius et Joannes Cpltani mox citandi [(j) 2Kb] . Ergo Acta quae modo exstant et hinc iterum evadunt suspecta, atque ex iis undequaque suspectis non satis probatur Honorii lapsus ejusque condemnatio.

104. Testimonium Agathonis diaconi, qui propria [Col. 1065A] manu scripsit Acta synodi sextae.---XII. Praeter haec relata exstat liber Actis synodi VI assutus, sub nomine Agathonis diaconi asserentis se qua lectorem et notarium interfuisse synodo VI, et propria sua manu jussu imperatoris Constantini scripsisse Acta synodalia, in quibus damnatus fuit Honorius. Dictus liber inscribitur: Epilogus [(a) 1Kb] ejus qui hunc librum [(b) 1Kb] scripsit manu propria, in quo etiam continentur quae tyrannus Barda [(c) 1Kb] ausus est adversus synodum sextam. Ego peccator et omnium minimus Agatho [(d) 1Kb] , indignus diaconus et bibliothecarius sanctissimae hujus magnae Ecclesiae (Cpltanae) et venerandi secreti patriarchalis protonotarius et cancellarius secundus, ante triginta duos plus minus [(e) 1Kb] annos, cum essem aetate juvenis in lectoris gradum [Col. 1065B] connumeratus, et inutilis notarius, sanctae huic ac universali synodo sextae operam commodavi, universa in ea mota quaesitaque ordine assectatus una cum sancto Paulo, hujusce deinceps urbis patriarcha pro tunc adhuc laico et imperatoris secretario [(f) 1Kb] , ac quibusdam aliis. Omnes autem Actorum tomos litteris ecclesiasticis pure et nitide propria manu scripsi, qui in palatio imperatoris sub signaculis fuerunt tuto repositi [(g) 1Kb] cum fidei decreto. Quin etiam quinque patriarchalibus Ecclesiis tradita hujus decreti [(h) 1Kb] exemplaria scripsi, similiter jussus ab imperatore Constantino. Cum autem . . . Deus mei humilis et inutilis esset misertus et hucusque vivere concessisset, merito [Col. 1066A] hunc quoque librum propria manu scribere volui et constitui; et maxime quia in prioribus annis multa gravia mala acciderunt reipublicae Christianae et imperio . . . maxime cum post mortem patris Constantini Justinianus successor non semel tantum ab imperio ob pessimam ab initio et sanguinariam voluntatem excidisset [(i) 1Kb] , sed et iterum post Leontium et Tiberium, qui interjecti imperium obtinuerunt, id ipsum passus, gladio tandem sectis cervicibus periisset . . . Bardanes successor, qui se Philippicum appellavit, discipulus Stephani abbatis, qui ipse discipulus fuit Macarii . . . Imperiali potestate usus imaginem sextae synodi jam ab annis aliquot in imperialis palatii vestibulo expositam dejici jussit . . . Praeterea decrevit ut Sergii et HONORII [(j) 1Kb] a synodo sexta damnatorum [Col. 1066B] nomina in sacra diptycha referrentur, eorumque imagines erigerentur [(k) 1Kb] . . . Postea cum tomos Actorum synodi sextae mea manu conscriptos invenisset in palatio imperiali repositos, tradidit eos igni et abolevit, orthodoxis persecutionem intulit, eorum nonnullos exsilio relegavit, maxime eos qui libello quem ipse contra synodum sextam ediderat subscribere renuissent. Cum per biennium [(l) 1Kb] violenter haec patrasset, aliaque nefaria ac turpia in moniales ac personas sacras aggressus, eum divina citius ultio excepit ac peremit. In vigilia Pentecostes, indictione 11 [(m) 1Kb] . . . ab imperio dejectus est, et confestim oculis orbatus . . . Sequenti die Pentecostes orthodoxus [Col. 1067A] Philartomius, qui postea vocatus est Anastasius, in apostolica ecclesia coronatus est a Joanne patriarcha Cpltano [(a) 1Kb] , et synodus sexta ab eo et universis episcopis praesentibus et clero praedicata. Paulo post Joannes per litteras synodales, ut par erat, Constantinum papam Romanum de praemissis omnibus fecit certiorem [(b) 1Kb] . Quoniam autem Bardanes imaginem synodi sextae abstulerat, et suam et Sergii imagines substituerat, hae duae imagines sunt dejectae [(c) 1Kb] , et imago synodi sextae restituta est . . . Ad eorum quae prius a me scripta sunt majorem fidem [(d) 1Kb] , et eorum qui hunc librum diligenter sunt lecturi, securitatem et confirmationem [(e) 1Kb] exemplum epistolae a Joanne Cpltano ad Constantinum papam Romanum missae citra ullum defectum huic libro subjicere statui. [Col. 1067B] Epistola, etc., ut n. seq.

Is epilogus, qui Actis synodi sextae post XXXIII vel plures annos manu Agathonis protonotarii fuisset assutus, mihi videtur supposititius [(f) 1Kb] ; si enim Philippicus tomos Actorum originalium manu Agathonis scriptos combusserit, quomodo postea Agatho notarius alteri exemplari (v. g., manu Pauli exarato) inscribere potuit: Epilogus ejus qui hunc librum scripsit manu propria? An notarius ille jam senex ex memoria restituit Acta, vel ex alio exemplari ea denuo manu propria nitide et pure descripsit litteris ecclesiasticis? Id non asseruit ille notarius, quod tamen maxime adnotandum fuisset.---Praedicto Agathonis epilogo subnexa est.

105. Epistola Joannis Cpltani ad Constantinum papam [Col. 1067C] de Actis synodi VI manu Pauli patriarchae descriptis est suspecta.---XIII. Epistola Joannis archiepiscopi Cpltani ad Constantinum papam Romanum apologetica, propter ea quae tempore Bardae mota sunt adversus synodum sextam [(g) 1Kb] . Sanctissimo fratri et comministro domino Constantino [(h) 1Kb] Joannes indignus episcopus salutem. Joannes de se (quin complicem aliquem nominet) fatetur quod ob metum persecutionis consenserit in suppressionem synodi VI, seu [Col. 1068A] confessionis duarum in Christo voluntatum: hunc dissimulandi modum esse licitum, vel non graviter puniendum, probat auctoritate Aaronis, SS. Basilii M., Gregorii Nazianzeni; ita scribit papae: O Christiani sacerdotii caput! hucusque prohibiti sumus ad vos scribere, ut qui tyrannice detineremur . . . dejecit [(i) 1Kb] imaginem synodi sextae in atriis regiae (domus, seu palatii) positam. Voluit in hac cathedra pontificali collocare haereticum, sed a clero hujate coactus est ut nos (Joannem) licet graviter invitos ad pontificatum elevaverit: Philippicus institit ut anathemati subjicerentur synodus sexta et pontifices Romani . . . Mitto dicere quantas nobis revera exhibuit molestias, ut ad vestram fraternam beatitudinem litteras dirigeremus convenientes scopo illius [Col. 1068B] amentiae; et quomodo nos et quo consilio ira gesserimus ut depelleremus quidem ejus vim tyrannicam, ad id autem quod est paulo moderatius deduceremus insolentiam. Testes erunt Deus, et qui hic degit vestrae sedis apocrisiarius, cui nos, hunc maxime urgente tempestate, dato jurejurando satisfecimus, ei fidem nostram internam aperientes: nimis aspere se gerere adversus potestatem non expedit. Nathan propheta non aperte in Davidem usus est reprehensione de adulterio et caede, sed cum eam colorasset parabola, ex illius sententia in eum protulit judicium. Propterea nos quoque, sicut ait Basilius Magnus, viri moribus parumper cedendum esse censumus, ut fidei confessio in magis praecipuis servaretur illaesa [(j) 1Kb] . Non enim in verbis, sed in rebus, nobis [Col. 1068C] est veritas, clamat Gregorius Naz . . . Dionysius quoque Areopagita pronuntiat . . . Haec autem dicimus non ut qui velimus evertere voces jam synodice definitas, . . . sed ut ea solerti excogitatione nostra (silendo de duplici voluntate et operatione) tyrannus flecteretur, ne aliena dogmata aperte introducerentur in Ecclesiam; ut Deus, qui comprehendit sapientes in astutia eorum, per nos aperte dispensarit, quae Gregorius Nazianzenus in Orat. funebri narravit de [Col. 1069A] S. Basilio Magno, quod is studioso silentio Spiritum sanctum non vocaverit Deum, sed alias voces aequivalentes adhibuerit [(a) 1Kb] . . . Imperator quidem combussit tomos actorum synodi sextae repositos in palatio, existimans, ut sibi videbatur, simul quoque cum iis verbum delere veritatis [(b) 1Kb] . . . Nos autem sinentes eum decipi, diligenter custodiimus apud nos repositos tomos dictae synodi, in quibus continentur omnium qui synodo interfuerunt episcoporum subscriptiones cum imperiali subsignatione [(c) 1Kb] . Etiam apud nos servatus est liber actorum scriptus propria manu Pauli, qui fuit antistes hujus Ecclesiae, et in synodo sexta, cum esset a secretis, inserviit; adeo ut nullus acta adulterare valeat [(d) 1Kb] . . . Christus donavit nobis pium imperatorem, orthodoxum, quique convenienter ejus [Col. 1069B] nomini, nempe Anastasii, surgere fecit ecclesiasticam pacem et concordiam. Confidimus quod reipublicae quoque erectionem exorditur [(e) 1Kb] . . . Vos ergo, o sacrum caput! nobis manum porrigite! . . . eos qui insultu rerum externarum lapsi sunt recipite; neque nos, quibus vis est illata, expellatis a vestra charitate . . . Aaron cum . . . ad idolum fabricandum Israelitis fuisset administer, a fratre Mose quidem fuit reprehensus, sed cum se vi coactum fuisse asserat, nullam a Deo accipit increpationem . . . Deo omnino ad interna aspiciente, qui sigillatim finxit corda nostra, et non ad externam temeritatem . . . Ora pro nobis, beatissime frater!

Haec Joannis Cpltani ad Constantinum papam epistola, licet non asserat Honorium esse damnatum, [Col. 1069C] ac nihil dicat de synodo Trullana mox referenda, nihilominus mihi nunc videtur suspecta [(f) 1Kb] , eo magis quia ab Agathone tam sollicite nobis recommendata fuit n. 104. Annus et dies quibus haec epistola edita fuerit non adduntur.

106. Honorii damnatio probatur ex concilio Trullano, [Col. 1070A] quod rejicitur.---XIV. In concilio Quinisexto seu Trullano, can. 1, refertur quod synodus sexta Honorium papam haereticis annumeraverit et damnaverit [(g) 1Kb] . Concilium illud celebratum fuit quinque circiter annis, ait Natalis, post synodum VI [(h) 1Kb] , ab episcopis 227, inter quos comparent episcopi 43, qui synodo VI adfuerant et subscripserant, testes sane omni exceptione majores.

Ast hoc ipsum concilium (quod a Graecis Iconoclastis in synodo VII seu Nicaena II anno 787 vocatum est oecumenicum seu VII) est totum spurium cum innumeris suis legibus, ut jam monui in 5 dissertationibus de S. Basilio Magno, a n. 74 [(i) 1Kb] .

Pauca inde repetam et hic subnectam. Saeculo XI Humbertus Nicerae Graeco de canonibus Trullanis [Col. 1070B] respondit: Non mirum si Agathoni papae et SS. Patribus sextae synodi vestra imputetis deliramenta, et quae aut corrupistis aut finxistis capitula. [(j) 1Kb] Anastasius Bibliothecarius saec. IX in praef. synod. VII scripsit: Canones Trullani omnes hactenus ex toto manserunt apud Latinos incogniti, quia nec interpretati, sed nec in caeterarum (propter Cpltanam) patriarchalium sedium, licet Graeca utantur lingua, reperiuntur archivis, nimirum quia nulla earum cum ederentur, aut promulgans aut consentiens, aut saltem praesens inventa est, quanquam ab iisdem Patribus qui in synodo sexta sunt inventi, eos promulgatos esse Graeci perhibeant; sed hoc nullis probare certis possunt indiciis. Idem in praef. ad synod. VIII repetiit: constat canones Trullanos longe post synodum sextam a Graecis privatim editos [Col. 1070C] [(k) 1Kb] . Interim

107. Auctoritas C. Trullam probatur ex concilio generali septimo seu Nicaeno II, quod videtur interpolatum.---Pro authentia canonum Trullanorum allegati solet sequens historia: Anno 787 in synodo generali VII, act. 4, Elias presbyter ex charta habente definitiones [Col. 1071A] synodi sextae canonem Trullanum 82 praelegit sub hoc titulo: Canon sanctae ac universalis sextae synodi 82. Sabbas monachus dixit: Quare ex charta et non ex codice legitur? Tunc Tharasius patriarcha Cpltanus respondit: Quia principalis charta est in qua subscripserunt Patres . . . Quidam ignoratione languentes in hos canones scandalizantur, eo quod in Synodo sexta conditi non fuerint. Cognoscant autem quod iidem Patres qui synodum sextam constituere, post 4 aut 5 annos [(a) 1Kb] iterum convenerint, et hos canones condiderint, et nemo dubitat de illis. Illi enim qui subscripserunt sub Constantino (in synodo sexta), ipsi et sub Justiniano (in synodo Trullana) subscripserunt chartae praesenti, ita ut hoc manifestum sit ex eorum propriae manus scripturae immutabili similitudine [Col. 1071B] [(b) 1Kb] .

Natalis Diss. 3. ad saec. VIII ait: Tharasium ista in re errasse aegre crediderim. Ast Theophanes Graecus in Vita Constantini Pogonati admonuit: Sciendum valde nugaciter garrire eos qui post annos quatuor factas asserunt regulas Trullanas. Igitur Tharasius juxta Theophanem errasset valde. Verum censeo ego illam historiam de Tharasio (quam Theophanes, Anastasius, etc., ignorasse videntur) actis synodi septimae esse interpolatam. De synodo septima plura n. 109.

108. Quandonam fabula de Honorio fuerit conficta?---Quaeres quo tempore fabula de Honorio condemnato conficta fuerit? Id determinare difficile est, mihi tamen verosimilius apparet quod saeculo VIII [Col. 1071C] post detrusum ab imperio Philippicum, imo post annum 715 [(c) 1Kb] praefata fabula fuerit procusa, probabilius ab aliquo vel aliquibus Graecis [(d) 1Kb] qui forsan simul composuerunt epistolas Leonis II et Benedicti II pontificum, synodum Toletanam 14, Joannis Cpltani synodicam, epilogum Agathonis notarii et iambos Andreae Cretensis. Si iidem simul commenti fuerint canones Trullanos, tunc non satis caute processisse convincuntur, cum in synodica Joannis Cpltani et epilogo Agathonis notarii nulla occurrat mentio de concilio Trullano, quod tamen ob numerum episcoporum, et canonum, et horum qualitatem, maxime fuisset notandum.

Porro cum haec omnia quae usque huc contra Honorium [Col. 1071D] papam directe vel indirecte adducta fuere sint [Col. 1072A] sublestae fidei, caetera quae ex posterioribus auctoribus allegari solent, facilius subvertuntur. Sunt vero quoad substantiam sequentia apud Natalem.

109. Honorius in synodo generali damnatus sexies---XV. In synodo generali septima, quae anno 787 Nicaeae congregata fuit, Honorius papa pluries legitur damnatus ut haereticus. 1o In actione tertia fuit praelecta epistola Tharasii Cpltani ad patriarchas Antiochenum, Alexandrinum et Jerosolymitanum; in ea Tharasius professus est: Anathematizo Origenem, Cyrum, Sergium, HONORIUM, Pyrrhum, Paulum et omnes eorum sectatores. 2o Praelecta est epistola Theodori patriarchae Jerosolymitani aientis: Sancta synodus sexta tanquam sol [(e) 1Kb] 289 Patrum eos qui unam voluntatem asserunt, anathematizavit, id est, Cyrum, [Col. 1072B] Sergium, Pyrrhum, Petrum, HONORIUM . . . 3o Actione septima in definitione fidei dicitur: Origenis et Evagrii ac Didymi fabulas anathematizamus, sicut et Constantinopoli congregata synodus V egisse dignoscitur. Deinde quoque et duas voluntates in Christo praedicamus, quemadmodum et Constantinopoli synodus sexta exclamavit abjiciens Sergium, HONORIUM, Cyrum, Pyrrhum et Macarium. 4o In epistola Tharasii et totius synodi septimae ad imperatores legitur: Anathematizamus Arii vesaniam . . . Origenis fabulas: Sergii et HONORII . . . voluntatem; nec non et his similem vanitatem, quae garrivit contra imagines. 5o In epistola ad clericos Cpltanos dicitur: Ad nihilum redegit eos (Iconoclastas) cum Ario . . . Sergio, HONORIO, atque cum omni pessima eorum secta [(f) 1Kb] . 6o In actione sexta [Col. 1072C] Epiphanius diaconus HONORIUM palam Monothelitis annumeravit. Verum

Resp. Acta synodi VII sunt valde ampla [(g) 1Kb] , a Latinis parum curata. Anastasius bibliothecarius anno 880 ea ex Graeco in Latinum vertit, ita praefatus: Septimam synodum, quae apud Nicaeam celebrata est, non habent Latini; non quod ante a nemine fuerit interpretata, sed quia ita indocte versa, ut in fastidium cedat legentium, et pene ab omnibus pro hac causa contemnatur, nec lectione digna judicetur. Unde illam nisus sum interpretari Latinis, incongruum censens Romanam Ecclesiam ea synodo fraudari. Notum est quod non omnia sint articulus fidei quae actis synodorum generalium etiam vere [(h) 2Kb] inserta fuere, praesertim [Col. 1072D] si quaestionem facti respiciant. Nunc ad 1: [Col. 1073A] Tharasius quoque dicitur asseruisse canones Trullanos a Patribus qui synodum sextam ante 4 aut 5 annos celebraverant conditos esse, qua in re enormiter deceptus est. Si fatae epistolae sint genuinae, necesse est ut pro tunc modo exstiterint chartae adulterinae, in quas inciderant Tharasius, Theodorus, etc. Ad 2: Theodorus certe erravit, dum 289 Patres in synodo sexta numeravit. Ad 3, 4, 5 et 6: non ideo defuerunt qui Origenem ab omni haeresi immunem pronuntiarunt, ejusque libros fuisse falsatos contenderunt. Qui vero Origenem damnarunt, utique intenderunt damnare auctorem illarum haereseon quae in libris Origeni ascriptis continentur; hunc auctorem et ego damno; ast censeo eum non esse illum Origenem Adamantium presbyterum, qui saeculo [Col. 1073B] III publice docuit Alexandriae [(a) 1Kb] . Similiter, siqui saeculo VIII damnarunt Honorium papam, hi sub nomine Honorii intellexerunt auctorem illarum epistolarum quae nunc et pro tunc insertae erant actis synodi sextae; hunc auctorem et recte et juste damnandum esse consentio [(b) 1Kb] , sed non credo illas epistolas esse Honorii; imo nec credo acta synodi sextae superesse authentica.

110. Testimonium Ven. Bedae contra Honorium. Historia Monothelitarum seu Acephalorum ex Beda.---XVI. Testis validissimus hac in re est Ven. Beda, utpote natus anno 672 et mortuus anno 735; is in libro De ratione temporum, quem scripsit circa annum 726, expresse docet Honorium in synodo sexta [Col. 1073C] damnatum esse. Ad hoc argumentum Baronius respondet Bedam incidisse in acta synodi sextae protunc modo corrupta. Ast Bellarminus censuit nomen Honorii dicto Bedae libro fuisse interpolatum. Assentior Bellarmino. Etenim Beda, ex professo agens de Honorio, nunquam addidit hunc in haeresin lapsum, aut propter eam condemnatum esse; imo eumdem non parum laudavit. Lib. 2. Hist. Anglorum, c. 17, 18 et 19, de Honorio loquitur tanquam de optimo pastore; in Vita S. Bertolfi abbatis ait: Erat venerabilis praesul Honorius, sagax animo, vigens consilio, [Col. 1074A] DOCTRINA CLARUS . . . Sanctus papa Bertolfo praebuit oblatum munus, privilegia scilicet sedis apostolicae quatenus nullus episcoporum in praefato coenobio quolibet jure dominari conaretur. Quod attinet librum De ratione temporum, seu De sex mundi aetatibus, en extractum:

Heraclius regnavit annis XXX. Anastasius Persa monachus martyrium patitur . . . cum aliis LXX . . . Heraclius Persas [(c) 1Kb] superat . . . Eo tempore exortum apud Scotos in observatione Paschae errorem Quartadecimanorum Honorius papa per epistolam redarguit.

Heraclonas annis II. Cyrus Alexandriae, Sergius et Pyrrhus, regiae urbis episcopi, Acephalorum haeresin instaurantes, unam operationem in Christo . . . dogmatizant [Col. 1074B] [(d) 1Kb] . Ex quibus Pyrrhus . . . sub Theodoro papa Romam veniens ex Africa, ficta, ut post apparuit, poenitentia obtulit eidem papae, praesente cuncto clero et populo, libellum cum sua subscriptione, in quo condemnarentur omnia quae a se vel a decessoribus suis scripta vel acta sunt adversus catholicam fidem. Unde et benigne susceptus est quasi regiae pontifex civitatis. Sed quia, reversus domum, repetiit et errorem domesticum, memoratus papa Theodorus, advocatis cunctis sacerdotibus et clero in ecclesiam B. Petri, condemnavit eum sub vinculo anathematis. Vid. n. 20.

Constantinus filius Heraclii mensibus VI [(e) 1Kb] . Pyrrhi successor Paulus non tantum vesana doctrina, sicut decessores ejus, sed et aperta persecutione [Col. 1074C] catholicos cruciat, apocrisiarios sanctae Ecclesiae Romanae, qui ad ejus correctionem missi fuerant, partim carceribus, partim exsiliis, partim verberibus afficiens, sed et altare eorum in domo Placidiae sacratum in venerabili oratorio subvertens diripuit, prohibens eos ibidem missas celebrare. Unde et ipse sicut praecessores illius ab apostolica sede justa depositionis ultione damnatus est.

Constantinus [(f) 1Kb] filius Constantini annis XXVIII. Hic deceptus a Paulo, sicut Heraclius avus ejus a [Col. 1075A] Sergio ejusdem regiae civitatis episcopo, exposuit Typum . . . Unde Martinus papa, congregata Romae synodo CV episcoporum, damnavit Cyrum, Sergium, Pyrrhum et Paulum haereticos . . . Martinus Roma abductus Cpolim, postea relegatus Cersonam ibidem vitam finivit, multis in eodem loco virtutum signis usque hodie refulgens.

Constantinus filius prioris annis XVII . . . Agatho papa ex rogatu Constantini, Heraclii et Tiberii [(a) 1Kb] principum piissimorum, misit in regiam urbem legatos suos, qui benignissime suscepti a reverendissimo fidei catholicae defensore Constantino, jussi sunt, remissis disputationibus philosophicis, pacifico colloquio de fide vera perquirere, datis de bibliotheca Cpltana cunctis antiquorum Patrum quos petebant libellis. [Col. 1075B] Adfuerunt autem et episcopi 150, praesidente Georgio patriarcha regiae urbis et Antiochiae Macario. Et convicti sunt, qui unam voluntatem et operationem in Christo astruebant, falsasse catholicorum Patrum dicta perplurima. Finito autem conflictu Georgius correctus est [(b) 1Kb] , Macarius vero cum suis sequacibus simul et praecessoribus suis Cyro, Sergio, HONORIO [(c) 1Kb] , Pyrrho, Paulo et Petro anathematizatus, et in locum ejus Theophanius abbas de Sicilia Antiochiae episcopus factus . . . Joannes episcopus Portuensis, unus ex legatis Romanis, Dominica Octavarum Paschae missas publice in ecclesia S. Sophiae coram imperatore et patriarcha celebravit. Haec synodus Graeco sermone conscripta est.

Justinianus Constantini filius annis X. Hic Sergium [Col. 1075C] papam, quia erraticae suae synodo . . . subscribere noluisset, Cpolim deportari jussit, sed impeditus est . . . Ob culpam perfidiae regni gloria privatus, exsul in Pontum secedit.

Leo annis III . . . . .

Tiberius annis VII. Synodus Aquileiae facta ob imperitiam fidei quintum universale concilium suscipere diffidit, donec salutaribus beati papae Sergii monitis instructa, et ipsa huic cum caeteris Christi Ecclesiis adnuere consentit.

Justinianus secundo annis VI . . . Callinicum patriarcham, erutis oculis, misit Romam et dedit episcopatum Cyro . . . Constantinum papam honorifice suscepit . . . cuncta Ecclesiae (Romanae) privilegia confirmavit.

[Col. 1075D] Philippicus annis II, mensibus VI. Hic ejecit Cyrum de pontificatu (substituit Joannem n. 105 indicatum) . . . Idem Constantino papae misit litteras pravi dogmatis, quas ille . . . respuit.

[Col. 1076A] Anastasius annis II. Litteras Constantino papae Romam . . . . direxit, quibus se . . . . concilii sexti praedicatorem esse docuit.

Theodosius anno uno . . . Ut regnum accepit, cum esset catholicus, mox in regia urbe imaginem illam venerandam, in qua sanctae sex synodi erant depictae, et a Philippico fuerant dejectae, pristino in loco erexit.

Leo annis IX [(d) 1Kb] . . . . Hucusque Beda.

111. Testimonium Ven. Bedae exponitur pro Honorio.---Omnibus bene perpensis, censeo: 1o nomen Honorii esse intrusum, imo historiam de damnatione Honorii adhuc ignotam fuisse Ven. Bedae; si enim is historicus aliquid audivisset de Honorii papae haeresi vel damnatione, id prius et paulo fusius referre debuisset, [Col. 1076B] nempe ubi vitam, mores et merita Honorii ex professo descripsit, non autem differre usque dum pervenit ad damnationem Macarii. Censeo 2o Ven. Bedae quoque ignotas fuisse epistolas Leonis II papae ad Hispanos de damnato Honorio exaratas, et synodum Toletanam quartam decimam, perorationem Agathonis notarii, ac dogmaticas Joannis Cpltani ad Constantinum papam. 3o Ex Ven. Beda (ex quo Canus, Natalis, Bertius, conati sunt probare Honorium fuisse damnatum) mihi potius elucescit Honorium fuisse papam sanctum et doctrina clarum, de heresi nunquam damnatum vel convictum.

112. Honorius etiam in concilio generali VIII et ab Adriano II papa damnatus legitur.---XVII. In synodo generali VIII, Cpltana IV, anno 869 congregata, [Col. 1076C] act. 7, legitur et approbatur epistola Adriani II papae Photium (qui contra Nicolaum I papam sententiam depositionis pronuntiaverat) ita perstringentis: Intolerabilis est ista praesumptio . . . quis vestrum unquam tale quid audivit? Romanum pontificem de omnium Ecclesiarum praesulibus judicasse legimus; de eo vero quemquam judicasse non legimus. Licet enim HONORIO ab Orientalibus anathema post mortem sit dictum: sciendum tamen est quod fuerat super haeresi accusatus [(e) 1Kb] , propter quam solam licitum est minoribus majorum suorum motibus resistendi vel pravos sensus libere respuendi, quamvis nec ibi (in casu haereseos vel in concilio generali) nec patriarcharum, nec caeterorum antistitum cuipiam de eo (de persona pontificis) [Col. 1076D] fas fuerit proferendi sententiam, nisi ejusdem primae sedis (Romanae) consensus praecessisset auctoritas. Resp.: Adrianus II anno 867 ad pontificatum evectus est, adeoque ducentis prope annis post synodum sextam, videtur deceptus ex actis synodi sextae vel [Col. 1077A] septimae pro tunc modo depravatis. Vid. n. 108. Interim Adrianus non asseruit quod Honorius fuerit haereticus, sel solum quod ei anathema dictum fuerit ab Orientalibus: nam ab Occidentalibus tale quid passus non est. Insuper Adriani papae enuntiatio videtur hypothetica, et non multum differre a sequenti: Licet synodus sexta, ut asseritur, Honorium papam damnaverit, id tamen non potuisset, nisi praevie a papa Agathone accepisset facultatem agendi contra personam Honorii [(a) 1Kb] . Atqui synodus sexta (ut constat ex epistolis Agathonis et synodi Romanae) non acceperat potestatem inquirendi in personam Honorii: ergo et hunc condemnare non poterat, et, mea opinione, non condemnavit.

113. Superioritas papae ad concilium.---Porro valde [Col. 1077B] notandus est fatus synodi octavae locus; nam, juxta hunc, 1o synodus etiam oecumenica non est supra pontificem, sive vivum, sive vita functum; 2o ibidem refertur sequens historia: Anno 503 Theodoricus rex Italiae S. Symmachum papam ob sparsa plura crimina usque ad damnationem impetere voluit, et episcopos ex diversis Italiae provinciis et Siciliae insula Romam convenire praecepit. Ast episcopi regi responderunt quod ipse papa debeat synodum convocare; peracta vero synodo nullus episcopus in papam sententiam ferre ausus fuit, sed singuli subscripserunt: Totam causam judicio Dei commisimus. 3o Adducitur synodus oecumenica III seu Ephesina, quae idcirco damnavit Joannem patriarcham Antiochenum, quod is patriarcham Cyrillum anterioris [Col. 1077C] (id est Alexandrinae) sedis antistitem [(b) 1Kb] damnare non metuerit; Synodus ista ad S. Coelestinum papam ita perscripsit: Indignetur ergo tua religiositas competenter pro his quae facta sunt; si enim data fuerit volentibus licentia, et majores sedes injuriis afficere, et contra eas in quibus non habent potestatem contra leges sic et contra canones proferre sententiam, ibunt ad ultimam confusionem Ecclesiae res. 4o Synodus octava applausit Adriano II, confirmavit quae ab hoc prolata fuerant, addiditque quod ideo Dioscorus patriarcha Alexandrinus a synodo IV seu Chalcedonensi fuerit damnatus sine restitutione, quia praesumpserat contra Romanae sedis privilegium synodum oecumenicam convocare, et contra Leonem I [Col. 1077D] papam damnationis sententiam pronuntiare.

114. Honorium a saeculo VIII cuncti successores damnarunt in libro diurno pontificum.---XVIII. In libro diurno Romanorum pontificum olim usitato continebatur professio fidei in qua anathematizabatur Honorius, illeque liber videtur compositus saeculo VIII. Resp. 1o Sit; inde tamen minime evincitur Honorium vere haereticum fuisse, seu saeculo VII vere damnatum [Col. 1078A] esse. Vid. n. 106 et 109. 2o Vel ille liber est multum recentior saeculo VIII, vel illa professionis formula fuit per aliquem recentiorem aucta; si Anastasius num. seq. citandus scivisset Honorium ab ipsis pontificibus damnari Romanis, episcopos Orientales non vocasset calumniatores. Imo, teste Widmanno, Ivo Cornutensis, qui floruit saeculo IX finiente, retulit aliam fidei formulam, postea Decreto Gratiani insertam, in qua nomen Honorii non comparet.

115. Honorium in synodo sexta damnatum esse fassus est Anastasius saeculo IX, sed inique damnatum esse censuit.---XIX. Anastasius Romanae Ecclesiae saeculo IX bibliothecarius, praefatione ad Joannem diaconum in collectanea, credidit Honorium fuisse in synodo sexta vere damnatum. Resp. Anastasius suspicatus [Col. 1078B] non fuerat acta esse falsificata, et ideo episcopos qui Honorium condemnaverant censuit fuisse judices non aequos; Honorium enim non fuisse condemnandum suadet pluribus argumentis, nempe quia praefatus pontifex satis defensus fuit a Joanne IV papa,  S. Maximo monacho; tum quia dum vixit nunquam ab aliquo monitus fuit de errore, adeoque pertinax non fuit; tum quia non satis probatum est quod Honorius dictae epistolae auctor sit; ait: Apologia Joannis IV papae satis Honorium excusabilem reddit, licet huic sexta synodus quasi haeretico anathema dixerit . . . Quis autem nobis dicat utrum Honorius pro certo dictaverit epistolam, de qua illum anathematizandi fomitem calumniatores susceperunt? Quod Honorius [Col. 1078C] non fuerit auctor epistolae in synodo sexta productae, dixi n. 73



COROLLARIA.

116. Novum meum systema in causa Honorii.---Nunc praecipuas rationes, ob quas Honorius papa n. 1 dicitur damnatus fuisse ut haereticus, sufficienter discussi, et mihi verosimilius apparet: 1o quod Honorius papa nullam haeresin docuerit; nec 2o epistolam scripserit haereticis ullo modo faventem; 3o quod hisce in rebus satis vindicatus fuerit a Joanne IV papa, et S. Maximo monacho Graeco; 4o quod epistolarum Honorii (quae nunc in actis concilii sexti exstant) prima fuerit corrupta, secunda vero sit fictitia; 5o quod acta concilii sexti secundum magnam [Col. 1078D] partem sint interpolata; 6o quod Patres in fato concilio Honorium juste damnare non potuerint, nec damnaverint; 7o quod definitio fidei quidem sit genuina, sed edictum imperatoris Constantini IV, et epistola Leonis II papae responsoria ad imperatorem sint suspectae; sicut et 8o quinque epistolae Leonis II papae, et una Benedicti II ad Hispanos, nec non 9o synodus Toletana quarta decima; 10o quod epilogus [Col. 1079A] Agathonis diaconi sit spurius; 11o fabula de Honorio damnato primum invaluerit saeculo VIII ineunte, non citius; et 12o ex eo quod in concilio generali VII fuerit relata, non evaserit vera; nec 13o ab auctoritate [Col. 1080A] Adriani II papae et concilii generalis VIII firmitatem acquisierit.

Caeterum haec omnia judicio Ecclesiae Romano-catholicae et eruditorum crisi subjecta sunto.




Volume back matter





[Col. 1079]
ORDO RERUM QUAE IN HOC TOMO CONTINENTUR.



[Col. 1079] S. EUTROPIUS.
    Notitia historica in S. Eutropium. 9
    Epistola S. Eutropii ad Petrum papam, de octo vitiis. Ibid.
    Epistola ejusdem ad eumdem, de districtione monachorum. 15

TARRA MONACHUS.
    Notitia historica in Tarram. 19
    Epistola Tarrae ad Recaredum regem. Ibid.

S. DINOTHUS.
    Notitia historica in S. Dinothum. 21
    S. Dinothi Responsio ad Augustinum monachum, petentem subjectionem Ecclesiae Romanae. Ibid.

S. DYNAMIUS.
    Notitia historica in S. Dynamium. 23
    Epistola Dynamii ad amicum. 25
    Epistola altera ejusdem. Ibid.
    VITA S. MARII, auctore S. Dynamio. Ibid.
    CAPUT PRIMUM.---S. Marii obitus, vaticinia. Ibid.
    CAP. II.---Varia miracula, obitus. 28
    CAP. III.---Miracula post mortem. 30
    VITA S. MAXIMI, eodem auctore. 31
    Epistola dedicatoria. Ibid.
    INCIPIT VITA. 33

S. AUGUSTINUS, Anglorum apostolus.
    VITA S. AUGUSTINI, auctore Gocelino monacho. 43
    Prologus. Ibid.
    CAPUT PRIMUM.---Res gesta usque ad ingressum. Miracula in Gallia patrata. 50
    CAP. II.---Ingressus in Angliam. Conversio S. Aethelredi regis, laetitia S. Gregorii Magni. 59
    CAP. III.---Miracula patrata. Epistolae S. Gregorii papae. Acta cum Britonibus Christianis. 69
    CAP. IV.---Praedicatio et conversio per regnum. Varia miracula. 79
    CAP. V.---Sanctus Livinus baptizatus et instructus. S. Augustini obitus et sepultura. 86
    FUNDATIO abbatiae S. Augustini. 93
    PRIVILEGIUM abbatiae Cantuariensis a S. Augustino datum. 95

S. BONIFACIUS PAPA IV.
    Notitia biographica in S. Bonifacium. 97
    CONCILIUM ROMANUM sub Bonifacio IV habitum. 103
    DECRETUM promulgatum in concilio Romano. 104
    EPISTOLA ex eodem concilio. 106

BULGARANUS COMES.
    Notitia in Bulgaranum. 107
    EPISTOLAE TRES Bulgarani ad episcopum Franciae. Ibid.

PAULUS EMERITANUS.
    Notitia historica in Paulum Emeritanum. 111
    Ad exterum res Hispanas amantem. 113
    DE VITA PATRUM EMERITENSIUM. 115
    Praefatio. Ibid.
    CAPUT PRIMUM.---Augustus puer, minister ecclesiae S. Eulaliae Emeritensis, moriturus per visionem ducitur ad tribunal gloriae. 117
    CAP. II.---Monachus Caulinianensis apud Emeritam monasterii morti vicinus, ex ebrio et fure ad Dominum conversus. 122
    CAP. III.---Nunctus, abbas Africanus, Emeritam veniens, a sceleratis est occisus; qui mox a daemone sunt correpti. 126
    CAP. IV.---Paulus medicus, natione Graecus, fit episcopus [Col. 1080] Emeritensis: mulierem ex partu laborantem sanat. 128
    CAP. V.---Fidelis, natione Graecus, filius sororis Pauli episcopi Emeritensis, vivente avunculo subrogatur in episcopatu. 130
    CAP. VI.---Fidelis episcopus possessiones suas relinquit ecclesiae S. Eulaliae; clericos a ruinae periculo liberat. 132
    CAP. VII.---Fidelis episcopus visus interesse sanctorum choris. 134
    CAP. VIII.---Fidelis episcopus, visione admonitus, bonis in pauperes distributis migrat ad Dominum. 135
    CAP. IX.---Massona, natione Gothus, nutritus in ecclesia S. Eulaliae, succedit Fideli in episcopatu; xenodochium et monasteria aedificat. 137
    CAP. X.---Leovigildus, rex Wisigothorum Arianus, studet avertere Massonam episcopum Emeritensem a fide catholica. 140
    CAP. XI.---Sunna, pseudoepiscopus Emeritensis Arianus, disputatione publica victus a Massona. 141
    CAP. XII.---Massona Toletum a rege vocatur, recusans dare tunicam sanctae Eulaliae, in exsilium missus, equum ferocem domat. 143
    CAP. XIII.---Nepopis, pseudoepiscopus Arianus Emeritae substitutus; Massona vero in monasterio per triennium exsul miraculis claret. 147
    CAP. XIV.---Leovigildus rex, percussus a sancta Eulalia, Massonam restituit ecclesiae Emeritensi. 149
    CAP. XV.---Fugiente Nepopi, Massona res Ecclesiae recuperat. 150
    CAP. XVI.---Leovigildo regi in haeresi mortuo Reccaredus filius catholicus successit. 151
    CAP. XVII.---Sunnae pseudoepiscopi fraude cum a Witterico comite Massona gladio peteretur, miraculo liberatus. 152
    CAP. XVIII.---Iterum Massona liberatur ab insidiis Sunnae ope Claudii ducis Emeritensis; Sunna pertinax et exsul obiit in Mauritania; Vacrilasocius criminis fit mancipium Ecclesiae. 154
    CAP. XIX.---Narbonensis tumultus, Arianorum ab episcopo Athaloco excitatus, compressus est opera Reccaredi regis. 158
    CAP. XX.---Massona valde senex factis eleemosynis moritur, Eleutherio archidiacono ex praedictione viri sancti praemortuo. 159
    CAP. XXI.---Post Massonam Innocentius diaconus fit episcopus Emeritensis, et post illum Renovatus, uterque clarus miraculis. 161
    Apospasmation de Rebus Emeritensibus. 163

GONDEMARUS.
    Notitia historica. 179
    DECRETUM de Ecclesia Toletana. 181

MARCUS CASSINENSIS.
    Notitia historica. 183
    CARMEN de S. Benedicto. Ibid.

S. WARNAHARIUS.
    Notitia historica. 185
    ACTA SS. martyrum tergeminorum Speusippi, Eleusippi, Meleusippi. Ibid.
    CAPUT PRIMUM.---S. Benigni ad Lingonas adventus. 187
    CAP. II.---Tergemini, aviae monitu et somniis ad fidem invitati. 189
    CAP. III.---Eversis idolis, fidem publice professi. 191
    CAP. IV.---Varie cruciati coronantur. 193
    CAP V.---Avia aliique comites martyrii. 195
    VITA S. DESIDERII. Ibid.
    Prologus Ibid.
    [Col. 1081] CAPUT PRIMUM.---Irruptio Wandalorum. Martyrium sancti Desiderii et sociorum. 197
    CAP. II.---Percussor et rex puniti. 198

S. COLUMBANUS.
    Notitia historica 201
    Prolegomenon de S. Columbano. 203
    REGULA COENOBIALIS. 209
    CAPUT PRIMUM.---De obedientia. Ibid.
    CAP II.---De silentio. 210
    CAP III.---De cibo et potu. Ibid.
    CAP. IV.---De paupertate. Ibid.
    CAP. V.---De vanitate calcanda. Ibid.
    CAP. VI.---De castitate. Ibid.
    CAP. VII---De cursu psalmorum. 212
    CAP. VIII.---De discretione. 213
    CAP IX.---De mortificatione. 215
    CAP. X.---De diversitate culparum. 216
    LIBER DE POENITENTIARUM MENSURA TAXANDA. 223
    SERMONES. 229
    SERMO PRIMUS---De Deo uno et trino. Ibid.
    SERMO II.---De mortificatione vitiorum et acquisitione virtutum. 233
    SERMO III.---De sectando mundi contemptu et coelestium bonorum amore. 235
    SERMO IV.---Quod in praesenti vita laborandum, ut in futura quiescamus. 238
    SERMO V.---Quod praesens vita non sit dicenda vita, sed via. 240
    SERMO VI.---Praesentem vitam similem esse umbrae. 241
    SERMO VII.---De Caecitate hominis, qui neglecto spiritu inservit corpori. 242
    SERMO VIII.---Quod ad coelestem patriam festinandum sit. 244
    SERMO IX.---De extremo judicio. 246
    SERMO X.---De terribili venturi judicis ira declinanda. 247
    SERMO XI.---De dilectione Dei et proximi. 250
    SERMO XII.---De compunctione et vigilantia qua judicis adventus exspectandus est. 252
    SERMO XIII.---De fonte vivo Christo Jesu adeundo et potando. 253
    SERMO XIV.---Varia spiritualis vitae documenta. 256
    SERMO XV.---De fervore serviendi Deo. 257
    SERMO XVI.---Quid est, aut quid erit? 258
    SERMO XVII.---De octo vitiis principalibus. 259
    EPISTOLAE AD DIVERSOS. Ibid.
    EPISTOLA PRIMA.---Ad S. Gregorium papam. Ibid.
    EPIST. II.---Ad Patres synodi cujusdam Gallicanae super quaestione Paschae congregatae. 264
    EPIST. III.---Ad Bonifacium IV. 268
    EPIST. IV.---Ad discipulos et monachos suos. 270
    EPIST. V.---Ad Bonifacium papam IV. 274
    CARMINA. 285
    DIPLOMATA. 321

S. ALPHANUS
    Notitia historica. 325
    CHARTA renuntiationis jurium Ecclesiae S. Martini. Ibid.

S. AILERANUS.
    Notitia historica. 327
    INTERPRETATIO mystica progenitorum Christi. Ibid.
    EXPLANATIO moralis eorumdem nominum ab eodem compilata. 333

ETHELBERTUS.
    Notitia historica. 341
    DONATIONES ad diversas Ecclesias. Ibid.
    DECRETUM de rebus Dei et Ecclesiae non abstrahendis. 345

S. DEUSDEDIT.
    Notitia historica. 355
    EPISTOLA ad Gordianum Hispalensem episcopum. 361

SISEBUTHUS
    Notitia historica. 363
    EPISTOLAE. Ibid.
    EPISTOLA PRIMA.---Ad Caecilium Mentesanum episc., dum se seclusisset in monasterio. Ibid.
    EPIST. II.---Caesarii patricii ad Sisebuthum pro supradicto Caecilio directa, dum a militibus captus fuisset. 366
    EPIST. III.---Ad Caesarium per Ansemundum directa. 367
    EPIST. IV.---Caesarii patricii ad Sisebuthum, per Ursellum directa. 368
    EPIST. V.---Ejusdem ad eumdem, per Amelium et Theodericum directa. 369
    [Col. 1082] EPIST. VI.---Ad Eusebium episcopum. 370
    EPIST. VII.---Ad Theudilanem, dum ex laico habitu ad monasterium convertisset. Ibid.
    EPIST. VIII.---Ad Advalvaldum regem Longobardorum, et Tecdolindam eorum reginam. 372
    VITA ET PASSIO S. DESIDERII. 377

S. BERTICHRAMNUS.
    Notitia historica. 385
    Fortunati versus ad Bertichramnum. 387
    TESTAMENTUM S. Bertichramni. Ibid.

S. PROTADIUS.
    Notitia historica. 409
    LITURGIA. 411
    Appendix ad Liturgiam S. Protadii 421

S. BONIFACIUS V.
    Notitia historica. 429
    EPISTOLAE TRES. 435
    EPISTOLA PRIMA.---S. Bonifacius laudat Justum, archiepiscopum Cantuariae, quod Adelvaldum regem ad fidem perduxerit, speransque alios perducturum, pallium mittit, jusque ordinandi episcopos ei concedit. Ibid.
    EPIST. II.---S. Bonifacius Eduvinum, Anglorum regem, ad fidem christianam exhortatur. 436
    EPIST. III.---S. Bonifacius gratulatur Edelburgae, Eduvini regis conjugi quod fidem receperit; munuscula etiam mittit, speculum argenteum et pectinem eburneum. 438
    Appendix.---Epistola Bonifacii ad Justum archiepiscopum Cantuariensem. 439

S. SONNATIUS.
    Notitia historica. 441
    STATUTA. 443

VERUS.
    Notitia historica. 445
    EPISTOLAE DUAE. Ibid.

CHIOTARIUS II.
    Notitia historica. 445
    DECRETIO de servis et asylis. 447
    EDICTUM de synodo Parisiensi. 449
    PRAECEPTUM pro monasterio sancti Dionysii. 451
    EPISTOLA ad Arnulphum. 453
    Appendix. Ibid.

S. HONORIUS I.
    Notitia historica. 463
    EPISTOLAE. 469
    EPISTOLA PRIMA (Honorii ad Isatium).---Adalvaldum, Longobardorum regem catholicum regno restitui, et subrogatum illi Ariovaldum inde ejici; Cisalpinos episcopos, quorum opera scelus patrarat, ad poenam suscipiendam ad se mitti petit. Ibid.
    EPIST. II (ad episcopos Venetiae et Istriae).---De Fortunato, Gradensi patriarcha, dejecto, et Primogenio in locum ejus subrogato. 469
    EPIST. III (Sergii CPni episcopi ad Honorium papam).---Illi originem contentionis de una aut duabus voluntatibus aperit, veram fidem in natura Christi secundum epistolam Leonis ad Chalcedonense concilium profitetur. Sophronium, Hierosolymitanum episcopum, qui Cyro Alexandrino contradixerat, suo hortatu consensisse, ut de nova et periculosa contentione abstineatur, et silentium fiat. 470
    EPIST. IV (ad Sergium).---Post veram orthodoxae fidei doctrinam de duabus voluntatibus Christi assertam, causam indicat quare Sergio silentium indicenti consentiendum esse judicet. 470
    EPIST. V (ad eumdem). 474
    EPIST. VI (ad Egwinum regem Angliae).---Hortatur ut in fide perseveret, ejusque precibus Paulino et Honorio metropolitanis duo cuique pallia mittit, ut, altero mortuo, superstes in locum defuncti alium possit ordinare. 476
    EPIST. VII (ad Honorium Dorovernensem episcopum)---Monet ut in Evangelii praedicatione persistat, et pallium, cujus fecit mentionem in superiori epistola, mittit. 477
    EPIST. VIII (ad Joannem et alios episcopos per Epirum constitutos). 478
    EPIST. IX (ad Sergium subdiaconum). Ibid.
    EPIST. X (ad Honorium Cantuariensem archiepiscopum).---Comedit primatum in universas Britannicas Ecclesias. 479
    EPIST. XI (ad Gratiosum subdiaconum). 480
    EPIST. XII (ad Servumdei notarium). Ibid.
    EPIST. XIII. 481
    EPIST. XIV (ad Petrum episcopum Syracusanum). Ibid.
    EPIST. XV (ad Anatholium militiae magistrum). 482
    EPIST. XVI (ad Isaacium patricium ut exarchum Italiae). Ibid.
    Fragmenta duo. Ibid.
    [Col. 1083] Epigramma. 483
    Privilegium Bobiensi coenobio datum. Ibid.
    Appendix. Ibid.

DAGOBERTUS I.
    Notitia historica. 495
    ECCLESIASTICAE PRAECEPTIONES 499

S. HADOINDUS.
    Notitia historica. 565
    TESTAMENTUM Hadoindi. 567
    CHARTA qua Sigrannus recognoscit se tenere monasterium Anisolense ab Hadoindo, episcopo Cenomanensi, jure usufructuario et sub certo censu. 571

S. SULPICIUS PIUS.
    Vita S. Sulpicii 573
    EPISTOLAE TRES. 591

S. AUTBERTUS.
    Notitia historica. 593
    CHARTA DE MONASTERIO WALLARENSI, qua S. Autbertus, praedium Wallare, a Dagoberto donatum Landelino ad exstruendum monasterium, in suam protectionem suscipit. 595

S. JOANNES IV.
    Notitia historica. 597
    EPISTOLAE. 601
    EPISTOLA PRIMA (Joannis IV et cleri Romani ad episcopos et presbyteros Scotiae).---De Paschate more catholico celebrando, et reviviscente Pelagiana haeresi diligenter cavenda. Ibid.
    EPIST. II (ad Constantinum imperatorem, filium Heraclii).---Apologia pro Honorio papa, propter unam in Christo voluntatem, cujus aiunt eum calumniatores mentionem fecisse. 602
    EPIST. III (ad Bulcredum Saxonum regem). 607
    EPIST. IV (ad Isaac Syracusanum episcopum).---Ut monachis suarum Ecclesiarum sacerdotes instituere liceat. 608

S. MAXIMUS.
    Notitia historica. 609
    Epistola J. Maximi ad Argebatum episcopum Portugalensem pro suo Chronico. 617
    CHRONICON. 619
    Chronicon Eutrandi Vicinensis diaconi et subdiaconi Toletani. 633

VICTOR CARTHAGINENSIS.
    Notitia historica. 635
    EPISTOLA ad Theodorum papam. 637

S. BRAULIO
    Notitia historica. 639
    EPISTOLAE. 649
    EPISTOLA PRIMA (Isidori episc. Hispalensis ad Braulionem archidiaconum). Ibid.
    EPIST. II (ejusdem ad eumdem). Ibid.
    EPIST. III (Braulionis ad Isidorum). 650
    EPIST. IV (Isidori ad Braulionem). 651
    EPIST. V (Braulionis ad Isidorum). Ibid.
    EPIST. VI (Isidori ad Braulionem). 654
    EPIST. VII (ejusdem ad eumdem). Ibid.
    EPIST. VIII (ejusdem ad eumdem). 655
    EPIST. IX (Braulionis ad Jactatum presbyterum). Ibid.
    EPIST. X (ejusdem ad eumdem). 656
    EPIST. XI (ejusdem ad Taium presbyterum). 657
    EPIST. XII (ejusdem ad Floridium archidiacanum). 658
    EPIST. XIII (ejusdem ad Frunimianum presbyterum et abbatem). 659
    EPIST. XIV (ejusdem ad eumdem). 661
    EPIST. XV (ejusdem ad Basillam germanam suam). 662
    EPIST. XVI (ejusdem ad Apicellam). 663
    EPIST. XVII (ejusdem ad Wiligildum episcopum). Ibid.
    EPIST. XVIII (ejusdem ad consanguineam suam Pomponiam abbatissam). 664
    EPIST. XIX (ejusdem ad Hojonem et Eutrociam). 665
    EPIST. XX (ejusdem ad eosdem). 667
    EPIST. XXI (ejusdem, nomine concilii VI Toletani scripta ad Honorium I). Ibid.
    EPIST. XXII (ejusdem ad Eutropium episcopum). 670
    EPIST. XXIII (ejusdem ad Valentinum episcopum). 672
    EPIST. XXIV (ejusdem ad eumdem). 673
    EPIST. XXV (ejusdem ad Aemilianum presbyterum et abbatem). Ibid.
    EPIST. XXVI (Aemiliani presbyteri et abbatis ad Braulionem). 674
    EPIST. XXVII (Braulionis ad Aemilianum presbyterum et abbatem). 675
    EPIST. XXVIII (Braulionis ad Ataulfum). Ibid.
    [Col. 1084] EPIST. XXIX (ejusdem ad Gondesvindam et Agivarium). 676
    EPIST. XXX (ejusdem ad Wistremirum). 677
    EPIST. XXXI (ejusdem ad Chindasvinthum). Ibid.
    EPIST. XXXII (Chindasvinthi ad Braulionem). 678
    EPIST. XXXIII (Braulionis ad Chindasvinthum). 679
    EPIST. XXXIV (ejusdem ad Nebridium). Ibid.
    EPIST. XXXV (S. Eugenii III primatis Toletani ad Braulionem). 680
    EPIST. XXXVI (Braulionis ad Eugenium, primatem Toletanum). 681
    EPIST. XXXVII (ejusdem ad Chindasvinthum). 684
    EPIST. XXXVIII (ejusdem ad Recesvinthum). 685
    EPIST. XXXIX (Recesvinti ad Braulionem). Ibid.
    EPIST. XL (Braulionis ad Recesviothum regem). 686
    EPIST. XLI (Recesvinti regis ad Braulionem). Ibid.
    FRAGMENTUM EPISTOLAE quam Taius presbyter et abbas, scripsit ad Braulionem. Ibid.
    EPIST. XLII (Braulionis ad Taium presbyterum et abbatem). 687
    EPIST. XLIII (Fructuosi presbyteri ad Braulionem). 690
    EPIST. XLIV (Braulionis ad Fructuosum presbyterum). 692
    VITA S. AEMILIANI. 699
    Praefatio. 701
    INCIPIT VITA. 703
    HYMNUS de S. Aemiliano. 713
    ACTA de martyribus Caesaraugustanis. 715

TAIO sive TAIUS.
    Notitia historica. 719
    EPISTOLA Taionis ad Eugenium Toletanum. 723
    Praefatio in Sententiarum libros. 727
    SENTENTIARUM LIBER PRIMUS. 731
    CAPUT PRIMUM.---Quod Deus incommutabilis, summus et aeternus existat. Ibid.
    CAP. II.---De immensitate vel omnipotentia Dei. 733
    CAP. III.---De eo quod invisibilis vel incircumscriptus sit Deus. 734
    CAP. IV.---De Deo Patre omnipotente. 735
    CAP. V.---De Filio Dei Patris. 736
    CAP. VI.---De Spiritu sancto. 737
    CAP. VII.---De trinitate et unitate Deitatis. 738
    CAP. VIII.---Quod nulla successio temporum ascribatur Deo. 739
    CAP. IX.---Quod propter creaturae pulchritudinem invisibilis agnoscatur Deus. 740
    CAP. X.---Quod ex humanis affectionibus quaedam species ad Deum referantur. Ibid.
    CAP. XI.---De mirabilibus Dei. 741
    CAP. XII.---De conditione vel perpetuitate angelorum, seu ruina superbientium. 742
    CAP. XIII.---De novem ordinibus angelorum. 744
    CAP. XIV.---De sanctis angelis gentibus praelatis. 746
    CAP. XV.---Quia malum nullius sit substantiae, sed a diabolo primum inventum est. 748
    CAP. XVI.---De initio mundi vel creatione coeli et terrae. Ibid.
    CAP. XVII.---Quod essentia coeli et terrae in aeternum subsistat. 749
    CAP. XVIII.---De distinctione creaturarum. 750
    CAP. XIX.---Quod rationalis creatura angelorum atque hominum simul creata sit. Ibid.
    CAP. XX.---De septenarii numeri perfectione. 751
    CAP. XXI.---De anima ejusque sensibus. 752
    CAP. XXII.---De conditione primi hominis. 753
    CAP. XXIII.---De lignis paradisi et ligno scientiae boni et mali. 754
    CAP. XXIV.---De praevaricatione primi hominis. Ibid.
    CAP. XXV.---De mutatione et volubilitate temporum. 755
    CAP. XXVI.---De discordia angelorum sanctorum atque hominum sub praevaricatione constitutorum. 756
    CAP. XXVII.---De Jerusalem coelesti vel ejus civibus. 757
    CAP. XXVIII.---De Babylonia ejusque civibus. Ibid.
    CAP. XXIX.---Quid significet arca diluvii. 759
    CAP. XXX.---De electis ante legem vel sub lege exortis. Ibid.
    CAP. XXXI.---De electis viris ante adventum Christi exortis. 761
    CAP. XXXII.---De dilectione Dei et proximi. Ibid.
    CAP. XXXIII.---De lege veteri. 762
    CAP. XXXIV.---De historia et allegoria. 763
    CAP. XXXV.---De praedestinatione. 764
    CAP. XXXVI.---De sapientia. 767
    CAP. XXXVII.---Qualiter a sanctis viris in hoc saeculo [Col. 1085] videatur Deus. 769
    CAP. XXXVIII.---Quibus modis Deus loquitur hominibus. 771
    CAP. XXXIX.---Quibus modis Deus interroget hominem. 773
    CAP. XL.---De synagoga vel Israelitico populo sub lege constituto. 774
    SENTENTIARUM LIBER SECUNDUS. 775
    CAPUT PRIMUM.---De Incarnatione Christi, vel ejus nativitate. 776
    CAP. II.---De praedicatione Christi. 777
    CAP. III.---De apostolorum vocatione. 778
    CAP. IV.---De incredulitate vel saevitia Judaeorum erga Christum. Ibid.
    CAP. V---De passione et morte Jesu Christi. 780
    CAP. VI.---De simpla morte Christi et dupla nostra. 783
    CAP. VII.---De resurrectione Christi. Ibid.
    CAP. VIII.---De sanctis qui ante incarnationem Christi inferni claustris detinebantur. 785
    CAP. IX.---De sanctis apostolis et praedicatione eorum. 787
    CAP. X.---De sanctis evangelistis. 788
    CAP. XI.---De Scriptura Veteris et Novi Testamenti. 790
    CAP. XII.---De initio nascentis Ecclesiae. 792
    CAP. XIII.---De gratia baptismi. 794
    CAP. XIV.---De communione. 795
    CAP. XV.---Quid significet latitudo et longitudo Dei, sublimitas et profundum. Ibid.
    CAP. XVI.---De vocatione gentium ad Ecclesiam convenientium. 796
    CAP. XVII.---De sanctis praedicatoribus. 799
    CAP. XVIII.---De mysteriis vel miraculis divinis. 802
    CAP. XIX.---De sanctis martyribus. 803
    CAP. XX.---De persecutoribus martyrum. 805
    CAP. XXI.---De electis omnia relinquentibus, et cum Christo judice venientibus. 806
    CAP. XXII.---De tractatoribus divinarum Scripturarum. 808
    CAP. XXIII.---Ne sacra nimium scrutentur eloquia. 810
    CAP. XXIV.---De sanctae Ecclesiae assiduis incrementis. Ibid.
    CAP. XXV.---De prosperis vel adversis hujus mundi. 813
    CAP. XXVI.---De haereticis. 815
    CAP. XXVII.---De fide. 816
    CAP. XXVIII.---De spe. 817
    CAP. XXIX.---De charitate. 818
    CAP. XXX.---De gratia praeveniente et subsequente nos. 820
    CAP. XXXI.---De quatuor regentium ordinibus. 821
    CAP. XXXII.---De pastoribus animarum, quales in Ecclesia eligi debeant. Ibid.
    CAP. XXXIII.---De rectoribus, qualiter vitae conversationem habeant. 824
    CAP. XXXIV.---De humilitate praepositorum. 827
    CAP. XXXV.---Qualiter praelati subjectos doceant ac semetipsos discreta circumspectione praevideant. Ibid.
    CAP. XXXVI.---De zelo pastoralis officii erga subditos. 829
    CAP. XXXVII.---Ut indigni atque imperiti ad pastorale magisterium accedere non praesumant. 832
    CAP. XXXVIII.---De collata episcopis potestate ligandi atque solvendi. 834
    CAP. XXXIX.---De pastoribus non recte gradientibus. 838
    CAP. XL.---De episcopis qui pro ordinationibus munera libenter accipiunt. 839
    CAP. XLI.---De his qui in regimine prodesse possunt, sed idem officium per quietem propriam refugiunt. 840
    CAP. XLII.---De subjectis bonis sub pastorali regimine constitutis. 841
    CAP. XLIII.---De invidiis vel protervis subditis. 842
    CAP. XLIV.---De clericis, quales eos esse oporteat. 843
    CAP. XLV.---De vita vel conversatione monachorum. 845
    CAP. XLVI.---De humilitate vel opere eorum. 847
    CAP. XLVII.---De remissa conversatione ipsorum. 848
    CAP. XLVIII.---De monachis curis saeculi se implicantibus. 849
    CAP. XLIX.---De tepiditate monachorum. 850
    SENTENTIARUM LIBER TERTIUS. 851
    CAPUT PRIMUM.---De voluntate Dei ac permissu. Ibid.
    CAP. II.---De dispensatione divina. Ibid.
    CAP. III---Qualiter sacra Scriptura maledicti promat sententiam. 853
    CAP. IV.---De quinque aetatibus mundi atque hominibus. Ibid.
    CAP. V.---De brevitate vel miseria vitae praesentis. 855
    [Col. 1086] CAP. VI.---De juventute et senectute. 856
    CAP. VII.---De conjugatis. 857
    CAP. VIII.---De virginibus et continentibus. 858
    CAP. IX.---De nuper conversis e saeculo. 860
    CAP. X.---De jejunio vel abstinentia. 861
    CAP. XI.---De spontanea paupertate. 862
    CAP. XII.---De adhibendis pro corporis necessitate subsidiis. 863
    CAP. XIII.---De sanctis viris quietam vitam diligentibus. 864
    CAP. XIV.---De sanctis viris activae et contemplativae vitae deditis. 866
    CAP. XV.---De electis inter tumultus reproborum bene viventibus. 868
    CAP. XVI.---De pressuris electorum. 869
    CAP. XVII.---De electorum miraculis. 870
    CAP. XVIII.---De reproborum miraculis. 871
    CAP. XIX.---De divinis charismatibus. 872
    CAP. XX.---De quatuor virtutibus, id est, prudentia, temperantia, fortitudine atque justitia. 874
    CAP. XXI.---De vita activa et contemplativa. 875
    CAP. XXII.---De oratione. 877
    CAP. XXIII.---De distributione Spiritus septiformis. 880
    CAP. XXIV.---De non reddendo malum pro malo. 881
    CAP. XXV.---De pace et concordia. 882
    CAP. XXVI.---De patientia. 883
    CAP. XXVII.---De humilitate. 885
    CAP. XXVIII.---De simplicitate. 886
    CAP. XXIX.---De intentione cordis et corporis. Ibid.
    CAP. XXX.---De mansuetudine. 887
    CAP. XXXI.---De obedientia. 888
    CAP. XXXII.---De verecundia. 889
    CAP. XXXIII.---De misericordia et pietate. 890
    CAP. XXXIV.---De eleemosynis. 891
    CAP. XXXV.---De passione electorum et compassione proximorum. 893
    CAP. XXXVI.---Quid sit jubilum. 894
    CAP. XXXVII.---De regni coelestis desiderio. 895
    CAP. XXXVIII.---De bonorum concordia. Ibid.
    CAP. XXXIX.---De conservanda amicitia. 896
    CAP. XL.---De legendi assiduitate. 896
    CAP. XLI.---De spiritalibus deliciis. 897
    CAP. XLII.---De discretione. 898
    CAP. XLIII.---De taciturnitate. 899
    CAP. XLIV.---De cavenda detractione. 900
    CAP. XLV.---De compunctione. Ibid.
    CAP. XLVI.---De spe et formidine electorum. 902
    CAP. XLVII.---De poenitentia. 904
    CAP. XLVIII.---De confessione. 905
    CAP. XLIX.---De gravitate consilii. 906
    CAP. L.---De hospitalitate. Ibid.
    CAP. LI.---De corruptione vitae praesentis. 907
    CAP. LII.---De salute corporis. 908
    CAP. LIII.---De aegritudine corporis. 909
    CAP. LIV.---De morte corporis. 910
    SENTENTIARUM LIBER QUARTUS. 911
    CAPUT PRIMUM.---De quadripartita qualitate locutionis. Ibid.
    CAP. II.---De divinis judiciis. Ibid.
    CAP. III.---De his qui in peccatis labuntur, quod post ruinam surgere queant. 914
    CAP. IV.---De muneribus, vel oblationibus Deo offerendis. 915
    CAP. V.---De quinque sensibus corporis. 916
    CAP. VI.---De Satanae tentamentis, vel fallaciis daemonum. 917
    CAP. VII.---Quot sunt tentamenta somniorum. 919
    CAP. VIII.---De nocturnis illusionibus. 921
    CAP. IX.---De multimodis argumentationibus Satanae. Ibid.
    CAP. X.---De multimodis vitiis. 922
    CAP. XI.---De nonnullis vitiis quae se virtutes esse simulant. 924
    CAP. XII.---Quod ex virtutibus virtutes et ex vitiis vitia oriantur. 925
    CAP. XIII.---De cogitationibus noxiis et innoxiis. 926
    CAP. XIV.---De superbia et vana gloria. 928
    CAP. XV.---De avaritia. 931
    CAP. XVI.---De iracundia. 932
    CAP. XVII.---Qualiter ira reprimi debeat 934
    CAP. XVIII.---De invidia. 935
    CAP. XIX.---De supprimenda invidia. 936
    CAP. XX.---De malitia. 937
    CAP. XXI.---De discordia. 938
    CAP. XXII.---De odio. 939
    CAP. XXIII.---De concupiscentia oculorum. Ibid.
    CAP. XXIV.---De gulae concupiscentia. 940
    CAP. XXV.---De pugna virtutum adversus vitia. 941
    [Col. 1087] CAP. XXVI.---De multiloquio. 942
    CAP. XXVII.---De perversa locutione. 943
    CAP. XXVIII.---De laetis vel tristibus in hoc saeculo degentibus. 944
    CAP. XXIX.---De stultitia. Ibid.
    CAP. XXX.---De luxuria. 945
    CAP. XXXI.---De torpore animi. 947
    CAP. XXXII.---De pigritia. 948
    CAP. XXXIII.---De murmurio. 949
    CAP. XXXIV.---De mendacio. Ibid.
    CAP. XXXV.---Quibus modis peccatum perpetretur. 950
    CAP. XXXVI.---De manifestis occultisque peccatis. 952
    CAP. XXXVII.---De his qui ad delicta post lacrymas revertuntur. Ibid.
    CAP. XXXVIII.---De peccandi consuetudine. 953
    CAP. XXXIX.---De levioribus peccatis. 954
    CAP. XL.---De gravioribus peccatis. Ibid.
    CAP. XLI---De desperatione peccantium. 956
    SENTENTIARUM LIBER QUINTUS. 957
    CAPUT PRIMUM.---De dilectoribus mundi. Ibid.
    CAP. II.---De cultu vestimentorum. 958
    CAP. III.---De his qui terrenis desideriis astringuntur. 959
    CAP. IV.---De sapientibus hujus saeculi. Ibid.
    CAP. V.---De his qui judicio Dei obdurantur. 960
    CAP. VI.---De his qui prae amore mundi vel praesentium rerum cupiditate spontaneos tribulationum labores adeunt. Ibid.
    CAP. VII.---De reproborum prosperitate. Ibid.
    CAP. VIII.---De malorum concordia. 961
    CAP. IX.---De principibus mundi. 962
    CAP. X.---De bonis principibus. 964
    CAP. XI.---De superbis divitibus. 965
    CAP. XII.---De judicibus. 967
    CAP. XIII.---De appetitu laudis humanae vel favoribus [Col. 1088] adulantium. 968
    CAP. XIV.---De hypocritis vel callidis. 969
    CAP. XV.---De apostatis. 971
    CAP. XVI.---De diabolo et ejus membris. 972
    CAP. XVII.---Quid differt inter peccatores et impios. Ibid.
    CAP. XVIII.---Quid differt inter iniquitatem atque peccatum, scelera atque delicta. 973
    CAP. XIX.---De eo quod scriptum est: Ego Dominus faciens bonum et creans mala. 974
    CAP. XX.---De inferno superiore atque inferiore. Ibid.
    CAP. XXI.---De purgatorio, quod post mortem peccata laxari credantur. 975
    CAP. XXIII.---De flagellis divinis electis vel reprobis illatis. 976
    CAP. XXIV.---De variis percussionibus mundi. 977
    CAP. XXV---De Judaici populi circa finem mundi conversione. 978
    CAP. XXVI.---De Antichristi temporibus. Ibid.
    CAP. XXVII.---De Antichristo vel ejus membris. 981
    CAP. XXVIII.---De secundo adventu Domini nostri Jesu Christi. 982
    CAP. XXIX.---De resurrectione mortuorum. 983
    CAP. XXX.---De tremendo aeterni Regis judicio. 985
    CAP. XXXI.---De poenitentia reproborum sine fructu. 987
    CAP. XXXII.---De damnatione diaboli vel daemonum. 988
    CAP. XXXIII.---De aeternis suppliciis reproborum. Ibid
    Appendix. 989

ADDENDA.
    DISSERTATIO DE HONORIO I.---AN HONORIUS ANNO 680 DAMNATUS FUERIT A CONCILIO GENERALI SEXTO 991
    Praefatio. Ibid
    INCIPIT DISSERTATIO. 997




[Col. 1087] FINIS TOMI OCTOGESIMI.
