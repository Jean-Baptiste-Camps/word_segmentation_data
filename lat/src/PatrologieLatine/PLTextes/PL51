
PATROLOGIAE TOMUS LI.

S. PROSPERII AQUITANI / IDACII AQUAEFLAVIENSIS EPISCOPI / MARCELLINI COMITIS

TOMUS UNICUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846.


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE J.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LI.


S. PROSPERII AQUITANI,



IDACII AQUAEFLAVIENSIS EPISCOPI,



MARCELLINI COMITIS,



TOMUS UNICUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846.


Volume title page


SANCTI PROSPERI AQUITANI,

S. AUGUSTINI DISCIPULI, S. LEONIS PAPAE NOTARII.

OPERA OMNIA

JUXTA MSS. CODICES, NECNON EDITIONES ANTIQUIORES ET CASTIGATIORES ACCURATE RECOGNITA, SECUNDUM ORDINEM TEMPORUM DISPOSITA, ET CHRONICO INTEGRO EJUSDEM, AB ORTU RERUM USQUE AD OBITUM VALENTINIANI III ET ROMAM A VANDALIS CAPTAM PERTINENTE, LOCUPLETATA. ACCEDUNT IDATII ET MARCELLINI COMITIS CHRONICA AD EXQUISITAM SIRMONDI EDITIONEM RECENSITA.

TOMUS UNICUS.


PARISIIS, VENIT APUD EDITOREM, IN VIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR.


S. PROSPER.
Epistolae. 	col. 63
Carmen de Ingratis. 	91
Epigrammata. 	147
Responsiones ad Capitula Gallorum. 	155
Responsiones ad capitula objectionum Vincentianarum. 	177
Liber contra Collatorem. 	213
Expositio Psalmorum a C usque ad CL. 	277
Liber Sententiarum ex Augustino delibatarum. 	427
Chronicon. 	535
Confessio. 	607
Poema ad Uxorem. 	611
Carmen de Providentia 	617
Libri de Vocatione Gentium. 	647
Liber de Praedictionibus et promissionibus Dei. 	733



IDATIUS.
Chronicon. 	857
Descriptio Consulum. 	891



MARCELLINUS COMES.
Chronicon. 	917



ERRATUM.
    Col. 641, linn. 3 et 14, pro 3o . . . . 4o lege 2o . . . . 3o.






Main volume text




[OPERA OMNIA S. PROSPERI.]




[Col. 0009]
PRAEFATIO IN S. PROSPERI AQUITANI OPERA.

Novam editionem Operum omnium sancti Prosperi Aquitani, fidelissimi quondam sancti Augustini discipuli, doctrinaeque ab ipso traditae vindicis strenuissimi, sancti Leonis Magni papae I notarii, in lucem novis curis emitti oportuit: tum ut illorum, quibus cordi est coelestis Augustini de gratia Dei servatoris, et de aliis fidei morumque capitibus doctrina commodis aliqua ex parte consuleretur, ampliori et emendatiori codice Prosperi subministrato, cujus operibus tota Augustini ipsius doctrina paucioribus sub conspectum ponitur: tum ut eximiae illi sancti Augustini Operum editioni a doctissimis religiosissimisque viris ante aliquot annos procuratae nonnulla, nec forte inutilis, fieret accessio; ejus viri libris multiplicatis, qui susceptum ab Augustino revincendorum instruendorumque Semipelagianorum laborem eatenus ad exitum perduxisse dici potest, quatenus has Pelagianae haereseos reliquias armis omnibus, quas e Pelagianorum clade superstites videbantur collegisse spoliaverit: tum denique (quod quidem omnium maxime ad hunc laborem aggrediendum compulit), ut illustrissimi Galliarum cancellarii, quem sagax providentia totius regni utilitatibus semper intentum; de litteris quoque, et ecclesiasticis praesertim promovendis sollicitum facit, expressis in eo quod humanissime concessit privilegio mandatis obtemperaretur.

Cui quidem editioni novae quia curam nostram laboremque qualemcumque apponere, Deo permittente, suscepimus: ideo incumbere nobis agnoscimus, ut pro more solemni, de Auctoris commendatione, de Operum ipsius instituto, ac de editionis hujus ordine et commodis aliquem ad lectores sermonem habeamus. At de primis duobus sat multa alibi legere est: de sanctissimi et eruditissimi Auctoris meritis et commendatione in Vita ipsius, quae mox Praefationem hanc excipiet. De ordine vero, seu anno quo unumquodque opus ab eo scriptum fuerit, et de quo argumento ibidem agatur, in admonitione singulis hujus voluminis tractatibus praevia plurima, et, ni fallimur, quae sufficiant, reperientur. Unde hoc unum modo superest praestandum, ut scilicet quid in hac editione a nobis tentatum aut effectum sit paucis exponamus: postquam tamen nonnulla de veteribus editionibus, quae ex variis locis ab annis fere ducentis prodierunt praemiserimus.

Igitur, quantum ex libris quos manibus terere datum est, dum huic operi incumberemus, innotuit, inter caetera sancti Prosperi opera illud primo omnium typis subjici coepit, volumine quod vocant in octavo, cui titulus Liber sancti Prosperi de Gratia Dei et Libero Arbitrio, pro defensione divi Aurelii Augustini Hipponensis episcopi, contra Cassiani presbyteri librum qui titulo de Protectione Dei praenotatur. Item: Capitula tredecim Decretorum Coelestim papae pro Prospero et Hilario, de Gratia Dei, adversus quosdam Galliarum presbyteros Pelagii sectatores: quibus praefigitur Epistola Coelestini ad episcopos Galliarum, quae hujus editionis pag. 259 exhibetur, Moguntiae nonis septembris 1524, industria Nicolai Carbachii: qui quidem in admonitione ad lectorem scribit hunc se libellum, cujus Prospero scribendi occasionem a Joanne Cassiano libros Augustini jam mortui adversus Pelagianos pro Gratia Dei perscriptos impugnante datam observat, in bibliotheca religiosorum fratrum Benedictinorum Montis S. Jacobi repertum publicare constituisse, cum propter vetustatem operis ante annos plusquam mille et septuaginta a Prospero pro tanti viri defensione scripti, tum quia quae continet summorum pontificum Innocentii I, Zosimi, Bonifacii, Coelestini, et Xisti III auctoritate, et sacrorum conciliorum consensu approbata leguntur. Subditque, ob eam causam se huic rei impensius operam dedisse, quo ora obstruerentur eorum qui sua aetate palam se Pelagianae haereseos assertores esse indicabant, viderentque tales quod docebant jam olim a priscis sacrarum litterarum tractatoribus fuisse improbatum. Haec ille.

Septimo post anno, scilicet 1531, prodiit minori volumine editio Sententiarum ex Augustino excerptarum per Prosperum: anno vero 1536, Libri de Vita contemplativa Juliani Pomerii, quae Prosperi operibus assui consueverunt, ejusdem molis codice impressi in lucem emissi sunt.

Biennio post Venetiis prodiit aliud huic par volumen cui titulus appositus: Opuscula de Gratia et Libero Arbitrio S. Prosperi Aquitani episcopi Reginensis viri religiosissimi, divi Augustini discipuli, et in divinis Scripturis eruditissimi. Venetiis, per Bernardinum Stagninum, anno 1538. Quo libello continentur Epistola S. Prosperi ad Rufinum; Ad excerpta Januensium (quod alii dicunt Genuensium); Liber S. Prosperi contra Cassianum; Epistola Aurelii Carthaginensis episcopi. Coelestini Epistola ad episcopos Galliae. Item Sedis apostolicae Auctoritates, etc., ac S. Prosperi Epigrammata, quibus jungitur, Ad uxorem poema.

Post annum vero, scilicet anno 1539, vir libris non paucis eleganti charactere excusis celebris, Stephanus Gryphius, Lugdunensis typographus primus omnium, ut videtur, suscepit omnia divi Prosperi Aquitanici episcopi Regiensis Opera accurata vetustorum exemplarium collatione per viros eruditos recognita prae o suo subjicienda. Quem suum laborem senatui populoque Regiensi dicatum voluit. Ad quos scribens narrat, ante annos plus minus quatuor [Col. 0011] se recepisse ipsis D. Prosperi episcopi ipsorum lucubrationes typis suis excudere: nec statim id praestare potuisse, propter exemplaria tum parum accurate descripta, tum nonnullis desideratis opusculis imperfecta. »Quapropter (subdit) ut vobis gratificarer, atque studiosorum commodis inservirem, editionem minime praecipitandam putavi: sed primum vehementer conandum, ut opus, si quo pacto fieri posset, prius pristino nitori, germanaeque integritati restitueretur. Proinde huc illuc missis litteris, negotium dedi amicis et Gallis et Germanis, praesertim humaniorum litterarum studiosioribus, ut quidquid hujus auctoris apud eos in antiquis bibliothecis lateret, tam lacerum quam integrum ad me transmitterent. A quibus inter alia vetustissima exemplaria allata sunt simul quae desiderabantur opuscula: nempe duo versu heroico, de Providentia Dei unum, alterum ; praeterea Expositio in postremos unum et quinquaginta psalmos: omnia, ut opinor, a nostrae tempestatis hominibus non visa. His igitur omnibus simul inter se diligentissime collatis, effeci tandem ut hic vester Prosper, vir tam sanctus quam eruditus, tot retro saeculis in tenebris delitescens, situm cariemque passus, totus nitidus, purus, integerque in lucem exiret.« Hactenus Stephanus Gryphius. Ex cujus verbis colligitur, quaecumque ante se fuerant edita tunc a viris doctis recognita, omissis tamen tam epistola Coelestini papae ad episcopos Galliae pro Prospero et Hilario, quam sedis apostolicae sententiis de gratia Dei et libero arbitrio: alia vero his addita, quae ab eo recensentur: quibus annumerandae Responsiones ad Capitula Gallorum, et ad Capitula objectionum Vincentianarum. Hisque omnibus praefigi curavit vitam ejusdem Prosperi a Joanne Antonio Flaminio Imolensi contextam: de qua quid sentiendum legi potest infra articulo 11 Vitae sancti Prosperi.

Verum anno Christi 1565, Joannes Sotellus Montinensis. Lovanii minoris collegii theologorum alumnus, reverendo in Christo Patri D. Carolo Vander Linden sacrae theologiae baccalaureo, et monasterii Parcensis ordinis Praemonstratensis apud Lovanium abbati nuncupavit novam quam instituit Operum Prosperi nostri emendationem. In qua quidem editione nihil priorum repraesentare omisit, et nonnulla alia proprio labore addidit: scilicet Libros duos de Vocatione Gentium, qui alias Ambrosio, et aliis quibusdam afficti legebantur: ille autem falso quidem S. Mediolanensi Antistiti tribui fatetur, at auctori suo Prospero putat restituendos, »non tantum ob styli et phrasis similitudinem, sed etiam quia in bibliotheca Regularium S. Martini Lovaniensis et in bibliotheca abbatiae Camberonensis, necnon in Bonneffiensi abbatia apud Namurcum in antiquissimis exemplaribus mss. habentur nomine beati Prosperi. Certe Ambrosii non esse (ait ille) ex stylo clarius apparet, quam ut ulla ostensione egeat: et ex eo maxime, quod post damnatos Pelagianos (ante quorum damnationem e vivis excesserat Ambrosius) sint scripti, ut videre est in cap. 22 libri prioris.« Ejusdem quoque Prosperi censet epistolam quam addidit ad Demetriadem virginem, partim ob stylum, partim ob argumentum. »Dirigitur enim post damnatam Pelagii haeresim contra epistolam ejusdem Pelagii de sancta Virginitate ad eamdem Demetriadem, quae habetur in initio tomi IV apud Hieronymum: quae epistola, vivente adhuc Ambrosio, non videtur exstitisse.« Sed de his nos in admonitione utrique praefixa sat multa disseruimus. Addidit quoque Prosperi epistolam ad Augustinum de reliquiis Pelagianoe haereseos in Gallia subolescentibus, inter Prosperi opera nondum editam: omissamque in Lugdunensi editione Coelestini papae Epistolam cum sententiis subjici solitis vir ille non omisit: primusque inter omnes libris Prosperi nostri adjunxit, nec immerito, ut nos postea dicturi sumus, Canones alterius concilii Arausicani. Vitam quoque ex suo ingenio suisque partim conjecturis, judice Labbeo (Script. Eccl. tom. II, pag. 249), concinnatam praemisit: in qua quid sibi de singulis a se editis operibus videretur aperuit: et inter caetera, Carmen de providentia Dei a D. Prosperi operibus removendum duxit, quia Pelagianae doctrinae est, cui Prosper infestissimus fuit. De quo in admonitione pag. 779 diximus. Libros vero de Praedictionibus et Promissionibus Dei, quatenus sibi licuit, puros integrosque edidit, sed ab alio quam a Prospero scriptos ex styli phrasisque dissimilitudine, et Gennadii Trithemiique silentio probari posse arbitratur.

Anno autem 1576, iidem omnes S. Prosperi libri denuo ad examen revocati in editione Duacensi per Joannem Olivarium, qui hanc suam editionem dicat Joanni Sarraceno priori Vedastino Atrebatensi: cui suscepti a se laboris rationem reddens in epistola nuncupatoria, Prosperi opera mittere se gloriatur superioribus quidem editionibus non satis expurgata, tunc vero nitidiora et non modica accessione cum variarum lectionum, tum plurium lacunarum, maximeque unius perquam insignis supplemento locupletiora. Emendationes plurimas, itemque varias lectiones partim suppeditarat liber ab ipsomet reverendissimo priore collatus cum antiquis codicibus, partim vetustissimum volumen bibliothecae Camberonensis, quod habebat manu descriptos de Vita contemplativa libros tres, de Vocatione Gentium duos, et unum Epigrammatum. Ex quo his in libris multa facta meliora, quae deerant suppleta, annotata plurima, nec acerrimo quidem patroni sui, cui libenter illa submittit, judicio (ut sperat) improbanda.

Ad postremae hujus editionis Duacensis normam anno 1630 prodiit, quae Coloniae Agrippinae facta notatur sumptibus haeredum Joannis Crithii sub signo Galli; ac reliquae omnes quae deinceps ad nostra usque tempora diversis annis variisque in urbibus excusae fuerunt. Unde de prioribus S. Prosperi Operum editionibus haec satis erunt. Ad hanc nostram tandem est descendendum.

In ea adornanda haec nobis mens hic finis fuit, ut, quantum fieri potuisset, amplissima, [* 1Kb] [Col. 0013] castigatissima, et optimo ordine disposita prodiret: ut etiam ex illa aliquid adjumenti lectoribus subministraretur ad erroris Semipelagiani historiam plenius cognoscendam. Ampliorem quidem exhibere nequivimus, quam in eam conferendo quidquid Operum S. Prosperi genuinorum, aut ipsi affictorum hactenus in lucem prodierat. Hinc non negleximus illud opusculum quod a Sirmondo primum publicatum est anno 1649, sub hoc titulo, Confessio Prosperi Tyronis Aquitani, ex bibliotheca Vaticana post Eugenii et Dracontii carmina: de qua quid sentiendum eruditis videretur, aperuimus in praevia illi operi admonitione pag. 767. Exhibuimus etiam Chronicum integrum, opus a prioribus Prosperi editoribus omissum: cujus omissionis ratio ea a Stephano Gryphio in Lugdunensi anni 1539 editione affertur: quia inter Eusebiana aliorumque Chronica esset excusum, et quod ob nimiam corruptionem lectori fastidio fore videretur. Non enim inde Prospero nostro praejudicium inferri debere credidimus, quod aliquid ipsius aliorum fortunis annexum haberetur, quin eidem data occasione esset restituendum, tam ipsius ornamento, quam lectorum commodis profuturum. Nec certe tam corruptum censeri nunc debebit, quam ante centum et septuaginta annos; cum a viris peritis ad mss. codices recensitum, emendatum et auctum habeatur, tam ab Andrea Duchesnio tom. I Hist. Francorum, quam a Philippo Labbeo, qui integrum edidit tomo I Bibliothecae novae mss. Cujus editionem, quasi ampliorem emendatioremque, nos secuti, non omissis aliarum editionum differentiis, novo etiam labore cum mss. Colbertinis quinque contulimus.

Castigavimus etiam singulos editionis hujus libros ad fidem tot mss. quot per concessi temporis limites licuit reperire et consulere, probatiorum quoque quae antea prodierant editionum; quorum indicem damus infra statim post Opera, et ante Appendicem Operum Prosperi nostri. Et ne inter varias quae in libris occurrerunt loci ejusdem lectiones temere se legisse, et doctiorum palato praejudicare voluisse arguamur, visum est in marginem inferiorem cujusque paginae eas quas negleximus rejicere, ut erudito lectori liberum maneat, quam sibi magis sapere judicaverit usurpare. Hinc quoque non immerito videbitur castigatum opus universum, quod spuria a veris et dubiis, dubia quoque a veris et genuinis, et sede, et charactere, et admonitione praeambula distingui curavimus, adductis de unoquoque eorum eruditorum virorum sententiis, nec cujusquam judicio censura confidentiori praejudicantes.

Ordinem porro eum inter opera sancti Prosperi statuimus, qui fuisse demonstretur scriptionis eorumdem, sive ex textu ipso librorum, sive ex materia, sive ex doctorum gustu et testimonio. Hinc Epistolam Prosperi ad Augustinum de reliquiis Pelagianae haereseos in Gallia subolescentibus, etc., tamquam primum Auctoris nostri contra illos gratiae adversarios conatum, primo loco exhibuimus: cum eas litteras quas ibidem testatur se antea ad eum dedisse, aut quas ab ipso se accepisse gratulatur, ullibi nancisci non sit concessum. Hanc sequitur Epistola Hilarii de eodem argumento ad Augustinum quoque tempore eodem scripta, et per eum qui prioris perlator fuit transmissa. Utrique vero cum responsum fuerit S. Antistitis Hipponensis libris duobus de Praedestinatione sanctorum et de Dono perseverantiae ad Prosperum et Hilarium directis; mirati sumus nominem antea animadvertisse, quanto jure hos sibi libros Prosper noster vindicaret, et quam utilem, immo necessariam cum ejus sociique Hilarii epistolis connexionem retinerent. Unde non visum est satis consultum fore a nobis studiosorum affectui et utilitati, nisi hos statim sequi curassemus. Rufini Epistolam adhuc in vivis agente Augustino ad Prosperum scriptam longius differre non oportuit: nec insigne et numquam satis pro merito praedicandum Carmen Prosperi nostri de Ingratis inscriptum, quod pariter tunc exaratum probatur cum nondum inter coelites assumptus fuisset Augustinus, cujus famae ac doctrinae contra Semipelagianorum murmura et obtrectationes vindicandae gratia fuerat susceptum. Huic majoris perspicuitatis ergo utiliter adhibita nemo, ut speramus, inficiabitur tum brevia cujusque loci argumenta, quae jam antea legebantur in eodem Poemate in vernaculam linguam, tam soluta quam stricta oratione converso ab anno 1646, tum notas grammaticales et criticas à Martino Steyaert Lovaniensi doctore non ita pridem defuncto eidem operi subjunctas in Opusculis Lovanii editis anno 1703, quibus etiam Epigrammata duo in Augustini Obtrectatorem et Epitaphium utriusque haereseos Pelagianae et Nestorianae, de quibus mox, elucidantur. Duo epigrammata illa pariter à Carmine contra Ingratos edito divelli non debuere, quae ei non multo posteriora hinc probantur quod in his Augustinus superstes esse insinuetur. Hisque subjicitur Epitaphium Nestorianae et Pelagianae haereseon propter rerum cum praecedentibus affinitatem, etsi forte tempore posteriori, post damnatos nempe iterum cum Nestorianis Pelagianos, exaratum.

Responsiones Prosperi ad Gallorum et ad Vincentii Objectiones contra doctrinam Augustini auctorisque nostri famam disseminatas, atque ad Excerpta et dubia Genuensium presbyterorum, quia Romano Prosperi et Hilarii itineri priores credimus, statim etiam post praemissa exhibemus: etsi non dissimulandum, aliis quibusdam visum esse illas ipsorum reditui posteriores statuendas: de quo penes lectores esto judicium.

Rediit Roma in Gallias cum Hilario suo Prosper noster, celebri illa Coelestini papae ad Galliae episcopos Epistola munitus: cui adjunctae fuisse creduntur, quae subjungi solent, sedis apostolicae episcoporum Auctoritates de Gratia Dei et Libero voluntatis Arbitrio e scriniis ecclesiasticis depromptae, ut infra pag. 263 et sequentibus dicetur. Quibus armatus strenuus [Col. 0015] Augustini gratiaeque ab eo propugnatae defensor, majori adhuc confidentia manus conseruit cum Semipelagianis Massiliensibus, et hos inter contra Cassianum Massiliensium presbyterorum Augustinique obtrectatorum primicerium scribere aggressus est. Hujus viri in lucem prodierant Collationes salutaribus documentis quidem refertae, sed aliquot in locis non extra omnem reprehensionem positae: quas inter legebatur circumferebaturque Collatio tertia decima, de Protectione Dei, in qua novam et a se primo excogitatam distinctionem, omnipotentiae divinae juribus, et peccati originalis fidei non parum derogantem, evulgare non dubitarat. Hanc nos collationem sanae doctrinae, quam ubique tuetur S. Prosper, non obfuturam, si eo loci legeretur; immo ex oppositione libri Prosperi contra eamdem exarati orthodoxae sententiae lucem allaturam arbitrati sumus. Illam enim excipit statim Liber sancti Prosperi Aquitani de Gratia Dei et Libero Arbitrio contra Collatorem, id est, contra Cassianum collationis istiusce auctorem, quem tamen honoris causa, et ex pacis studio proprio nomine indigitare noluit.

Sequuntur Psalmorum a C ad CL Expositio; Sententiarum ex operibus S. Augustini Hipponensis episcopi delibatarum liber unus. Item ex sententiis sancti Augustini Epigrammatum liber unus: quae cum Augustini libros aut exscriptos de verbo ad verbum, aut sensuum ipsius perfectam imitationem fere ubique exhibeant, Prosperum arguunt in sanctissimi Doctoris libris diurna nocturnaque manu versandis a puero exercitatissimum: quorum tempus in admonitione cuique praefixa satis probabile efficitur.

De Chronico integro non est quod plura narrentur, praeter ea quae superius dicta sunt, et in admonitione ejusdem fusius disserentur. Hoc solum his addendum restat, quod huic emendando praeter mss. codices supra notatos, ac editiones Duchesnii, Labbei, et eam quae inseritur tomo VIII Bibliothecae Patrum Lugdunensis anni 1677 consuluimus etiam editionem ejusdem Chronici ab Arnoldo Pontaco episcopo Vasatensi ad mss. viginti octo et octo editiones emendatam, ac notis ejusdem illustratam, et anno 1604 Burdigalae apud Simonem Milangium excusam.

Statim post Chronicum legitur Concilium II Arausicanum de Gratia et Libero Arbitrio, anno, ut creditur, 515, celebratum. Quod eo jure Prosperi operibus annecti coepit ab anno 1565, in editione Lovaniensi, et deinceps, quod concilii hujus Patres eam doctrinam definierint, quam S. Prosper contra Massilienses defenderat, et non paucos canones suos ex ipsismet, non Augustini solum, sed etiam Prosperi nostri verbis contexuisse notentur; ac in canone ultimo illam Cassiani duplicis generis praedestinatorum distinctionem, quae a Prospero tam egregie in libro adversus eum edito confutata fuerat, auctoritate sua, Scripturarum effatis, antiquorumque definitionibus munita, aperte rejecerint ac reprobaverint.

Et ea quidem certa et indubitata sunt sancti Prosperi opera. Haec sequuntur alia quaedam, quae dubiis accensenda judicavimus: scilicet Confessio, quae dicitur Prosperi Aquitani, de qua nonnihil supra; Poema conjugis ad uxorem; de Providentia divina Carmen, quod a nobis primum in capita divisum, et capitum argumenta operi praefixa, resque de quibus in singulis ejus partibus tractatur in margine collaterali breviter notatae. Postea autem habentur libri duo de Vocatione omnium gentium cum argumentis in capite et in corpore operis, quae in Leone novissimae editionis leguntur. Ac demum Ad sacram Virginem Demetriadem Epistola, seu de Humilitate Christiana Tractatus operum genuinorum dubiorumque seriem claudit. De singulis non pauca in admonitione unicuique praefixa reperientur.

De Appendice, quam in partes duas distinximus, non est quod plura hic referamus, praeter ea quae in admonitione librorum de Vita contemplativa et in ea quae librum de promissionibus et Praedictionibus Dei praecedit, qui duo primam Appendicis partem, cum Pseudo-Chronico admonitione sua munito, constituunt, dicta leguntur. Alteram vero Appendicis nostrae partem quae scripta et monumenta impleant, quo consilio, quo fructu ibidem sint collocata fuse satis expositum in admonitione eo loci exhibita. Ibi quoque monuimus his scriptis monumentisque lectionem Operum sancti Prosperi ac ipsam Semipelagianorum historiam lucem (ut speramus) esse accepturas. Indicem denique rerum, verborum, locorum, personarum, sententiarum notatu digniorum quae occurrent legenti Prosperum, et ea Opera quae Prospero cum aliquo fundamento, etsi non certo, tribui posse videntur, statim post Opera ipsa et syllabum codicum emendationi adhibitorum edimus. Eorum autem scriptorum et monumentorum, quae Appendicis partem utramque constituunt, in voluminis totius calcem rejicimus.

Haec sunt quae ad publicam utilitatem promovendam, et iis obtemperandum jussis quae negligere non erat integrum, vel tentata vel effecta sunt. In quibus si quid minus recti contra mentem nostram admissum fuerit, benigne ignoscet lector aequus et eruditus. Si quid vero boni et utilis a nobis praestitum judicetur, totum in illum nobiscum refundet a quo Omne datum optimum et omne donum perfectum (Jacob. I, 17), qui docet hominem scientiam (Ps. XCIII, 10) linguasque infantium, si ei placuerit, faciet disertas (Sap. X, 21).




[Col. 0017]
VITA S. PROSPERI AQUITANI,
EX OPERIBUS IPSIUS ET SCRIPTORUM ECCLESIASTICORUM LIBRIS CONCINNATA.



ARTICULUS PRIMUS. Veterum et recentiorum de Prospero encomia, et quis ejus stylus.
[Col. 0017A]

Inter eos qui beati Augustini doctrinae propugnatores exstiterunt, principem locum et eruditionis laude, et auctoritatis pondere, et nominis celebritate sibi vindicat sanctus Prosper (Labb. de Script. t. II, p. 251). Hunc amicus et collega ejus Hilarius (Prosp. ep. ad Aug.), cujus hortatu videtur in id certaminis descendisse, ad Augustinum scribens, tum moribus, tum eloquio, et studio clarum, adeoque notitia tanti viri dignum affirmat (Hilar. ep. ad Aug). Hunc Victorius, qui anno 457, Prospero forsitan adhuc in vivis agente, scribebat, virum sanctum ac venerabilem appellat (Bucher. Cycl. p. 6, 7). Hunc concilium Romae [Col. 0017B] sub Gelasio pontifice anno 494 habitum, dum scripta ejus approbat virum dicit religiosissimum (Concil. t. IV, p. 126). Gennadius ipse, licet illi haud satis aequus, ut qui nimis feliciter cum Cassiano pugnaverat, tamen eloquio potentem, et (ut loquitur ille) sermone scholasticum, assertionibusque nervosum agnoscit (Gennad. Eccl. Script. c. 84). S. Fulgentius (Lib. ad Mon. c. 30), cum beatus Augustinus celeri praeventus obitu Gallorum presbyterorum objecta refellere non potuisset, dicta ejus recta fide et copioso sermone a Prospero viro erudito et sancto fuisse defensa observat. Nonnulla mox ab eodem Prosperi loca proferuntur: »Ut cuncti noverint, inquit, quid debeant de praedestinatione sanctorum impiorumque sentire. Eadem repetit Fulgentius alio in loco (Lib. [Col. 0017C] II, c. 1). Ita ut plerique, inquit, licet in ea (quaestione nempe de diversitate praedestinationis justorum et iniquorum) soleant non leviter permoveri, facile possint, et divinorum librorum testimoniis instrui, et sancti Augustini libris, et Prosperi eruditissimi viri responsionibus informari.« Quaecumque vero ad laudem ejus faciunt apud Gennadium, ea omnia, non reliqua, exscribit ad annum 463 Marcellinus. A Cassiodoro sancti appellatione cohonestatur (Instit. c. 17). a Beda autem (Hist. Angl. l. I, c. 10) rhetoris sive oratoris. Photius denique (Cod. 54) eum vere hominem Dei fuisse affirmat.

Veteribus astipulantur recentiores; quos inter legi potest Trithemius, qui Prosperum nostrum »in divinis Scripturis eruditissimum, et in saecularibus nobiliter [Col. 0017D] doctum, carmine excellentem et prosa, eloquio disertum, sensu profundum, ingenio subtilem, assertione nervosum, vita et conversatione sanctissimum apparuisse« testatur (Trith. de Script. Eccl. p. 32). Sixtus Senensis vivido quodam ac solerti praeditum ingenio, genere orationis conciso, excelso, eleganti, in divinis humanisque litteris versatissimum; ad [Col. 0018A] haec mirabili vitae sanctitate commendabilem« asserit (Biblioth. Sacr. l. IV, p. 369). Censet Scaliger (Ad Euseb. Chron. not. pag. 8) illum omnium aetatis suae longe doctissimum ac peritissimum fuisse. Scriptas ab eo et ab Hilario ad Augustinum in Semipelagianos epistolas, tantae apud posteros admirationi fuisse ait Garnerius (Ad commonit. M. Merc. sup. nom. Cael.), ut eas novissimis magni gratiae doctoris operibus, ut suppares adjunctae sint. Is praecipue animadvertit in Prospero oculos admodum curiosos, quos vix quidquam posset fugere. Addit ad magnam ejus eruditionem accedere parem judicii sagacitatem.

Erat Prosper, testibus tum aliis, tum Gennadio (Script. Eccl. c. 84), in Aquitania provincia natus, unde fit ut Aquitanus dici soleat, ut ab aliis ejusdem [Col. 0018B] nominis viris facilius distinguatur. Qua vero ex parte amplissimae istiusce regionis, quave ex urbe oriundus fuerit, non constat omnino. Hinc patet quam non magna sit habenda ratio codicis cujusdam manuscripti, neque admodum vetusti. Colbertinae bibliothecae, ad cujus solius fidem emendatus legitur liber Sententiarum ex Augustino excerptarum per doctissimos operum S. Augustini editores in appendicis tomi X parte tertia (Nostrae Patrolog. t. XLV), in quo habetur: »Prosper iste Equitaneus fuit (forte pro Aquitanus fuit) Tolonensis civis, qui relictis saecularibus rebus ad divina se negotia transtulit.« Sita est enim civitas Tolonensis in Viennensi Galliarum provincia. Patet etiam quam illi parum sint audiendi (Dupin. t. IV, p. 430), qui, nullo suffulti argumento, [Col. 0018C] Prosperum nostrum vocant Regiensem in Aquitania, unde procul abest Regium.

Profert Sirmondus (Praed. Hist. cap. 5, p. 31) quasi rem indubitatam, illi cognomen fuisse Tironi; quod non sat scimus utrum in manuscriptis aliquot deprehenderit, quemadmodum et in suo Chronici Prosperiani manuscripto legi testatur Bucherius (Cycl. p. 211); et ex altero ms. citat idem Vossius (Vossius Poet. Lat. l. II, c. 17): an potius non dubitanter existimaverit adjudicandum nostro Prospero carmen quoddam quod inter ejus opera exstat, et a Beda Tironi Prospero ascribitur (Vid. S. Paulin. 1685, dissert. 6, p. 136; et Mon. Eccles. tom. XIV, not. 4).

Ex ejus scriptis facile quivis judicare potest, eum [Col. 0018D] in artibus ingenuis, ac praecipue in poetica haud mediocriter esse versatum; quam ipse et Paulinus multo majori cum laude excoluere, quam quilibet alius eorum omnium qui Ecclesiae mancipati huic se studio dedidere. Sed Prosper eam sanctioribus etiam monumentis consecravit quam Paulinus. In pedestri quoque illius oratione nescio quid eminet quod poetam [Col. 0019A] redoleat, sublimitas, vehementia, sermo acer et nervosus, crebrae illi sententiae, verba ad acumen styli subire videntur; atque etiam multo magis lectorem percellit, sive elocutionis dignitate, sive solidae et inconcussae argumentationis viribus. Sed illi sufficit sermonis sui nativus decor, nec ad ornatum accersit aut in eumdem sonum cadentia verba, aut plenos ac numerosos modos, aut aequabiles modulatasque periodos, aut denique affectata illa pigmenta quae a Leone et aliis ejusdem aevi auctoribus ad satietatem usque ingeruntur. Cum esset eorum dux qui catholicam de Gratia Christi doctrinam tuebantur, semperque in eo totus esset ut adversarios Ecclesiae impugnaret, aut eam ab illorum incursu defenderet; lacertosum, si sic dici fas est, et militare [Col. 0019B] scribendi genus usurpat, resque accuratius multo quam verba perpendit. Hinc est quod orationis ipsius compositio nonnumquam subobscura sit. Sed res ipsae, quantumvis intricatae sint, eas ille tamen facillime illustrat, nec minori perspicuitate quam acrimonia enucleat. Vere itaque illud de Prospero statui potest, illius orationem non esse tanto artificio elaboratam, nec tot eloquentiae luminibus distinctam, quot in scriptis quorumdam aliorum reperiri queant; sed prae se ferre multo plus sanitatis, ingenii, vehementiae.

Haec de S. Prosperi stylo praemisisse operae pretium fuit, quo certius illi abjudicentur opera quaedam ejus nomine hactenus inscripta.



ARTICULUS II. Prosperi juventus et conversio.
[Col. 0019C]

Exstat opusculum quoddam, cui titulus, Confessio Prosperi Aquitani (Bibl. PP. tom. VIII, p. 193), aut, ut alii legunt, Tironis Prosperi Aquitani (Lab. de Script. Eccl. tom. II, p. 261), a Jacobo Sirmondo ex ms. Vaticano editum anno 1619. Est illud satis eleganter scriptum, ut Magno Prospero tribui possit: etsi Antelmio (Diss. in Op. Leon. p. 370) in ea vix aliquid deprehendi videatur Prosperi stylo satis simile, aut ejus famae valde consentaneum: eamdemque tanto patre indignam indubitanter pronuntiet Ludovicus Ellies Dupin (Tom. IV p. 441). Habemus autem ex illa Prosperi confessione (Infra, pag. 769 et seq.), eum inter ipsa vitae initia renatum in Christo [Col. 0019D] Jesu, et, a misericorde Domino dimisso originis peccato, prius adeptum libertatem quam ferocis domini a quo detinebatur intelligeret servitutem. Incusat sese quod acceptam a Patre munificentissimo substantiam ea qua par erat cura servare neglexerit, quodque vitiis omnibus deditus, in Aegyptiorum, mox etiam in Babyloniorum jura transiverit, nec ullum aliud praeterquam letiferae voluptatis pretium suae perditionis acceperit. Qua ex loquendi ratione, simul et ex iis quae pariter de primis vitae suae annis refert Paulinus, quid colligi debeat difficile est statuere. Quamquam nota sunt quae de perditis Aquitanorum imprimis divitum moribus deplorat Salvianus (De Gubern. Dei l. VII, p. 154, 160), dum illos in omnibus [Col. 0020A] Galliis sicut divitiis primos, sic vitiis criminatur.

Ut ut sit, is de quo agimus, cum per innumeras saevissimarum dominationum vicissitudines, non subjectione corporis, sed animae sudore serviret, et indignis confusus officiis, pejore status sui conditione turbaretur, quae sunt ipsius verba (Infra, p. 769, 770), coepit erubescere, et subtraxit se, quantum ab instantibus dominis licuit, in occultum spiritus cordisque secretum: et apprehenso sanctarum Scripturarum volumine, quid sibi adhuc spei superesset inspexit: ac ex his certior factus paratissimam semper eis esse Dei misericordiam quos male actae vitae ex animo poeniteret, multo perfusus imbre lacrymarum ingemuit, quod se Dei redemptum [Col. 0020B] sanguine peccato venumdedisset, quodque sibi inimicissimis serviret dolens: mox confirmatus et animatus constituit dirumpere graves quibus vinctus detinebatur catenas; et ad eum reverti a quo fuerat ad vitam emptus, petere, quaerere, misericordiae divinae januam pulsare. Erubescebat quidem quia animo nudus erat, et nihil habens quo membrorum, id est, morum suorum, inhonesta circumtegeret, obscoenae egestatis dedecore confundebatur, neque tantae familiae tantique Patris conspectum subire audebat. Quasi vero (inquit) tolerabilius sit judicium accusatis quam sponte confessis, reis contumacibus quam supplicibus, ad tremendum Dei tribunal in morte exhibitis quam ante obitum ad Patrem misericordissimum ex animo reversis. Hinc tandem haec [Col. 0020C] apud se statuit: Habeat quantaslibet cruces et ignominias poenitentia, levior erit ignis verecundiae quam gehennae. Quibus verbis an significet se publicae poenitentiae labores amplecti decrevisse, non statim asseruerimus. Verisimile tamen est, si id consilii cepisset Prosper, aliquam ea de re in scriptis ipsius superfuturam fuisse mentionem.

Neque vero si illum angebant amissa ejus quam in Baptismo acceperat gratiae munera, ideo non grato animo adorabat velocem dignationem et properatam clementiam, qua etiamnum infantulus fuerat regeneratus. Longe ab illis dissentiebat qui ad excusationem violatae regenerationis rudem aetatem et imprudentes annos causabantur, tanti sibi immeritis collati beneficii immemores.

[Col. 0020D] Innuere videtur se tum in medio alienae gentis fuisse, cum ad Deum conversus resipiscere instituit, seque solum fuisse mutaturum, ni Barbarus regni sui limites dispositis servasset excubiis. Haecque ab illo proprie vereque dici potuerunt. Etenim nemo nescit quas strages collecti e diversis gentibus Barbari, tum in universa Gallia, tum maxime in Aquitania saeculo quinto ineunte ediderint.

Prosper quoque in Carmine de Providentia divina, si tamen genuinus ille Prosperi fetus credi debeat, queritur urbem suam a Getis incendio deletam, seipsum captum a Barbaris, inter eorum turmas abactum, ac peditem ire coactum. Praesulem suum una cum afflictis et miseris gregis sui reliquiis sedem [Col. 0021A] aliquam, aut potius exsilii locum quaesiisse (Infra, p. 787).



ARTICULUS III. Prosperum aevi sui calamitates ad pietatem excitant Contumaces nonnullorum querelas castigat.

Quod Carmen Prospero Tironi a Beda tribuitur (Monum. Eccles. tom. XIV, not. 4), id exstat inter Paulini Nolani Opera, eoque minime indignum a viris doctis judicatur. Ut autem illud cum hujus historia conciliare perquam difficile est, ita nihil in eo reperias quod cum rebus gestis Prosperi non optime cohaereat. Et huic quidem non Bedae solius, sed et codicum aliquot manuscriptorum auctoritate adjudicatur. Unum est quod morari possit: nempe Carmen illud ornatius est, et liberius fluit quam ut Prosperi [Col. 0021B] Opus esse videatur. At quidni hic alio quidem scribendi genere usus tum fuerit, cum profanorum scriptorum litteras ac saecularis eloquentiae studia non ita pridem dimisisset; alio cum de expugnando errore dumtaxat sollicitus, talia verba adhibuit qualia graves sententiae firmaeque rationes postulabant.

Verum quisquis tandem fuerit Carminis illius scriptor, certe conjugio illigatus erat, et id Operis sui uxori suae nuncupat (Infra, p. 773, 779). Commotus tum perpetua rerum humanarum mobilitate, tum asperrimis aetatis suae aerumnis, sese ad pietatem novo in dies studio colendam adhortatur. Ac multi quidem illius temporis oppressi calamitatibus obduruerant, Deumque ipsum nefariis vocibus incusare [Col. 0021C] non reformidabant (Salv. de Guber. Dei lib. VII, p. 152, 153). Hic vero profitetur se suam spem omnem infixisse ac collocasse in solo Deo, cujus benignitate ipse terrae hujus incola, patriae alterius, coelestis nimirum, civis fuerat effectus. Pollicetur se non ignarum terrenas opes perbrevi jure obtineri, ita suis usurum, quasi suae non essent: eas se jam non miraturum, non consectaturum honores, neque fore umquam ut qui divite Christo fruatur, saevientem metuat paupertatem, qua mente prospera suscepturus sit, eadem adversa sustentaturum, ita scilicet ut nec malis vinci se aut dejici, nec bonis capi efferrique permittat, debitas semper Christo grates acturum, ejusque laudes ac honorem ore memori [Col. 0021D] celebraturum (Infra, pag. 775, v. 45 et seq.; pag. 785, v. 15 et seq.).

Postquam paucis ea retulit quae hominum causa Deus et fecit et pertulit, haec subjungit (Infra, p. 777, v. 89 et seq.):

Quidnam igitur tanta pro spe tolerare recusem,
   Aut quid erit quod me separet a Domino?
Ignem adhibe, rimare manu mea viscera, tortor:
   Effugient poenas membra soluta tuas.
Carcere si caeco claudar, nectarque catenis;
   Liber in excessu mentis adibo Deum.
Si mucrone paret cervicem abscindere lictor,
   Impavidum inveniet mors cita, poena brevis:
Non metuo exsilium, mundus domus omnibus una est.
   Sperno famem, Domini ut mihi sermo cibus.
Nec tamen ista mihi de me fiducia surgit.
   Tu das, Christe, loqui, tuque pati tribuis.
In nobis nihil audemus, sed fidimus in te.
   Quos pugnare jubes, et superare facis.

[Col. 0022A] Ut autem erat superstes ejus uxor, illam hortatur ut pariter Deo se dedicet, quo uterque mutua ope firmatus, validius ac felicius cum hoste dimicent: hanc ideo sic alloquitur (Pag. 779, v. 115 et seq.):

Tu modo, fida comes, mecum isti accingere pugnae,
   Quam Deus infirmo praebuit auxilium.
Sollicita elatum cohibe, solare dolentem,
   Exemplum vitae simus uterque piae.
Custos esto tui custodis, mutua redde,
   Erige labentem, surge levantis ope.
Ut caro non eadem tantum, sed mens quoque nobis
   Una sit, atque duos spiritus unus alat.

Quas tunc temporis ex hominum genere vindex Deus reposcebat poenas, iis scelestissimi quique, quos veniam supplices petere oportebat, ad accusandum non sine blasphemia Deum adducebantur (Infra, [Col. 0022B] pag. 785, v. 15 et seq.). Hi manifestissimis divinae providentiae argumentis ad ipsam oppugnandam abusi, quod bonos insontesque pariter et noxios iisdem viderent premi malis, negabant res humanas a Deo gubernari, et ad futilem quamdam fatorum vim ac siderum potestatem confugiebant (Infra, pag. 809, v. 624 et seq.).

Hujusmodi blasphemiae quae beatum Augustinum ad ingens et eximium illud de Civitate Dei Opus scribendum impulerant, scribendo quoque anno 416 Carmini de Providentia divina occasionem dedere (Pag. 785, v. 1 et seq.). Consueverat autem auctor illius Carminis, qui insignem ubique eximiae adversus Deum pietatis sensum prae se fert, variis tum soluta, tum stricta oratione Operibus stylum exercere. [Col. 0022C] Cum vero Gallia a decennio, hoc est a desinente anno 406, quo in eam irruperant Barbari, innumeris cladibus conficeretur, moestum hominis ingenium comprimebat dolor, eumque jam per totum anni unius spatium silere coegerat, ut qui non parvam patriae suae malorum partem tulisset (Ibid.); commotus est tamen aliquando temerariis blasphemorum hominum, quorum aliqui Christianam fidem profiteri se jactabant, conviciis: acriusque impiarum linguarum jaculis quam omni saevientium Gothorum crudelitate stimulatus, ad vindicandam stylo Dei providentiam, ac retundendas ejus inimicorum contumeliosas voces accessit (Pag. 789, v. 87 et seq.).

Hoc imprimis dogmate suo in Opere nititur, quod [Col. 0022D] per hujus vitae calamitates Deus impios plectat, bonos peccatorum sordibus mundet, tepidos accendat, et erigat, virtutum decoribus augeat atque amplificet (Pag. 821, v. 902 et seq.). Tum Deum precatur ut his se societ quos peccantes bonus arguit, patrioque emendat flagello; potius quam illis quos, summoto jam verbere, cursu voluntatis ire et propria libidine ferri permittit. In hoc opere multa invenias quae de divina gratia egregie dicta, Prosperoque nostro haud indigna videantur. Contra sunt nonnulla quae cum assertionibus ab eo postea tam strenue quam feliciter propugnatis cohaerere vix judices. Quo fit ut id Operis illi alioquin convenientiscum afflictis et miseris gregis sui reliquiis sedem [Col. 0023A] tamen potest ut hanc lucubrationem ante susceperit, quam doctrinae de Gratia satis magnam operam impendisset (Antel. Dissert. Oper. Leo. p. 405 et seq., ac alii).

Haec de primis Prosperi annis eruimus e tribus scriptis quorum auctoritas, ut nec plane rejicienda, ita nec citra omne dubium admittenda visa est. Quae posthac a nobis dicenda sunt, ea certis et indubitatis ipsius Operibus nitentur.



ARTICULUS IV. Doctrinam de gratia adversus Semipelagianos tuetur.

Utrum saevitia Barbarorum, an quavis alia re compulsus Prosper ex Aquitania migraverit, id quidem parum liquet. Illud certius, eum anno 428, vel [Col. 0023B] 429, aut forte jam 426, in Provinciam Dei nutu deductum fuisse, ut Christianam de gratia doctrinam a beato Augustino elucidatam defenderet ac tueretur. Hanc quidem in illis locis velticabant viri nonnulli, tum dignitate, tum virtutis ac pietatis fama conspicui (Vide S. Aug. Vitam, § 343, tom. XIII Mon. Eccles.).

Erat quidem Augustino Prosper ignotus facie, nec nisi animo ac sermone unis ad eum datis vicissimque receptis ab eo litteris compertus (Infra, pag. 1). At lectis sancti viri scriptis, Deique misericordia praelucente veritatem edoctus, pro ea viribus totis propugnavit (Pag. 6): adeo ut Hilarius, alter ejusdem veritatis strenuus defensor ad Augustinum, cui erat notior, scripturus, cum Prospero egerit, ut simul et [Col. 0023C] ipse suas ad eumdem daret litteras (Pag. 18); ratus illum et sancti praesulis ampliori notitia dignum, et eum esse qui et in quo positus esset adversariorum error enucleate proponeret, et referret quaenam essent in istis quaestionibus obscuriora, et ad percipiendum difficiliora, quae lucidissimis expositionibus a praestantissimo Doctore aperiri oporteret.

Enimvero morem gessit Hilario Prosper, et celebratissimam illam, quae etiamnum exstat, dedit epistolam anno 428 exeunte, vel 429 ineunte: professus scribere se fidei qua Ecclesia vivit affectu (Pag. 1 et seq.). Motus amborum studio Augustinus, duos ad eosdem libros de Praedestinatione Sanctorum, et de Dono Perseverantiae scripsit. Aliquas quoque idem fortasse ad eos dedit litteras, quae quidem exciderunt [Col. 0023D] (Infra, pag. 23 et seq.).

Constat quidem Hilarium tunc temporis ex ordine laicorum fuisse (Pag. 18, a), Prosper diaconus fuisse (Pag. 1, a) ex eo forsitan videri potest, quod de Leontio diacono loquens fratrem suum eum appellat, et ab Augustino (De Praed. SS.) et ab Coelestino prior Hilario nominatur. Nec ex ipso tamen Hilario de Prospero ad Augustinum scribente, neque ab ullo alio e veteribus apparet eum fuisse aliquo ecclesiastici ordinis gradu insignitum (Infra, pag. 25). Ipse testatur (Infra, pag. 6) se non quidem argumentis perverse sentientium de veritate, sed auctoritati imparem, eo quod multum ipsi eum et vitae meritis antecellerent, et aliqui eorum adepto nuper [Col. 0024A] summo sacerdotii honore supereminerent. Hodie fatetur eruditissimus quisque nullum esse antiquitatis monumentum ex quo eum alia ac laicos conditione fuisse effici queat. Habetur ex uno codice ms. eum relictis rebus saecularibus ad divina se omnino negotia transtulisse. Nempe ex eorum numero fuit qui dimisso saeculo vitam in secessu agebant, nulli tamen obstringebant se monasterio: ut Paulinus, Pammachius, Severus Sulpicius, aliique aetatis ejusdem, qui monachorum appellatione continebantur: ac illud quidem S. Prosper secutus est vivendi genus.

Nec illud praetereundum videtur, quod a Garnerio pie juxta et prudenter est observatum, in praefatione (Pag. 7) in omnia Marii Mercatoris Opera. »Animadverti aliquando (ait ibi) nec sine magna [Col. 0024B] admiratione, Deum, qui amat humilium manu resistere superbis, tribus haeresibus, Pelagianae, Nestorianae et Massiliensi, quae prae caeteris superbiae a Patribus accusantur, opposuisse primum laicos homines: ut, quod ait Apostolus, per contemptibilia mundi confunderet fortia, et tumidam quasi Pharaonum potentiam confunderet ab infirmis. Certe Pelagianis primus obstitit Constantius ex Vicano (sic enim legendum est) Romae habitans. Primus Nestorii dolum detexit, cleroque ostendit, affixa ad ecclesiae valvas obtestatione, Eusebius tunc temporis , ut loquitur Theophanes, vel rhetor, ut tradit Nicephorus, vel judex forensis, ut scribit Leontius. Restitere primi Massiliensibus presbyteris laici duo Hilarius [Col. 0024C] et Prosper, monueruntque Augustinum epistolis, quas consequens aetas ita suspexit, ut supremis magni gratiae doctoris laboribus conjungeret quasi suppares.«

Qui sanae de Christi gratia doctrinae adversabantur, non eos libri utrique a beato Augustino ad Prosperum et Hilarium scripti auctoritas a sententia dimovit, hique posterioribus saeculis Semipelagiani merito sunt appellati. Non Romana solum Africanaque concilia (Infra, pag. 89), et per omnes mundi partes universi promissionis filii qui extra Gallias versabantur, sed in ipsis etiam Galliis plurimi cum beati Augustini doctrina (Ibid.), sicut in tota fide, ita in gratiae confessione congruebant, et ad perceptionem evangelicae apostolicaeque doctrinae saluberrimis ejus [Col. 0024D] disputationibus imbuebantur. Verumtamen e Gallis non pauci sancto Antistiti, praecipua licet tunc esset portio Domini sacerdotum, occultis susurrationibus obloquebantur, et prout opportunas aliquorum aures reperiebant, scripta ejus, quibus error Pelagianorum impugnatur, infamabant, tantaeque pietatis viro paganorum et Manichaeorum impietatem ascribebant. Ita in eum statum deducere causam Ecclesiae moliebantur, ut dum catholicos affirmabant non veraciter pro gratia locutos, Pelagianos injuste damnatos fuisse persuaderent (Infra, pag. 308).

Quae si vera essent (Pag. 89 et seq.), et in aliquo erratum fuisset ab Augustino, cur ipsi praedicationibus ejus non resistebant, nec saltem aliquibus scriptis [Col. 0025A] eum a quo talis emanabat doctrina non conveniebant. Is profecto auscultare non renuisset monentibus, quantum ipsi salva veritate licuisset. Et sane magna gloria sua consuluissent humano generi, si Augustinum ab errore revocassent. Neque erat quod censerent magnorum prius meritorum seni, cujus libros nemo reciperet, honorabiliter atque misericorditer ignoscendum.

At timidi censores adversarios tanti viri palam profiteri se non audebant, gnari perhonorificum esse omnium de eo judicium, nec deesse qui famam ejus fortiter ac strenue tuerentur. Moleste ferebant quod his quae adversus excellentissimae auctoritatis virum inter multas collationes asseruerant Prosper resisteret. Nec dubitabant, si quam hinc moverent quaestionem in qualibet [Col. 0025B] frequentia sacerdotum, in qualibet congregatione populorum, centenis sibi beatissimi Augustini voluminibus obviandum fore: quae cum tenebris calumniarum dispulsis, cordibus audientium manifestare coepissent potentissimam Christianae fidei veritatem, vetarent a piis et fidelibus recipi amaritudinem illam fumosae vanitatis volentium in sua justitia magis quam in Dei gratia gloriari. Igitur satis habebant occulta eum obtrectatione mordere, quem non audebant constanter arguere (Pag. 87). Insuper eosdem rumores in ejus discipulos disseminabant, ne quis jam superesset cujus auctoritate pellerentur errores, quos illi a fidelibus probari cupiebant (Pag. 98).



ARTICULUS V. Suam Augustinique famam defendit S. Prosper, scribitque adversus ingratos.
[Col. 0025C]

Rufinus Prosperi amicus rumoribus iis qui de erroribus familiari suo temere affictis disseminabantur commotus, litteras ad eum dedit (Infra, pag. 87). Ac ejus quidem litteras, ut fraternae sollicitudinis et sincerissimae charitatis indices Prosper accepit, pluribusque ad eum rescripsit, plenissima veritate pandens omnia quae tum de Augustino ipso, tum de ipsius discipulis ad inanem invidiam ferebantur referebanturque. Multis in locis hujus suae epistolae de Augustino loquitur tamquam adhuc superstite: qui cum die 28 Augusti anni 430 vita excesserit, prorsus ante finem hujus anni epistolam scriptam fuisse necesse est (Infra, pag. 89, 99). In ea animadvertit plerasque gentes tunc primum Christianae gratiae fieri coepisse [Col. 0025D] participes, quam revera circa hanc aetatem beatus Palladius Hibernis intulit (Noris. Hist. Pelag. l. 1 c. 3).

Adhuc vixisse videtur Augustinus cum a Prospero in Carmine adversus Ingratos tam magnificis extollebatur laudibus (Infra, pag. 126, v. 90 et seq.; Merc. tom. I pag. 101):

An alium in finem posset procedere sanctum
Concilium, cui dux Aurelius, ingeniumque
Augustinus erat, quem Christi gratia cornu
Uberiore rigans, nostro lumen dedit aevo,
Accensum vero de lumine: nam cibus illi
Et vita et requies Deus est; omnisque voluptas.
Unus amor Christi est, unus Christi est honor illi:
Et dum nulla sibi tribuit bona, fit Deus illi
Omnia, et in sancto regnat Sapientia templo.
Istius ergo inter cunctos qui de grege sancto
[Col. 0026A] Insanas pepulere feras, industria major,
Majus opus, totum praestantius imbuit orbem.
Nam quocumque gradum convertit callidus hostis,
Quaque per ambages anceps iter egit opertas,
Hujus ab occursu est praeventus, mille viarum
Insidiis aditum non repperientibus ullum.
Cumque foris rabies avidorum exclusa luporum
Frenderet, inque omnes mendacia verteret artes:
Ne mentes ullarum ovium corrumpere posset,
Neu dubia obliquis turbaret corda querelis,
Istius ore viri fecit Deus: istius ore
Flumina librorum mundum effluxere per omnem,
Quae mites humilesque bibunt, campisque animorum
Certant vitalis doctrinae immittere rivos

Fidelium fratrum suorum charitate ductus Opus suscepit tam arduum, quo pias mentes studio veritatis accenderet, gliscentes malignis hostium artibus errores ab iis depelleret, gratiamque meritorum nostrorum artificem non opus esse luculenter ac jucunde [Col. 0026B] edoceret: quod ipse sic exprimit in capite totius poematis (Infra, pag. 115, v. 1 et seq.):

Congenitae in Christo gentis mihi castus ab alto
Insinuatus amor proprias excedere vires
Me jubet, atque pias accendere carmine mentes.
Ne post confectum celebris victoria bellum
Securos animos incauta pace resolvat.
Ceu metus eliso jam nullus ab hoste supersit,
Nec caput attriti virosum palpitet anguis.

Carmen illud suum inscripsit de Ingratis. Nemo enim gravius ingrati animi vitio laborat quam qui ea in seipso liberique arbitrii viribus posita putat, quae maxima misericordiae ac omnipotentiae Salvatoris dona sunt ac beneficia. »Hoc porro poema omnium splendidius prolixiusque quae Prosper edidit, nullumque aliud in quo ejus ingenii vis et acumen eluceat [Col. 0026C] magis. Nobile Opus, magnis sententiis, magnis sensibus, magnificis denique verbis et locutionibus coalescens: quamvis ejusmodi materiam tractet, quae liberos illos ac vehementes, quales poesis postulat, motus vix admittat (Antel. Diss. Op. Leon p. 417).« Carmen illud vernacule reddidit tum stricta, tum soluta oratione vir aevo superiori eximiae pietatis laude insignis. Ejusdem quoque ab eruditissimo novae Ecclesiasticorum Scriptorum Bibliothecae auctore fusa et copiosa confecta est analysis (Dupin. tom. IV p. 443 et seq.).

Accusati a Prospero Semipelagiani, quod detegere sua sensa reformidarent, videntur illam criminationem repellere voluisse. Ex iis unus sub alieno nomine aut scripsit, aut scribere se velle professus est. Hunc Prosper duplici epigrammate praevertit [Col. 0026D] (Infra, p. 191), in quo Augustinum adhuc in vivis fuisse videtur velut rem indubitatam supponere. Haec Prospero tribuenda in dubium revocare videtur Garnerius (Merc. tom. II, adm. in collect. excerp. Nestor.): cujus suae suspicionis momentum ullum non protulit, nec forte facile reperisset, cum a Beda unum ex his sub nomine Prosperi rhetoris citatum legatur; illud nempe quod ab his verbis incipit: Contra Augustinum, etc. Utroque loco Vincentium Lirinensem designari quidam suspicantur, quem ementito nomine Commonitorium suum contra Augustinum edidisse anno 434 criminantur. Non alius erat magis idoneus qui Augustinum scriptis provocaret, quam Cassianus, quem duobus Epigrammatis peti alii autumant. [Col. 0027A] At idem nihil videtur in sanctum Doctorem palam edidisse. Quae vero collatio ejus est numero tertio decima, eam anno 426 et scripsit, et sub proprio nomine edidit, licet prava quae in eadem habentur dogmata, ex alterius persona proponat (Infra, 310). Neminem praeter hunc ad annum usque 433 scriptis sensa sua mandare ausum esse apparet. Itaque aut scriptor ille, de qûo Prosper, aliquot saltem annos siluit, admonenti Prospero morem gerens; aut si quis promissum et jactatum a Semipelagianis Opus idem atque tertiam decimam collationem esse contenderit, is epigrammata duo de quibus hic sermo est ad annum 426 revocet, ad Prosperum Semipelagianis jam tum indixisse bellum concedat necesse est.

[Col. 0027B] »Gratiae adversarios non compescuere Prosperi carmina. Haeretici enim, ut hac ipsa de re agens ait Baronius (Ad an. 431), confutari possunt, quia leves sunt et infirmi; victos se a veritate fateri non possunt, quia probantur pervicaces.« Qui tamen praesules Augustini doctrina aliquantum commoti ac perturbati fuerant, in quibus Hilarius Arelatensis praesul, ii aut veritatem tandem aliquando agnoverant, aut certe taciti quietique exspectabant dum eam sibi aperire ac detegere dignaretur Deus (Mauguin. tom. II p. 475). Pauci quidam presbyteri Ecclesiarum dissensioni studentes, doctrinam beati Augustini carpere non desinebant (Infra, pag. 260, 261), objiciebantque quod peccatores non solum ad judicium peccatis debitum, sed etiam ad peccatum [Col. 0027C] ipsum diceret praedestinatos: Prosperum quoque et Hilarium criminabantur praedicare adversantia veritati (Fulg. ad Mon. l. I c. 30). Horum quae in beati Augustini libris damnabilia se reperisse jactabant indiculum confecerunt, et ea distribuerunt in quindecim capitula, quae damnationis, seu, ut in aliis codd. rationis titulo praenotarunt: in quibus longe alium sancto doctori sensum affingebant ab eo qui in ejus scriptis inerat (Infra, pag. 260, 203). Ac illud quidem anno 431 fieri potuit. Tunc enim e vita vir sanctus migraverat, quem Prosper in praefatione responsionis ad Capitula Gallorum sanctae memoriae episcopum nuncupat (Infra, pag. 203). Illi tamen in defendenda gratiae doctrina successor surrexerat sanctus Prosper (Fulg. p. 23): unde fit ut una cum [Col. 0027D] eo et beato Hieronymo iis annumeretur quos Deus constituerat a quibus quid de hoc argumento esset credendum alii omnes edocerentur (Cassiod. in Ps. L, pag. 171, 2). Et sane lubens noster et copiosum sermonem et fidem integerrimam exseruit in defendendis magistri sui vocibus et sententiis. Scriptum ergo in lucem edidit, in quo singulis Gallorum rationibus aut Capitulis respondit (Infra, pag. 204), et ex Augustino ipso, quinam verus ac sincerus illius esset sensus ostendit. Ne, inquiebat ibi, hanc persuasionem temere quis recipiat, et talem putet sensum scriptis catholici inesse doctoris, qualem eum qui frustra calumniantur ostentant; singulis capitulis quae damnationis (alias rationis) titulo praenotarunt brevi et absoluta [Col. 0028A] professione respondeo; in nullo recedens a tramite earum definitionum quae in sancti viri disputationibus continentur. Et eae sunt Responsiones ad Capitula Objectionum Gallorum calumniantium. Harum postremae duae laudantur a Fulgentio (Pag. 25), qui Gallorum objectiones librum Augustini de Praedestinatione Sanctorum potissimum spectare animadvertit. »Non autem ignoras (Monimum affatur) etiam praeterito tempore illi luculentissimo sancti Augustini Operi, quod scripsit de Praedestinatione Sanctorum, a quibusdam Gallis objectum, quod beatus Augustinus in assertione praedestinationis divinae, peccatores, non ad solum praedestinatos diceret judicium, sed etiam ad peccatum: cujus dicta, quia ipse celeri praeventus est obitu, Prosper vir eruditus et sanctus [Col. 0028B] recta defendit fide et copioso sermone.« Haec S. Fulgentius initio capitis 30 libri primi ad Monimum.



ARTICULUS VI. Respondet S. Prosper Vincentio et presbyteris Genuensibus.

Non aequiores in discipulum adversarii fuere quam in magistrum. Quidam enim Christianae ac fraternae charitatis obliti (Infra, pag. 217, in Praef.), in tantum existimationem ejus quoquomodo studebant laedere, ut suam se evertere nocendi cupiditate non viderent. Contexebant enim, et qualibus poterant sententiis comprehendebant ineptissimarum quarumdam blasphemiarum prodigiosa mendacia, eaque ostendenda et ingerenda multis publice privatimque circumferebant, asserentes talia in Prosperi sensu esse, qualia diabolico [Col. 0028C] (ut loquitur) indiculo continebantur. Quae sanctus noster falso in se ad excitandam invidiam jactitari, facile et sufficienter subscriptione unius anathematis probasset. Sed ne malignitas eorum qui se gravari putabant si de illo bene sentiretur, ipsam subscriptionis brevitatem suspectam esset habitura, necessarium conveniensque credidit, ut sive ad calumniantium animos mitigandos, sive ad eos quorum auribus tale aliquid insonuisset instruendos, quantum adjuvante Domino fieri potuit, plene lucideque panderet quid de perversis definitionibus judicaret. Propositis igitur sigillatim sedecim capitulis, sub unoquoque eorum sensus sui, et fidei, quam contra Pelagianos ex Apostolicae sedis auctoritate defendebat, verba ponere maluit: ut qui paululum se ad legenda haec dignarentur occupare, evidenter agnoscerent [Col. 0028D] impiarum profanarumque opinionum nullum cordi suo inhaesisse vestigium, et blasphemias quas sua perspexissent professione damnari, in earumdem repertoribus censerent debere puniri. Haec ex ipso ad longum hic descripsisse proderit, ut quo zelo noster prava dogmata respueret et recta tueretur lectoribus fiat manifestum. Quo tempore id Operis confectum fuerit non liquet omnino.

Hujus libri titulus est, Pro Augustini doctrina Responsiones ad Capitula Objectionum Vincentianarum (Infra, p. 229). Quo ex titulo apparet a Vincentio quodam contextum fuisse perversum hunc et diabolicum, ut ipse Prosper eum vocare non dubitat, indiculum. Erat tunc temporis in Lirinensi monasterio [Col. 0029A] Vincentius ille, edito adversus haereses omnes Commonitorio perquam celebris. Vossius qui eum Augustinianae doctrinae infensum contendit (De Hist. Pelag. l. I c. 9), ea fretus ratione qua probari quoque posset eum Coelestini epistola scientem et volentem abusum fuisse, censet illas calumnias adversus Prosperum ab eodem esse confictas. Qua in re Vossio astipulantur eminentissimus Henricus Norisius S. R. E. cardinalis (L. II Hist. Pel. c. 11), aliique qui hunc Vincentium Semipelagianorum dogmata sectatum esse existimant (Ant. Diss. Op. Leon. p. 419).

Qui vero de ejus doctrina melius sentiunt, sive ii Augustinum in iis quae de gratia sunt sequantur ducem, sive ab ejus mente aliqua ex parte recedant; omnes in eo consentiunt, ut alium perquirant Vincentium, [Col. 0029B] cui has objectiones tribuendas velint. Censet Baronius (An. 431), quem et alii sequuntur (Miraeus, de Script. pag. 66; Maug. Vind. t. II, p. 448; Labb. de Script. t. II, p. 252), eas esse posse cujusdam Vincentii, quem et sacerdotem et Gallum, ut illum Lirinensem, a se visum fuisse testatur Gennadius (De Script. Eccl. c. 80). Nec quidquam vetare credimus eum esse Vincentium presbyterum, qui nomine Constantii seu Constantiani Deensis, ut probabile est, episcopi, anno 439, Regiensi synodo interfuit. Etsi enim Gelasio papae, qui anno 496 obiit, superstes fuit Gennadius, non idcirco tamen eum, qui anno 430 scribebat, videre non potuit. Ut est non parcus eorum laudator qui, quemadmodum ipse, in Augustinum minus bene erant animati; hunc Vincentium [Col. 0029C] ait in divinis Scripturis exercitatum, linguam habentem usu loquendi et majorum lectione politam: commentatum addit in Psalmos; cujus operis legerit aliqua sancto homini Dei Cannati, ipso audiente, promittens simul, si Dominus vitam et vires daret, se in toto psalterio eodem studio laboraturum; Massiliae quidem et in aliis provinciae Ecclesiis die Octobris 15 colitur sanctus Cannatus: at is episcopus Massiliensis dicitur, et a Guesnaeo ponitur anno 621 a doctissimis Sammarthanis anno 480 assignatur. Nihil in eum Guesnaeus citat, praeter vitam rudi stylo conscriptam tempore comitum provinciae, in qua narratur fuisse filius regis Aquisextiensis, qui Sereno successit, et Iconoclastarum aequalis fuit. Porro constat Serenum fuisse S. Gregorio Magno [Col. 0029D] supparem, ut probant variae ejusdem S. papae epistolae ad Serenum datae, videlicet lib. V epist. 52, lib. VII epist. 110, lib. IX epist. 9, et ejusd. libri epist. 52.

Quae Gallos presbyteros conturbabant, iisdem etiam Genuenses movebantur (Infra, p. 241). At hi prudentiores moderatioresque se praestiterunt. Ex his enim duo Camillus et Theodorus, cum eos in libris beati Augustini de Praedestinatione Sanctorum et de Dono Perseverantiae quaedam insolita aut minus clara movissent, ea ad beatum Prosperum de contextu disputationis excerpta miserunt, ut quo intellectu, quove judicio illa accepisset noscerent. Precibus illorum, vel, ut ipse prae modestia loquitur, [Col. 0030A] mandatis ipsorum obsequium suum non subtraxit: non quasi plus in se quam in illis ad haec introspicienda esset ingenii, ac non magis in hoc examine facultatis suae debuissent ipsi exercere mensuram, et si aliqua eos morabatur obscuritas, decurrere ad Patrem luminum, a quo descendit omne datum optimum et omne donum perfectum, et a quo datur Spiritus sapientiae et intellectus; sed adjuvante Domino qui sapientiam praestat parvulis, de Capitulis istis quid cum sanctis et eruditis fratribus sentiret, breviter indicare aggreditur: petens tamen ne ubi simplicitas esset obedientiae, praesumptionem putarent esse doctrinae. Haecque post Augustini mortem contigere.



ARTICULUS VII. Sanctus Prosper Romam cum Hilario proficiscitur. Coelestinus pontifex utrumque scriptis defendit. De Venerio Massiliensi episcopo.
[Col. 0030B]

Non destitere Semipelagiani Prosperum et Hilarium, ipsumque adeo Augustinum erroris insimulare. Ad haec ea tantummodo sequi et probare se professi sunt, quae sacratissima beati apostoli Petri sedes contra inimicos gratiae Dei per ministerium praesulum suorum sanxerat et docuerat. Recurrerunt igitur ad apostolicam sedem Prosper et Hilarius, et Romam profecti querelas suas ad pontificem Coelestinum detulere. Hic eorum circa Deum sollicitudinem laudavit; et quamvis ipsi sibi felices viderentur quos persecutionem propter jastitiam sustinentes beatitudo promissa manebat; harum tamen religiosarum animarum, [Col. 0030C] quas haec pati nelas erat, afflictione, quia membra sua erant, pius pontifex macerabatur. Hac mente animatus celebrem ad Galliarum episcopos dedit epistolam, qua et praeclarum judicii sui de Prospero ac Hilario testimonium impertiit, et Augustini famam tuitus est his verbis: Augustinum sanctae recordationis virum pro vita sua atque meritis in nostra communione semper habuimus: nec umquam hunc sinistrae suspicionis saltem rumor aspersit; quem tantae scientiae olim fuisse meminimus, ut inter magistros optimos etiam a meis semper decessoribus haberetur. Bene ergo de eo omnes in commune senserunt; utpote qui ubique cunctis et amori fuerit et honori. Itaque jubet episcopos imponere silentium improbis obtrectatoribus. Ergo, ait, corripiantur hujusmodi: non sit his liberum [Col. 0030D] habere pro voluntate sermonem. Desinat, si ita res sunt, incessere novitas vetustatem, desinat Ecclesiarum quietem inquietudo turbare. Arguit insuper iisque imputat quod ipsis tacentibus presbyteri illi supra episcopos haberent copiam disputandi. Licet episcopos, non presbyteros notum sit a Deo positos ad docendum, nec in talibus suspicione careat taciturnitas: quia occurreret veritas, si falsitas displiceret. Subditque super his multa a se jam dicta eo tempore quo ad fratris, id est, episcopi Tuentii, dederat scripta responsum: quibus verbis et sequentibus suadetur in ea ad Tuentium epistola potius actum fuisse de quaestionibus quae gratiam Christi spectarent, quam contra illos qui viros laicos in episcopos cito citius [Col. 0031A] sublimarent, qua de re etiam hic conqueritur Coelestinus. Verum de illa Coelestini ad Tuentium epistola nihil aliunde nobis innotescit.

Haec vero qua episcopos hortatur Coelestinus, ut Augustini doctrinae ac famae detrahentibus obsisterent, mortuo demum sancto Doctore scripta patet ex his verbis supra relatis, Augustinum sanctae recordationis virum: et paulo supra, Nec tamen mirari possumus si haec erga viventes hi nunc audent tentare, qui nituntur etiam quiescentium fratrum memoriam dissipare (Pag. 262). Ergo anno 431, vel 432 ineunte, quo etiam Coelestinus e vita migravit. Fuit haec apud antiquos notissima, jamque ab anno 433 aut 434, non a Prospero solum libro contra Collatorem capite alias 42, nunc 21, citata. Per hunc virum (ait hic [Col. 0031B] loci Prosper) intra Gallias istis ipsis qui sanctae memoriae Augustini scripta reprehendunt maleloquentiae est adempta libertas: quando consulentium actione suscepta, et librorum qui errantibus displicebant pietate laudata, quid oporteret de eorum auctoritate sentiri sancto manifestavit eloquio, evidenter pronuntians quantum sibi praesumptionis istius novitas displiceret, qua auderent quidam adversus antiquos magistros insolenter insurgere, et indisciplinata calumnia praedicationi veritatis obstrepere: Augustinum inquiens sanctae recordationis virum etc., quae supra jam citata leguntur; nec a Prospero tantum, sed etiam a Vincentio Lirinensi laudata est. Hanc suo Canonum Codici Dionysius cognomento Exiguus inseruit. Commemorat etiam Photius Coelestinum pro Augustino scripsisse [Col. 0031C] ad episcopos, et adversus eos qui Pelagianorum haeresim instaurabant.

Coelestini epistolam excipiunt collectae aliquot Romanorum pontificum, Africanorumque conciliorum a Romanis praesulibus approbatorum sententiae, sub hoc titulo: Praeteritorum sedis apostolicae episcoporum auctoritates, de gratia Dei et libero voluntatis arbitrio. Quae collectio ideo contexta fuit, ut Semipelagianis negantibus se alia secuturos quam quae ab apostolica sede judicata essent contradictionis ansa tolleretur. Ea autem ab epistola Coelestini tum stylo ipso, tum praeeuntis epistolae clausula disjuncta esse convincitur. Quo fit ut eam Coelestino abjudicet Sirmondus, et vel Prospero, quod una cum eo alii quoque sentiunt, aut Leoni, ut P. Quesnellius ascribere malint. [Col. 0031D] Id autem sciri ut non facile potest, ita non multum interest. cujus potissimum manu exarata fuerit, cum eam jussu Coelestini confectam et in Gallias missam facillime judicari queat. Siquidem laudatur tamquam pars ipsiusmet epistolae a Petro Diacono et aliis ad beatum Fulgentium et aliquot alios episcopos Christi confessione decoratos tunc in Sardinia exsulantes, His congrue, inquiunt illi, beatissimus Coelestinus in epistola ad Gallos data: Cum enim, inquit, sanctarum plebium praesules, etc., quae totidem verbis habentur cap. 8 Collectionis de qua est sermo, alias cap. 11 epistolae collectioni junctae: a Cresconio quoque et variis noni saeculi scriptoribus, ac demum ab universis veteribus. A Dionysio Exiguo inserta est Codici [Col. 0032A] suo inter ejusdem pontificis decreta. Itaque ea ipsa sunt Capitula ad quae Hormisdas summus pontifex Possessorem episcopum remittit, ut ex iis quid de gratia et libero arbitrio credendum sit ediscat: cujus verba legere est in epistola apud Fulgentium 15 episcoporum Africanorum in Sardinia exsulum ad Joannem et Venerium, num. 18, pag. 275: De arbitrio tamen et gratia Dei quid Romana, hoc est, catholica sectetur et servet Ecclesia, licet in variis libris beati Augustini, et maxime ad Prosperum et Hilarium abunde cognosci possit, tamen et in scriniis ecclesiasticis expressa CAPITULA continentur. Postremi horum capituli verba multam disputationis materiam eruditis praebuerunt, in quo agitur de profundioribus difficilioribusque partibus incurrentium quaestionum, quas latius [Col. 0032B] pertractarunt qui haereticis restiterunt, quasque Collectionis auctor, quisquis ille sit, nec audet contemnere, nec necesse habet astruere. Nec forte valde necessarium duci debet magna contentione inquirere quid significare voluerit is qui mentem suam clare aperiendam non censuit, neque ex loco obscuro aliquid adjumenti ad rem difficilem explanandam duci licet. Unde notatu dignum, exortis nono saeculo compluribus de gratia controversiis, nullam tunc opinionem ab aliquo auctoritate hujus capitis fuisse rejectam. Neque ipsi Semipelagiani quidquam inde erroribus suis quod faveret eruere ausi esse dicuntur. Illud vero vel ex hoc ipso capite certum est, nihil hoc ad ea attinere quae necessaria sunt ut gratiae divinae operi ac dignationi nihil penitus subtrahatur. [Col. 0032C] Neque ea intelliguntur verbis istis quae sive ipsa collectione, sive ipsius epistolae corpore comprehendantur, aut quae cum his necessario connectantur: nec etiam suspicari licet has voces aut ad initium fidei, aut ad praedestinationem sanctorum referendas, qua de re Semipelagianos inter et Prosperum certamen erat institutum: cum pontificem Coelestinum constet huic favere, illos reprobare. De quo si quid dubitationis superesset, id omne prorsus tolleretur a pontifice Hormisda declarante loco ante pauca citato (Conc. tom. IV, p. 1332), Ecclesiam Romanam ab iis potissimum libris quos de praedestinatione sanctorum ad Prosperum et Hilarium scripsit Augustinus suam de gratia doctrinam petere. Quae omnia tum fusius, tum accuratius a P. Quesnellio disputata [Col. 0032D] legi possunt in una ejus de S. Leone diatriba; neque indiligenter eadem tractata sunt a Lud. Ellies Dupin, doctore Sorbonico meritis et scriptis notissimo (Dupin. tom. IV, p. 90, 91).

Coelestini epistola (Inter epp. Coel. nostro tom. L) universe quidem ad Galliae episcopos data est, nominatim tamen ad Venerium, Marinum, Leontium, Auxonium, Arcadium, et Philtanium, seu Sillucium: de quibus pauca hic notari non ingratum forte lectori videbitur (Infra, p. 271).

Erat vero Venerius ille non quidem, ut quibusdam placuit (Dupin. t. IV, pag. 78), Mediolanensis episcopus: cum tunc temporis episcopus Mediolanensis Galliarum episcopis non accenseretur, et in cathedra [Col. 0033A] Mediolanensi sederet anno 431 Martinianus, qui Marolio Venerii alterius decessori successor fuerat subrogatus; sed, ut verisimilius apparet, Massiliensi Ecclesiae praeerat Venerius, de quo Gennadius in Catalogo virorum illustrium capite 79. Etenim Massiliae potissimum Semipelagiani, duce Cassiano, vigebant. Ex inscriptione quadam habemus illum in monasterio versatum esse una cum Rustico, qui anno 430 ad Narbonensem episcopatum assumptus fuit, ambosque simul presbyteros Massiliae ministrasse. Proculio illi celebratissimo successisse creditur, qui anno adhuc 418 vivebat. De Paulo enim eo qui medius inter utrumque à Guesnaeo mira de eo praedicante recensetur, ne verbum quidem exstat apud Pseudo-Dextrum. Quapropter à Sammarthanis praetermittitur. [Col. 0033B] Coelestinus certe in epistola sua, VIII kal. Augusti anno 428 data, Viennensis ac Narbonensis provinciae praesulibus permittit causam Massiliensis episcopi, qui fratris sui nece usque eo laetatus fuisse arguebatur, ut interfectori ab ejus caede redeunti obviam prodiisset. Quid id rei sit nobis non liquet. Necatus quidem fuit Patroclus Arelatensis, at anno 426.

Venerius inter Galliarum episcopos qui ad beatum Leonem anno 451 scripserunt ordine tertius appellatur: quibus kalend. Februarii anno 452, Leo rescripsit. Narrat Gennadius in Catalago cap. 79, de Musaeo, Massiliensis Ecclesiae presbytero, viro in divinis Scripturis docto, et in earum sensibus subtilissima exercitatione limato, lingua quoque scholastico, [Col. 0033C] quod hortatu sancti Venerii episcopi exscripsit ex sanctis Scripturis lectiones totius anni festivis aptas diebus, responsoria, etiam psalmorum capitula tempori et lectionibus congruentia. Quod opus (subdit ille) tam necessarium à lectoribus in Ecclesia probatur, ut expetitum et sollicitudinem tollat et moram, plebique ingerat scientiam, celebritatem, et decorem. Quo opere videtur originem dedisse Ecclesiastico precum cursui, cui postea Breviarii nomen est inditum. Venerium excepit Eustachius.

Marinus qui proxime post Venerium à Coelestino appellatur, is fortasse est ad quem anno 419 scripserat Bonifacius. Quaenam vero fuerit ejus sedes non indicatur. Inde judicare licet Venerium, qui huic praeponitur, anno saltem 419 episcopatu fuisse insignitum.

[Col. 0033D] Leontius ille profecto est celebris Forojuliensium episcopus, qui anno demum 432 obiit.

Commemorant Sammarthani (Gal. Chr. tom. III, p. 786) Auxentium Niciensem. At illum sancto Valeriano qui anno 455 superstes adhuc erat posteriorem.

Narrant iidem Auxonium Vivariensem, qui sedem episcopalem ex urbe Alba à Croco Vandalo, ut aiunt, devastata Vivariam transtulit. Crocus quidem per Gallias grassabatur imperante Gallieno, ut habet Gregorius Turonensis. At de Vandalis in Gallia ante annum 407 nondum fieri mentio coeperat.

Arcadius quidem Venciensis Episcopus fuisse creditur, [Col. 0034A] Filtanius vero Aptensis: quippe qui sanctum Castorem exceperit ante annum 426.



ARTICULUS VIII. Sanctus Prosper scribit adversus Cassianum.

Redux in Gallias S. Prosper, epistola Coelestini pontificis, ut credere promptum est munitus, magna spe animabatur fore ut turbas omnes pondus auctoritatis tantae comprimeret. Verum hac in occasione expertus est quam id verum esset quod ipse tanta mentis constantia tuebatur, nisi gratia ipsa intus in animis operetur, vanum et irritum esse quidquid praesidii ac luminis aliunde advenerit. Cum ergo Augustini doctrinam ac fidem verbis generalibus tantum laudasset probassetque Coelestinus, et librorum pro quibus in epistola papae actum est non expressus esset [Col. 0034B] titulus, nec speciatim libris ab eo novissime scriptis speciale discretumve perhibuisset testimonium; audebant quidam inferre quod hinc eos appareat non probatos, et istam in sanctum Augustinum laudationem pro anteriorum scriptorum meritis fuisse collatam. Sed praeterquam quod talis cavillatio superflua erat nulloque nixa fundamento; satis habuissent Augustini discipuli si Semipelagiani, qui proxime editos libros Augustini refutabant, anterioribus ejusdem adversus Pelagianos scriptis acquievissent, et iis quae prius pro gratia Christiana fuerant scripta consensissent. In his enim eorum errores damnari facile agnitum fuisset. Sed non faciebant: Sciebant enim, ut recte observat S. Prosper, omnia Pelagianis esse contraria, seu, ut habet alia lectio, omnia Pelagiana, id est, [Col. 0034C] contra Pelagianos directa, sibi esse contraria; et nihil sibi posse competere ad consequentium resolutionem, si confiterentur in praecedentibus consistere veritatem. Itaque sublato e vivis Coelestino, anno Domini 432 Augustinum calumniis proscindere, gratiam ab eo male defensam clamitare, pacemque victricis Ecclesiae inquietare non desierunt, resumptis hostium ejus armis, instauratisque damnatorum querelis ac maxime procacissimis Juliani conviciis.

Cum ii qui immoderatis calumniis libros Augustini contra errorem Pelagianum conditos impetere non quiescebant, essent hujusmodi, ut nec ordo eorum in Ecclesia, nec ingenia despicienda viderentur, siquidem habentes speciem pietatis in studio, cujus virtutem [Col. 0034D] diffitebantur in sensu, trahebant ad se multos ineruditos et non habentia spirituum discretionem corda conturbabant; malum hoc ab occultis parvisque seminibus augebatur quotidie, et ab ortu suo latius longiusque distendebatur. His rebus adductus fuit sanctus Prosper ut eorum conatibus iterum obsisteret, quo illatum tum Augustino, tum reliquis omnibus, ac praecipue apostolicae sedis pontificibus, qui Augustini dogmata sua fecerant, injuriam propulsaret. Quo effectum est ut cautius diligentiusque attenderet quid sentiendum de illis doctrinae emendatioris patronis, qui censores agebant ejus viri, quo duce viginti amplius annis contra inimicos gratiae Dei catholica acies pugnare et vincere consueverat.

Unius potissimum definitiones, quem non dubium [Col. 0035A] erat illis omnibus in sanctarum Scripturarum studio praestare, impugnandas suscepit. Quas etiam ob hoc solum in disceptationem assumi oportere credidit, quia utrum ita se haberent non poterat dubitari. Scriptae enim erant, et auctoris sui editione publicatae: nec jam, an essent quaerendum erat, sed quid docerent ipsi incumbebat demonstrandum. Illius quidem nomen non exprimit; at dubitat nemo, quin Cassianum fama notissimum, tunc temporis adhuc superstitem significet. Librum ergo edidit, in quo ipsamet Collationis tertiae decimae viri hujus, cujus praenotatio est de Protectione Dei, verba referens, errores omnes quibus illa scatet refellit, ostenditque quantum ab Ecclesiae dogmatis discreparet, et quam ipsum sibi non constaret hujusmodi Opusculum.

[Col. 0035B] De hoc Prosperi nostri Opere pro ingenio suo sic loquitur Gennadius in Catalogo, cap. 84, qui est de Prospero: »Legi et librum adversus opuscula, suppresso nomine Cassiani: quae Ecclesia Dei salutaria probat, ille infamat nociva. Re vera enim cassiani et Prosperi de gratia Dei et libero arbitrio sententiae in aliquibus sibi inveniuntur contrariae.« Sed frustra est quae priori allati loci parte de Ecclesiae sensu profert Gennadius, quem hac in parte Ecclesia ipsa non obscure improbavit. Etenim Concilium Romanum, Gelasio pontifice, ut quidem creditur, anno 494 habitum, Prosperi scripta probat, Cassiani vero reprobat (Conc. t. IV p. 1263, 1265). Cassiodorus quoque (Inst. c. 29, p. 245), minime parcus licet Cassiani laudator, dum ad ejus lectionem monachos [Col. 0035C] alumnos suos cohortatur, eosdem tamen admonitos vult illum caute admodum legendum in his quae habet de libero arbitrio, de quo fuerat a beato Prospero merito redargutus. Idem laudibus ornat episcopum quemdam qui Cassiani libros emendaverat, ipse quoque novis curis simili labore perfunctus fuisse narratur (Ado in Chr. t. VII, p. 356). De hoc vero quod ait Gennadius, suggillans plane Prosperum quod adversus Cassianum scripserit, cujus Opera falso jactat ab Ecclesia catholica esse probata: Quaenam ista est, inquit Baronius (An. 466) locum Gennadii confutans, Ecclesia Dei, quae ut catholica probat Cassiani Opuscula? Certe non dicenda catholica, sed Pelagianorum Ecclesia. Non aequo animo fert Labbeus si quis societatis suae scholam Cassiano adversus [Col. 0035D] Prosperum favere dixerit (Scr. Eccl. t. II pag. 254). In congregationibus de auxiliis hoc inter utrimque contendentes sine ulla controversia convenit, ab Ecclesia rejici ac reprobari Cassiani opiniones. Ad damnandum eum conditi sunt non pauci Arausicanae synodi canones.

Concludit Prosper his verbis memoratu quam maxime dignis (Infra, pag. 369 et seq.): Sufficienter, ut arbitror, demonstratum est, reprehensores sancti Augustini et vana objicere, et recta impugnare, et prava defendere; peremptorumque armis intestinum bellum moventes, dictis divinis atque humanis constitutionibus rebellare. Quorum tamen, dum adhuc non sunt a fraterna societate divisi, toleranda magis est intentio [Col. 0036A] quam desperanda correctio, ut donec Dominus per Ecclesiae principes, et legitimos judiciorum suorum ministros, haec quae per paucorum superbiam et quorumdam imperitiam sunt turbata componat, nobis Deo adjuvante sit studium quieta modestaque patientia odiis dilectionem reddere, et ineptorum vitare conflictus; veritatem non deserere, nec cum falsitate certare; semperque a Deo petere ut in omnibus cogitationibus, in omnibus voluntatibus, in omnibus sermonibus atque actionibus nostris ipse teneat principatum, qui dixit se esse principium.



ARTICULUS IX. De aliis S. Prosperi Operibus, deque ejusdem Chronico.

Quid rerum egerit Prosper ab anno 432, quo in Cassianum scripsit, ad pontificatum usque S. Leonis, [Col. 0036B] qui anno 440 inchoatus est, nusquam occurrit. Hec fortasse temporis intervallo nonnulla quae etiamnum exstant scripta composuit. Utraque haeresis Nestorii et Pelagii ab Ephesina synodo anno 431 proscripta fuerat, cum epigramma quoddam scripsit Prosper, quod utriusque haereseos epitaphium appellavit. Nempe in hoc utraque consentiebat, quod altera affirmaret Christum labore ac operibus suis divinitatem consecutum fuisse, altera de justitia fidelium idem praedicaret. Quare aiebat Prosper Nestorianam haeresim, quae gratiam in capite destruebat, Pelagianae genitricem, quae eamdem gratiam in membris ejus evertebat: etsi alio sensu filia dici deberet, utpote quae damnatis demum Pelagianis prodiisset. Hoc idem epitaphium a Prospero nostro utriusque haeresis [Col. 0036C] tumulo appensum negarat Jo. Garnerius in cap. 7 dissert. 7 ad Marii Mercatoris Opera; simile quiddam aenigmati proferri contendens, cum dicitur alteram haeresim alterius fuisse matrem simul et filiam: quae ingeniose quidem dicta fatetur, sed vere fuisse negat; hincque probare nititur quod a tertio saeculo per deliria Samosateni Nestoriano errori praeludi coeperit: subjicitque dandam eo faciliorem veniam Poetae nostro, quod ipse quoque Cassianus in eodem peccaverit, et suam in sententiam traxerit Leonem Magnum aliosque postmodum plures eorum auctoritatem secutos. Quibus non obstantibus tale Opusculum Prospero asserit Antelmius dissert. 9 in Opera SS. Leonis et Prosperi; tum propter auctoritatem Cassiani et Leonis magni, quibus si hoc licuit serio [Col. 0036D] disserentibus, multo indulgentius Poetae condonandum, non tam ad historiae normam loquenti, quam consepultis erroribus laxatis habenis inflatisque, ut aiunt, tibiis illudenti. Maxime cum haec utriusque haereseos comparatio non semel ab eo usurpata deprehendatur: sed et in Chronico ipso narret quod apud Ephesum Nestorius cum haeresi nominis sui, et cum multis Pelagianis, qui cognatum errori suo juvabant dogma, fuerit damnatus: et hanc ipsam utriusque erroris contesserationem Cassiano exprobret libri adversus eum scripti cap. 21. Per hunc virum (Coelestinum) etiam Orientales Ecclesiae gemina peste purgatae sunt, quando Cyrillo Alexandrinae urbis Antistiti ad exsecrandam Nestorianam impietatem, apostolico [Col. 0037A] auxiliatus est gladio, quo etiam Pelagiani, dum cognatis confoederantur erroribus, iterum prosternerentur.

Scripsit praeter haec sex supra centum epigrammata, quae effata et sententias totidem ex Augustino, ut praefert titulus, depromptas exhibent (Infra, pag. 615 et seq.). Has primum prosa oratione, deinde versibus exprimit. Cum in toto opusculi hujus decursu Prosperi ingenium facile agnoscitur, tum in eo potissimum quod ex Augustini dictis collectum sit (Antel. Diss. in Op. Leon. p. 417, 418). Ad illud elaborandum ideo accessit, ut mentem sacris loquelis exerceret, coelestique animum pane pasceret (Infra, pag. 615, in Praef.):

Nec nostrae hoc opis est (inquit) sed ab illo sumitur hic ros,
   [Col. 0037B] Qui siccam rupem fundere jussit aquas.
Ut quod in affectum cordis pietate magistra
   Venerit, hoc promat Carmine laeta fides.
Quibus verbis praeludii instar toti Operi appositis, qua mente susceptum a se fuerit Opus indicat, et quidquid recti in eo fuerit, quidquid aliqua laude dignum reperiatur, totum illud ad supernum fontem unde effluxerat refluere velle se protestatur.

Videtur quodam in loco (Infra, pag. 651 et seq.), id est, epigrammatis 65 et 66, Eutychianos impugnare, negantes Christi carnem ejusdem cum nostra esse substantiae. Unde hoc Operis sub Chalcedonensis concilii, anno 451 habiti, tempora compositum fuisse non immerito quis colligat, cum Prosperi Vitam etiam ulterius produci oporteat, ut postea videbimus.

[Col. 0037C] Aliam insuper edidit Collectionem sententiarum 392, alias 388, ex Augustini Operibus, tum iis quae etiamnum exstant, tum iis quae interciderunt. Illius nonnumquam mentem exprimit potius quam voces refert. Liber ille existimatur esse instar compendii cujusdam theologici, quod in proprium usum Prosper contexuerat, ut praecipua Augustinianae doctrinae capita sibi notiora et magis familiaria redderet. Aliquot ex hoc libro sententiae inter Arausicani secundi concilii canones relatae sunt, et permultae sub Prosperi nomine citantur a Floro.

Ejus expositio in postremos unum et quinquaginta psalmos pariter ex Augustino tota ferme excerpta est. Videtur Psalterium integrum simili ratione explanasse, [Col. 0037D] siquidem praetermisso psalmo CVII, remittit ad ea quae de LVI et LIX dixerat. Ad psalmum CXLIV disertis verbis negat duplicem esse in Christo personam: qua de re cum nihil hoc loco dicat Augustinus, manifestum est Nestorii haeresim hic a Prospero refelli: quo fundamento id Operis anno citius 434 assignandum putamus. In hoc libro deprehenditur nervosum illud concisumque dicendi genus, quae propria est Prosperi nota. Ibidem quoque facile animadvertas sanctum virum non in sola circa Christi gratiam doctrina, sed etiam in aliis omnibus capitibus magni Augustini discipulum.

Aliquantum etiam nomen suum commendavit ex Chronico, quod ab orbe condito ad sua usque tempora [Col. 0038A] jucunda quadam brevitate deduxit. Eusebii quidem ad annum usque 326, Hieronymi vero ad 378, Chronica secutus. In eo consules enumerat ab utroque Gemino annoque Tiberii 15, qui est aerae communis 29. Exstabat solum postrema pars hujus Chronici, ea scilicet quam ab anno 378 deductam Hieronymiano Prosper addiderat; anno vero 1657, integrum et absolutum editum est a Philippo Labbeo in primo novae suae Bibliothecae mss. tomo.

Ad conficiendum Chronicon suum Prosper videtur ter accessisse, illiusque tres, ut ita dicamus, editiones adornasse, annis videlicet 433, 445 et 455. Quod ex eo conjicitur, quia in pluribus libris ibidem legitur chronologiae totius compendium.

Alterum quidem legitur Chronicon, quod Prospero [Col. 0038B] nonnulli ascribunt. His autem id unum concedi potest, Chronicon illud esse quidem Prosperi nostri, sed ab altero corruptum et depravatum, qui et in historia rudis fuerit et peregrinus, et tam invidus Augustini laudum obtrectator, quam Prosper studiosus illius cultor fuit. Is sub nomine Tironis Prosperi, quo primum appellatus est, licet immerito, a nonnullis interdum citatur.

Refert Gennadius in Catalogo cap. 87 conditum a Prospero fuisse Cyclum Paschalem, post Theophilum quidem, Eusebium, et Hippolytum, sed ante Victorium, hoc est inter annos 380 et 457. Si ille 84 annorum cyclus sit anno 382 conditus, ut Bucherio videtur, nullatenus ab Aquitano Prospero, qui anno 453 adhuc scribebat, editus fuit. Sin minus, [Col. 0038C] satis probabile fuerit Prosperum, quem alia nulla ratione designat Gennadius, illum ipsum esse quem quarto ante capite appellarat: praesertim cum eum hujusmodi computationibus operam dedisse indicio sit ejus Chronicon, in quo non semel cyclum illum 84 annorum commemorat. Neque vero aliunde multum notus est ille cyclus: quo tamen Ecclesia Romana Leonis Magni aetate usa videtur. Bucherius, licet incertus, ita tamen argumenta deducit, quasi cyclum illum Prosperi esse abunde perspectum haberet.



ARTICULUS X Sanctus Prosper scribit adversus Eutychianos pro S. Leone. Ejus mors. Non fuit episcopus.

Sanctus Leo dum in Galliis versaretur anno 440, [Col. 0038D] in summum pontificem assumptus, inde fortasse Prosperum nostrum una secum abduxit, cujus consiliis uteretur et calamo, interrogantibus consulentibusque Ecclesiis responsa daturus: quemadmodum Damasus Hieronymum ad idem munus adhibuerat. Ait enim Gennadius, Prospero alioqui non satis aequus, »epistolae quoque papae Leonis adversum Eutychen de vera Christi Incarnatione ad diversos datae ab ipso dictatae creduntur.« Quod etiam a Marcellino ad annum 469 exscribitur. Id autem potissimum de celebri illa ad Flavianum epistola solet intelligi: estque extra dubium omne positum, refragantibus licet Bellarmino et aliis quibusdam. Potuit autem Prosper illarum litterarum argumenta [Col. 0039A] et quasi materiam suppeditasse, quam recognitam Leo stylo suo et oratione vestierit, venustiore quidem illa et ornatiore quam Prosperi: quamquam hic in id quoque fortasse incubuerit, ut ad pontificis cui operam suam praestabat stylum ac scribendi genus conformaret suum. Hac de causa ab Adone (An. 458) aliisque sequioris aevi scriptoribus dicitur fuisse Leonis Magni notarius, seu amanuensis. Fieri enim potest ut illi in scribendis tum epistolis, tum etiam concionibus famulatus sit. Certe in libro ante 900 annos manu exarato Prosperi nomen prae se fert sermo quartus in die anniversario assumptionis Leonis ad pontificatum, et fortasse alii. Inde existimare licet eum magnam partem sustinuisse eorum quae gessit in Pelagianos Magnus Leo: videturque [Col. 0039B] Ado pariter illi tribuere quae a Leone fuerant tum in Eutychianos, tum in Pelagianos scripta; neque huic contradicit cardinalis Norisius (Hist. Pelag. l. II, c. 13). Illud vero in historia non omissum, quod cum Romae nonnulli Pelagianam haeresim denuo suscitare conarentur, suamque ea de re mentem ausi essent patefacere: Prosper statim libellos obtulerit tum Leoni adhuc superstiti, tum imperatoris ministris, perfeceritque ut illorum hominum conatus inanes irritique ceciderint.

Ex iis quae de Prosperi Chronico diximus, liquet eum adhuc vixisse anno 455. Labbeus insequente anno mortuum propterea putat; quod scribens anno 457, Victorius virum sanctum ac venerabilem eum appellet, qua ex re profecto illud elici nequit. Accedit [Col. 0039C] quod Marcellinus anno 463 de Prospero tamquam adhuc superstite mentionem faciat. Illum in id usque tempus vixisse non inficias eunt Norisius (Hist. Pelag. l. II, c. 14) et Bucherius (Cycl. pag. 144), qui multa scripsit in Victorium.

Hucusque nihil est a nobis observatum, neque ab ullo veterum quidquam accepimus, unde appareat Prosperum fuisse gradu ac ordine laicis aut monachis superiorem. Volunt tamen recentiores propemodum omnes eum fuisse episcopum sive Reiensem in Provincia, sive Regiensem in Longobardia. Quibus si opponas a veterum nullo ei datam episcopi appellationem, reponunt id inde accidisse quod veteribus ille nonnisi ex libris suis ante episcopatum scriptis, adeoque episcopi titulum non praeferentibus, [Col. 0039D] fuerit cognitus. At profecto haec ratio nullius est roboris, sive Gelasium spectes, sive Gennadium, aut Fulgentium, aut etiam Cassiodorum. Hi omnes viri doctrina insignes, Prosperoque aetate proximi ignorare non potuerunt an vir tanti nominis fuisset necne episcopus. Quod ad Victorium attinet, is quidem ea de re silere fortasse diceretur, quod Prosper nonnisi post annum 457 ad episcopalem dignitatem evectus fuerit.

Illud profecto falsae isti de Prosperi episcopatu opinioni ortum dedit, quod alter fuerit ejusdem nominis episcopus Regiensis in Longobardia: quod quidem videtur in dubium revocari vix posse. Siquidem eum Regiensis Ecclesia patronum veneratur, [Col. 0040A] sacrumque ejus corpus asservat in percelebri abbatia a comitissa Mathilde instituta: quo tamen ex alia ejusdem urbis basilica ab ipsomet in honorem S. Apollinaris exstructa allatum jam inde a regis Luitprandi temporibus narratur. Hujus epitaphium a Vossio (Hist. Pelag. l. I, c. 18) refertur, quod ideo compositum fuerat, ut novo inscriberetur tumulo qui propterea constitutus fuerat, quod veterem turris cujusdam ruina comminuisset. At illud epitaphium in aede Carmelitarum conspici idem affirmat. Habetur apud Surium (25 Jun.) Vita S. Prosperi Regiensis a Flaminio proprii ingenii libidine merisque conjecturis ducto conscripta, ait Labbeus (Scr. Eccl. tom. II, p. 249). De ea severius etiam est Norisii judicium (Hist. Pel. l. II, c. 13). Is censet Prosperum [Col. 0040B] hunc forsitan esse auctorem libri de Promissionibus et Praedictionibus: cujus rei nullum peculiare suppetit argumentum. Flaminius et Ughellus statuunt eum a S. Leone episcopum fuisse creatum, annoque 456 mortuum esse. Cujus anni nota e magno forsitan Prospero desumpta fuit: quemadmodum hujus episcopatum ab altero illo mutuati sunt. Trithemius tamen Prosperum successorem assignat Faventio, qui anno 451 in concilio Mediolanensi sedit, tamquam antistes Regiensis. Medium inter eos locat Ughellus Elpidium. Porro dies festa S. Prosperi agitur 25 Junii, qua die magni Prosperi festum celebrari putatur.

De Prospero pariter festus dies recolitur quotannis die 24 Novembris apud Canonicos regulares Gallicanae [Col. 0040C] potissimum congregationis, et in regali coenobio S. Victoris Parisiensis, qui dies translationis esse hujus aut alterius Prosperi a nonnullis reputatur.

Qui vero eum Reiensem episcopum fuisse voluerunt, iis ita sentiendi locum praebuit Prosperi episcopi nomen, qui conciliis Carpentoractensi et Vasionensi subscripsit: quae quidem concilia circa annum 442 habita illi finxerunt. Cum vero hodie inter eruditos conveniat, illa anno 527 aut 529 celebrata, Prosper ille qui iis subscripsit, altero longe sit posterior necesse est. Accedit quod Maximus Reiensi Ecclesiae praeerat vivente adhuc Hilario Arelatensi, hoc est ante annum 450, immo ante annum 432 aut 433, ut demonstratum a nobis est. Itaque permultum abest quin Prosper, qui anno certe 455 adhuc [Col. 0040D] vivebat, fuerit ejus decessor, ut vult Baronius (Ann. 466). Ex S Sidonio (Lib. VIII, ep. 25) ostenditur Faustum, qui sancto Prospero superstes fuit. Maximo successisse. Quare fieri nequit ut Prosper fuerit episcopus Reiensis.



ARTICULUS XI. De quibusdam operibus sancto Prospero ascriptis.

Nihil amplius dicendum videtur, sive de veris indubitatisque Prosperi operibus, sive de aliis quae illi tribui posse probabilis aliqua ratio suadeat. Superest ut ea commemorentur, quae quamvis constet ab eo scripta non esse, sub ejus tamen nomine vulgata sunt. Neque ea sunt ignobilia, immo non parvam in Ecclesia auctoritatem consecuta sunt.

[Col. 0041A] Hortatur Cassiodorus (Inst. c. 1) ut sanctum Prosperum sedula cura legamus, qui tres libros totius auctoritatis divinae in centum quinquaginta tribus titulis comprehendit, ad instar piscium quos Evangelica retia de hujus saeculi tempestuosa profunditate traxerunt. Dubitari nequit quin respexerit ad librum de Promissionibus et Praedictionibus Dei, hodie in partes quinque distributum: quae quidem divisio ab ipsomet auctore instituta fuerat, qui dum alludit ad centum quinquaginta tres pisces in Evangelio narratos, titulis totidem voluit universa Christi promissa sacris libris consignata concludere, eorumque fidem exhibitam demonstrare. Quoniam vero haec promissa et ante legem, et sub lege data, sub gratia demum impleta sunt, ideo nonnullis visum est hoc [Col. 0041B] opus appellare Librum ante legem, sub lege et sub gratia. Hujus ex secunda parte locum unum sub beati Prosperi nomine refert Cassiodorus (In Ps. XI), cujus auctoritate nescimus an adduci nos oporteat ad opus illud alicui Prospero, quisquis tandem ille sit ascribendum. Ab hac certe opinione propius abest Ludovicus Dupin (to. IV p. 449), quam Josephus Antelmius (Antel. Diss. in Op. Leo. p. 363). Res minime dubia videtur eminentissimo Norisio (Hist. Pel. l. II, c. 14), qui Prosperum illum Regiensem episcopum opinatur. Iliud certum, opus de quo agitur non esse Magni Prosperi, cujus elegantiam nec stylo nec ingenio ille scriptor assequitur. Hujus oratio humilis, jejuna et simplex; Prosperi loquendi genus abundans, dives viribus, et nervis [Col. 0041C] valens, locuples sententiis. Satis apparet eum fuisse Africanum: unde mirum videri non debet quod inter complures haereticorum sectas, Donatistas potissimum, immo Maximianistas appellet, quod Tychonii famosi Donatistae meminerit, quod res quasdam non vulgares in Africa gestas referat. Ipse adhuc adolescens tunc aderat Carthagine, cum Aurelius episcopus celeberrimum Coelestis Deae templum in ea urbe Christo dedicavit, anno fortasse 399; et dum una cum sociis et amicis (ut se adolescentium aetas impatiens circumquaque vertebat), dum curiosi singula quaeque pro magnitudine inspicerent, mirum quoddam et incredibile suo testatur aspectui ingestum, hunc nempe titulum aeneis grandioribusque litteris in frontispicio templi conscriptum: [Col. 0041D] AURELIUS PONTIFEX DEDICAVIT. Idem Carthagine etiam versabatur eodem quo Aspar V. I. consul (Vide append. p. 193), hoc est, anno 431 aut 432, et rei cujusdam stupendae, quam diligenter enarrat, testis fuit. Neque silentio praeterit quemdam specie monachum, qui cum Carthaginem advenisset, quaedam signa curationum operari se jactabat, adhibito oleo nescio cujus mortui osse infuso. At ubi se proditum fallacesque suas artes sensit detectas, aufugit.

Erat praefatus scriptor in Campania cum sanctus pontifex Leo Manichaeos subverteret, et contereret Pelagianos; nempe anno circiter 443 Africa videtur expulsus fuisse a Vandalis, expugnata fortasse Carthagine anno 439, cujus rei quodam loco meminit. [Col. 0042A] Non semel eas deplorat calamitates quas aetate sua in populos peccata devocarant, ita ut sacrificia ab exteris conculcata essent, sacraque vasa in Barbarorum principum potestatem devenissent. Is quidem scribebat Valentiniani III temporibus; sed mortua jam, ut videtur, Placidia, adeoque post annum 450, ante 455. In multis rebus Augustinum sequitur, ejusque testimonia profert nonnumquam. Fatentur Lovanienses, quorum opera Prosper typis excusus prodiit anno 1565 librum istum ab illius phrasi et stylo ac eruditione longe abesse, ejusque textum non paucis in locis corruptum sibi mansisse ac mutilum. Cui vitio nos, quatenus licuit, ope ms. Remigiano-Remensis et editionum veterum mederi conati sumus.

Libri de Vita Contemplativa sub nomine sancti [Col. 0042B] Prosperi passim laudabantur nono saeculo, immo jam a medio octavo saeculo, a Chrodogango scilicet Metensi episcopo. Verum quod a nervosa illa pressaque Prosperi eloquentia valde discrepat laxus quidam et copiose fluens stylus quo libri illi conscripti sunt, hos Juliano Pomerio, qui exeunte quinto saeculo vivebat, esse tribuendos, tam validis argumentis demonstravit Jacobus Sirmondus (Not. ad Aquisgran. concil.), ut nulla cuiquam hodie ea de re dubitatio supersit.

Contendunt viri sagacitate ingenii et eruditionis laude praestantes, qui libros de Vocatione omnium Gentium diligenter evolverunt ac scrutati sunt, in iis reperiri nihil quod non optime cohaereat cum doctrina sancti Prosperi, cui, et Hincmari judicio, et [Col. 0042C] trium vetustissimorum codicum manu exaratorum auctoritate, tribuuntur. Multa etiam in iis habentur illis plane consentanea, quae a Prospero tum in caeteris operibus, tum in carmine de Ingratis scripta sunt. Nec repugnat temporis ratio. Cum enim nec confecti sint initio turbarum quas Semipelagiani edidere, et tamen a Gelasio laudentur, velut opus cujusdam Ecclesiae Magistri, superest ut circa annum 440 editi fuerint. Verum artificiosius composita oratio, et placidius leniusque disserendi genus minus congruit cum iis quae apud Prosperum invenies. Itaque, ut eos omittamus qui hoc opus S. Ambrosio, multo ante illas lites exortas defuncto, gratis perperamque ascripsere, ab aliis tribuitur Hilario Prosperi nostri socio, ab aliis S. Prospero Aurelianensium [Col. 0042D] episcopo, circa annum 470. Sunt qui existiment opus esse alicujus Africani, ex eorum fortasse numero qui a Genserico pulsi anno 440 in Italiam appulerant.

Quesnellus ostendere nititur hos libros esse sancti Leonis, et id quidem styli similitudine ductus asserit. (Leo. to. II, p. 358 et seq.) Ab eo quidem ante pontificatum editos, at non inscripto suo nomine. Quo factum est ut eum illorum auctorem esse Gelasius ipse nescierit. Hanc sententiam prolixa disputatione a Quesnello prolatam, prolixiori lucubratione impugnavit Antelmius, librosque de quibus agimus Prospero restitutos voluit (Antel. Diss. in Op. Leo. p. 113 et seq.). Momenta utrimque collata paucis collegit Ludovicus Dupin, statuitque nihil esse quod [Col. 0043A] Prospero tribuantur illi libri (Dupin to. IV, pag. 452 et seq.). Eorum si spectetur stylus ac rerum tractandarum ratio, videri quidem inter Leonis opera referendos: nihil afferri posse, quam ob rem ei abjudicentur. Sed nullo quoque argumento certo eidem asseri: quippe quos absque nomine auctoris in lucem prodiisse constet, fierique perfacile potuerit ut multi tunc temporis et Romae et aliis in locis fuerint, quorum scribendi ratio Leonis stylum referret ac redoleret. Atque hoc quidem in statu et sita est etiamnum et diu remansura videtur percelebris illa et vulgatissima quaestio. Existimavit eminentissimus Norisius (Hist. Pel. l. II c. 14) librorum horum scriptorem in explanandis iis quae ad gratiam pertinent, non aliam solum viam inire ab ea quam [Col. 0043B] Augustinus et Prosper tenuere, sed et de ipsa re ab utroque nonnullis in capitibus dissidere. Reposuit Quesnellus (Leo. to, II, p. 381 et seq.) scriptorem illum nullatenus ab Augustini placitis, ab Ecclesia comprobatis et adoptatis, recessisse. Qua in re ab hoc prorsus stare videtur Ludovicus Dupin, qui quaecumque hoc opere continentur satis uberiore [Col. 0044A] analysi comprehendit (Dupin to. IV, p. 451 et seqq.).

Ita concinit stylus epistolae ad Demetriadem, stylo librorum de Vocatione Gentium, ut eidem hactenus auctori utrumque opus merito sit ascriptum, sive cum Ambrosio datum, sive cum Prospero. Norisius (Hist. Pel. l. II) quidem epistolam ad Demetriadem sancto Prospero adjudicat; verum alios hujus auctoritas a pristina sententia minime depulit, iisque item ut antea visa est haec epistola oratione eadem ac stylo exarata ac libri de Vocatione Gentium, proindeque eidem scriptori tribuenda.

Scribit Trithemius (Script. Eccl. p. 37) Prosperum alia insuper nonnulla scripsisse: librum unum Epistolarum ad diversos; librum unum de Viris Illustribus, ac de Captivitate Romae librum unum. [Col. 0044B] Hos vero libros a Trithemio nusquam inspectos eo verisimile est, quod eorum initia non subjiciat, ut caeterorum. Alioquin recentior est ille quam ut ejus testimonio quisquam nitatur. Addit quoque idem: »Alia insuper nonnulla scripsisse dicitur; sed ad manus nostras non venerunt.« De quibus proinde cum illi nihil suspicari licuerit, nec nobis pariter quidquam augurari est hactenus concessum.




[Col. 0043]
NOTITIA HISTORICO-LITTERARIA IN S. PROSPERUM.
(Schoenemanni Biblioth. Hist. Litt. Pat. Lat. tom. II.)



§ I. Vita.
[Col. 0043C]

Aquitani nomine distinguitur ab aliis haud incelebribus ejusdem aetatis scriptoribus, inter quos notissimus Prosper Tiro poeta, cujus Beda meminit, cujusque cognomen ipsi Aquitano affingere quondam ausus est Sirmondus. Natus est exeunte saeculo quarto aut quinti initio, in Aquitania. Sed qua in urbe aut loco tam amplae hujus provinciae, non liquet; sicuti de parentibus, educatione atque prima aetate ejus aeque omnia ignorantur. Attamen ex iis quae reliquit ingenii sui monumentis satis patet eum haud leviter liberalibus studiis et artibus ingenuis, praecipue poeticae, incubuisse. Aquitania, incertum quibus de causis relicta, in Provincia domicilium posuit, ubi certe jam anno 428 commorabatur, ibique concertationes suas pro doctrina Augustini contra [Col. 0043D] Joannem Cassianum aliosque qui eam respuebant, Galliae seu Provinciae magis presbyteros exorsus est. Fovit hoc ejus in Augustinum hac ex parte studium Hilarius quidam, cui, quoniam de rebus domesticis ejus nihil amplius constat, ab hac ipsa cum Prospero consuetudine Prosperiani nomen inditum fuit. Dederat quidem Prosper jam antea ad Augustinum litteras per Leontium diaconum, ab eoque responsorias acceperat. Hic autem, qui ipse quondam cum doctore Hipponensi versatus erat, ut eumdem propius amico admoveret et conciliaret, Prosperum impulit ut denuo secum litteras ad eum scriberet, id quod anno 428 seu 429 contigit. In iis igitur Augustino exponunt quae in scriptis ejus contra Pelagianos conditis plurimi apud Massiliam constituti monachi et [Col. 0044C] sacerdotes Patrum opinioni et Ecclesiae sensui adversa putent, pericula quae ipsis ex illorum caecitate aut pravitate imminere videantur, et quemadmodum iis reniti coeperint, declarant; denique ut suarum disputationum praesidio ipsorum tenuitatem roborare velit, rogant. Ac Augustinus sane votis eorum obsecuturus ad eos direxit libros de Praedestinatione sanctorum et Dono perseverantiae. Sed cum uterque tanto ardore flagraret, nec tamen adversarii crebris disputationibus ac scriptis flecti possent, ambo Romam perrexerunt, eosque apud Coelestinum papam calumniae in Augustinum et haereseos accusarunt, ab eoque a. 431 obtinuerunt celebrem illam ad episcopos Galliarum epistolam, in qua eos graviter reprehendit, quod auctoritatis suae tam parum memores, presbyteros novas et indisciplinatas quaestiones quoquomodo [Col. 0044D] proferre sinant, atque monet ut iis silentium imponant, nec memoriam Augustini, quem impense laudat, affligi patiantur. Hac igitur epistola freti in Galliam revertuntur, tantoque alacrius susceptara contra Semipelagianos causam defendere studuerunt, imprimisque Prosper scriptis contendere coepit, quorum varia intra hoc tempus emissa ad nostram memoriam pervenerunt. Percrebrescente autem de doctrina et pietate ejus fama, evenisse volunt, ut a Leone archidiacono Romano inter Aetium et Albinum in Galliis amicitias redintegrante in familiaritatem reciperetur, et cum is ab eodem negotio ad occupandam sedem apostolicam evocatus esset, Romam una adduceretur et ornaretur munere notarii pontificis. Enimvero qui sic statuunt, conjectura [Col. 0045A] delectantur, cujus ne fundamentum quidem satis exploratum est. Nam quod Leonis notarius fuerit Prosper, nonnisi seriorum scriptorum [(a) 1Kb] et unius ms. codicis Corbeiensis Gennadii valde dubio testimonio nititur, quod recentiores quidam styli ac sententiarum, quam inter utriusque scripta deprehenderunt, similitudine roborare conati sunt. Reliqua vitae Prosperi incerta sunt. Ecclesiastico aliquo munere illum non functum esse, vero simillimum [(b) 1Kb] . Ignoramus etiam quando diem obierit; tametsi ex Chronico ejus constat eum anno 453 adhuc in vivis fuisse, aliique multo diutius eum vixisse et Leoni superstitem fuisse, ex Marcellino, ad a. 463, cognoscere sibi videantur.



§ II. Scripta.

[Col. 0045B] Scripta Prosperi genuina juxta seriem temporis, quam novissima etiam tenet Parisiensis editio, sunt:

I. Epistola ad Augustinum de reliquiis Pelagianae Haereseos in Gallia, etc., scr. a. 428 aut 429.

II. Epistola ad Rufinum de Gratia et Libero Arbitrio, ser. anno 429, vivo adhuc Augustino.

III. Carmen de Ingratis scr. circa annum 429 aut 430.

IV. Epigrammata duo in obtrectatorem S. Augustini, scr. forte circa a. 430.

V. Epitaphium Nestorianae et Pelagianae Haereseos, scr. post damnatam haeresim Nestorii in concilio Ephesino a. 431, Augustino jam mortuo.

VI. Pro Augustino Responsiones ad Capitula Objectionum Gallorum calumniantium, scr. a. circiter 431.

[Col. 0045C] VII. Pro Augustini doctrina Responsiones ad Capitula Objectionum Vincentianarum, scr. forte paulo post superiores Responsiones.

VIII. Pro Augustino Responsiones ad Excerpta quae de Genuensi civitate sunt missa, scr. eodem forte tempore cum superioribus.

IX. De Gratia Dei et Libero Arbitrio liber contra Collatorem, i. e. contra Cassiani presbyteri librum qui titulo de Protectione Dei praenotatur, scr. circiter a. 432.

X. Psalmorum a C usque ad CL expositio, scr., ut videtur, ante annum 424.

XI. Sententiarum ex Operibus S. Augustini delibatarum liber unus, scr. forte circa a. 450 aut 451.

XII. Epigrammatum liber unus ex sententiis S. [Col. 0045D] Augustini, scr. non longe ante tempus concilii Chalcedonensis, quod anno 451 congregatum esse constat.

XIII. Chronicum integrum in duas partes distributum, in annum 455 desinens. Novimus ex Victorii, seu Victorini, Gennadii, Cassiodori et Isidori Hispalensis testimoniis, Prosperum hoc opus ab origine mundi ad Valentiniani III obitum et Romam a Vandalis captam perduxisse, ita ut Eusebium et Hieronymum, quatenus illi porrigerentur, abbreviaret, reliqua autem, i. e. ab anno 379 ad a. 455, de novo contexeret; in qua studii ejus diversitate ipsa operis [Col. 0046A] partitio continetur. Vero autem simile est, eum non uno ductu totum absolvisse, sed variis identidem additamentis perfecisse et quasi iterato edidisse, et sunt sane qui tres diversas ab ipso auctore editiones paratas esse existiment: quarum primam conclusisse putant Theodosio XIV et Maximo coss. anno Christi 433, quandoquidem eo anno omnium priorum annorum epochas summasque collegerit, quod nonnisi in Operum fine fieri solet, nisi forte aliqua peculiaris causa accidat, quae hic nulla esse videtur; secundam censent 12 annis auctam et ad Valentiniani VI ac Nonii consulatum, seu annum Chr. 445 productam fuisse, quo vulgare ejus Chronicon Eusebiano et Hieronymiano subnecti solet; tertiam denique editionem fuisse volunt quae ad captam a Genserico Urbem, [Col. 0046B] seu ad Valentiniani Aug. VIII et Anthemii consulatum seu annum Chr. 455, extensa fuerit. Utriusque posterioris etiamnunc exemplaria supersunt.

Dubiae auctoritatis sunt:

I. Confessio, quae ipsius dicitur.

II. Poema Conjugis ad Uxorem.

III. Carmen de Providentia divina, quod alias Hilario tribuitur.

IV. De Vocatione omnium Gentium libri duo, in mss. quibusdam Ambrosio ascripti. At viri docti in diversas de auctore abierunt invicem sententias. Alii enim, veluti Erasmus, Euchenio; alii, inter quos Vossius, Hilario Prosperi familiari tribuerunt; Quesnellus autem Leoni M. illos adjudicavit: cui se ex proposito opposuit Josephus Antelmius, Prospero [Col. 0046C] vindicans. Scripti existimantur circa annum 440. Sed multo serius (ante annum tamen 496) conditos esse censent Ballerinii in Observationibus ad 2 Quesnelli dissert. de horum librorum auctore, ubi, collatis utriusque argumentis, neutrius sententiam veram pronuntiant, et singula quae in disputationem venire poterant momenta accurate et sagaciter examinant. Quas adeat, cui lubet, in tomo II Opp. Leonis pag. 662 seqq.

V. Ad sacram virginem Demetriadem epistola, seu de Humilitate Christiana tractatus, scr. circiter annum 440. Olim inter Ambrosii Opera vulgata fuit, in epistolarum numero 84, a Sotello primum una cum libris de Vocatione omnium Gentium Prosperi Operibus adjecta, non aliam ob causam quam ob styli [Col. 0046D] quamdam similitudinem. Enimvero nusquam in mss. codicibus utrumque opusculum simul inveniri, tum Ambrosii editorum exemplo, tum ex iis quos ipsi inspexerunt, testantur Ballerinii. Primus hanc sententiam impugnare coepit et evertere studuit Quesnellus, Leonique vindicatum ivit in Dissertatione 4 de auctore hujus libelli. Quem contra insurrexit Antelmius in laudato libro pro Prospero pugnans. Ballerinii inter utrumque lancem tenentes, neutro inclinare intellexerunt, adeoque incerto auctori relinquendam censuerunt. Cf. eorum Obss. ad 4 Quesn. [Col. 0047A] Diss. t. II p. 743 seqq. Antelmio tamen astipulantur editores novissimi Operum Prosperi.

VI. Praeteritorum sedis apostolicae episcoporum Auctoritates de Gratia Dei et Libero voluntatis Arbitrio, quae vulgo subjici solent epistolae Coelestini pontificis ad episcopos Gallos. Collectae putantur circa annum 431. Primus eas Dionysius Exiguus vulgavit et epistolae Coelestini subjecit. Illum autem ex scriniis Romanis eas sumpsisse Hormisdae papae imprimis testimonio demonstrant Ballerinii. Nec tamen Coelestini ipsius sunt, quemadmodum nec Leonis, ut iidem evicerunt in Observationibus ad laudatam Quesnelli dissertationem t. II p. 719 seqq. Antelmii, qui Prospero asserit, sententiam secutus et magis etiam confirmare studuit Pagius ad a. 431, num. 49. [Col. 0047B] Idem Constantius fecit (in admonitione ad laudatam Coelestini epistolam) insuperque occasionem hujus lucubrationis investigare conatus est. Atque Ballerinii etiam huic sententiae calculum adjicere non dubitarunt, ita tamen ut in nonnullis a Constantio dissiderent. Cf. Obss. in Diss. 3 Quesn. t. II Opp. Leonis pag. 719 seqq.

Omnino non ad eum pertinent: Libri tres de Vita Contemplativa, qui verius Juliani Pomerii nomine insigniuntur; de Promissionibus et Praedictionibus Dei, incerti auctoris, et Chronicon alterum, quod vulgo Pseudochronicon vel etiam Tironis Prosperi Chronicon dicitur. Orditur a morte Valentis imperatoris, et ad captam a Genserico Urbem procedit. Cum superius indicato non pauca quidem communia habet, [Col. 0047C] sed longe plura ab eodem diversa, et praecipue hoc, quod non per consules, sed juxta imperatorum seriem digestum sit. Pithoeus, qui primum illud evulgavit, ipsum verum Prosperi Chronicon esse, ejusque adeo ingenium referre contendit, ut non immerito sibi videatur membrum esse amplioris ejus, quod ipsius nomine ab orbe condito ad captam a Vandalis Urbem Gennadius legisse testatur; et miretur adeo, unde factum sit ut aliud Chronicon per consules digestum in omnibus Hieronymiani Chronici editionibus Prosperi nomine subjungatur. Pithoeo assentiri visus est Labbeus. Sed Bucherius et sagaciores cum eo viri docuerunt, confusum et perturbatum hujus Chronici ordinem, innumera menda in rectam chronologiae rationem, levissimam et tantum [Col. 0047D] nonnullam de Pelagianis mentionem, denique quod id unum de Augustino in eo observetur, quod plurima libris innumeris disseruerit, et Praedestinatorum haeresis, Prospero certo certius ignota, ex Augustino (Augustini libris intrudere ausus fuit Pithoeus) orta dicatur: haec singula totidem esse argumenta quae Prospero indignum et ab ingenio ejus alienum evincant; quemadmodum luculenta narratio, et ordo, praecipue autem diligens rerum S. Augustini et haereseos Pelagianae tractatio, et tam Augustini quam Leonis nonnisi cum summa veneratione commemoratio in altero (pro genuino habito) discipulum Augustini et doctrinae ejus de gratia defensorem omnibus agnoscendum praebeat. Fuerunt [Col. 0048A] itaque qui suppositum hocce Chronicon Prosperiano nomini putarent, ut inde tum ipse, tum Augustinus in contemptum et invidiam adducerentur. Sed probabilior est sententia, quam Antelmius quoque tuetur, absque fraude a Prospero quodam vel etiam alius nominis auctore compositum, et quia in exemplaribus nomine careret, Prosperi, quem ejusdem aetatis Chronicon scripsisse palam constabat, nomen ei inditum fuisse; vel denique genuinum Prosperi Chronicon a Semipelagiano quodam in privatum usum sic interpolatum et diminutum esse, quemadmodum nunc comparet.

Sed quoniam Antelmii toties in his mentio facta est, alia insuper ejus opinio non praetermitti debet, quae omnes omnino Leonis papae lucubrationes Prospero [Col. 0048B] tamquam notario Leonis adjudicavit, magnasque ei cum Quesnello lites excitavit. Proposuit eam in eodem quem antea commemoravimus libro, cujus, cum rarissime jam occurrit in bibliothecis, notitiam hoc loco appendamus:

De veris Operibus SS. Patrum Leonis Magni et Prosperi Aquitani Dissertationes Criticae, quibus Capitula de gratia Dei, Epistolam ad Demetriadem, nec non duos de Vocatione omnium Gentium libros Leoni nuper ascriptos abjudicat et Prospero postliminio restituit Josephus Antelmius. Accessere cum ipsius judicio de celebri Leonis ad Flavianum, et aliis ad diversos, Prospero dictatis in causa Euthychis caeterisque Epistolis, etc. Parisiis apud Dezallier. 1689, 4o.

Auctor ortu Forojuliensis, natus a. 1648, post [Col. 0048C] confecta studia in urbe patria canonicus, ab anno autem 1684 episcopi Pamiensis J. B. de Verthamon magnus vicarius et officialis (+ 1697), Quesnelli assertionibus obviam iturus, per tres priores Dissertationes, tria modo laudata Opuscula Prospero vindicare conatus, quarta Leonis Magni duas contra Pelagianos epistolas aggreditur, quarum alteram ad Januarium Quesnellus authenticam declaraverat, alteram ad Septimum supposititiam; Antelmius vero posteriorem veram, priorem ad Januarium fictam esse contendit. Dissertatione quinta Gennadium et alios antiquos, qui epistolam Leonis ad Flavianum in causa Eutychis (apud Ballerin. 28) a Prospero tamquam ejus notario dictatam scribunt, adversus Bellarminum Labbeumque vindicat, et non solum in [Col. 0048D] hac, sed et in aliis Leonis epistolis haud obscura styli Prosperiani vestigia deprehendit. Nec pauciora in Sermonibus hujus similitudinis indicia agnoscere sibi visus, in Dissertatione sexta varia promit exempla, imprimis ex sermone 4 (ed. Quesn.) in Natali Leonis et ex sermonibus de Collectis et Jejunio. In causas autem hujus rei inquirens, potiorem judicat morem aetatis istius, quo sermones ab aliis episcopis recitandos frequenter expeti consueverint, gi quidem Gennadius testetur Salvianum presbyterum multas pro episcopis homilias composuisse, indeque magistri episcoporum laudem, non, ut vulgo volunt, quia Salonium et Veranum episcopos in adolescentia docuerat, reportasse. Hinc colligit, tanto magis [Col. 0049A] Leonis summi pontificis, sermones expetitos fuisse, cui interdum aliquos orationis ornatus contulerit Prosper, vir sui aevi doctissimus et facundissimus, qui occupatissimo pontifici a consiliis ac epistolis aut praecipuus fuerit, aut unicus. In sequentibus reliqua Opera Prospero ascripta percenset, nempe in septima dissertatione Opus de Promissionibus et Praedictionibus, quod a Cassiodoro falso Prospero tribui, et auctorem ex Africa oriundum habere statuit; libros de Vita Contemplativa, quos Juliano Pomerio assignat, atque de eo accurate agit; Confessionem Tironis Prosperi, a Sirmondo editam, quam vix aliquid exhibere censet Prosperi stylo et famae satis consentaneum. Octavam dissertationem Prosperi Chronico impendit, idque, prout vulgo exstat, Prospero [Col. 0049B] adversus Garnerium prolixe vindicat, prout vero a Pithoeo editum est, interpolatum infartumque probat. Nona dissertatio Prosperi Carmina examinat, ita ut illud de Providentia supposititium judicet; Anacreonticum ad Uxorem dubium relinquat; Epitaphium haereseos Pelagianae et Nestorianae Prospero Aquitano contra Garnerium asserat; Carmen de Ingratis cum Epigrammatibus 97 et aliis duobus in Augustini obtrectatorem genuina maxime arbitretur, illumque obtrectatorem non alium quam Vincentium Lirinensem existimet, qui in Commonitorio suo Augustini etiam doctrinam perstringere affectaverit. Inter haec autem novum hujus Vincentii Opus Secretorum Lirinensium producit Antelmius, in quo ordinando et illustrando totum se esse significabat, ejusque [Col. 0049C] et omnium Prosperi editionis promissione totum volumen claudit [(a) 1Kb] . Caeterum Antelmio mox responsum est a Quesnello epistola Gallice scripta in Ephemeridibus Parisiensibus die 8 et 15 Augusti 1689. Cui non cunctanter quidem Antelmius duas alias epistolas ad abbatem . . . duabus epistolae P. Quesnelli partibus responsorias Parisiis a. 1690, in-4o, reposuit: sed Quesnellus iis non magis quam Dissertationibus ejus se convinci passus, nec transversum unguem a pristina sententia in editione Lugdunensi a. 1700, recessit.



§ III. Editiones.

Primum Opus quod inter caetera Prosperi typis mandari coepit, fuere Epigrammata [(b) 1Kb] , quorum prima editio apparuit Moguntiae a. 1494, in-4o, et sine [Col. 0049D] anni nota, Taurini, eadem forma, nec non Venetiis apud Aldum a. 1501. Huic proxima fuerunt liber contra Collatorem, Moguntiae a. 1524, emissum ac repetitum in Antidoto Sichardi Bas. 1528, et editio Sententiarum ex Augustino excerptarum, Coloniae a. [Col. 0050A] 1531, a quibus haud longo spatio diremptae emerserunt epistola ad Rufinum et Responsiones ad Excerpta Genuensium, Venetiis apud Bernard. Stagninum 1538, in-8o. Mox etiam in Gryphiana Lugduni 1539: Responsiones ad Capitula Gallorum et Objectiones Vincentianas una cum Carminibus de Providentia et de Ingratis [(c) 1Kb] . Scilicet ab hac Sebastiani Gryphii opera altera incipit editionum Prosperi aetas. Is enim primus inscripsit Opera, et collatione vetustorum codicum recognovisse professus est. Repetita est Coloniae a. 1540, et addita epistola ad Augustinum nonnullisque ad Prosperum non pertinentibus Opusculis ibidem 1565, per Joannem Sotellum. Eamdem, sed in nonnullis perpurgatam, dedit Joannes Olivarius Duaci 1577, cujus ab hoc tempore recensio, [Col. 0050B] nisi forte Theoph. Raynandus in ed. Paris a. 1671 aliquid mutaverit, ad annum usque 1711 semper viguit. Hoc autem anno prodiit Parisiis in-folio editio, si non omnibus numeris absoluta, certe codicum mss. apparatu editorisque (Joannis le Brun de Marette e congreg. S. Mauri) studio atque etiam eruditione, longe super anteriores excellens. Procuravit eam D. Mangeant, ejusdem congregationis socius; unde fortassis colligas, Lebrunum nondum omnia perfecisse, dum Opus e manibus illi excuteretur. Facile autem quae desunt diligens et sagax historiae temporum illorum lector, vel a Balleriniis per ista loca circumductus, animadvertet. Neque vero post hujusce editionis commemorationem silentio praetermitti debent quae a. 1732 Joannes Salinasius [Col. 0050C] et a. 1758 P. J. Fogginius; Romae uterque ad ornanda Prosperi Opera contulerunt.

De Chronico separatim monere necessum est, tres diversas genuini exstare editiones, quarum prima, vulgaris dicta, Eusebiano et Hieronymiano Chronico jungi solet et ab anno 379, quo Hieronymus desiit, ad annum 445 protenditur, a Canisio etiam non parum a vulgato textu diversa prodita est ex ms. Augustano; altera priori decem annis auctior a Duchesnio primum inter Historicos Franciae coaetaneos vulgata est; tertiam. Chronicon integrum ab origine mundi ad annum 455 complexam, Labbeus in Bibliotheca nova mss. a. 1657 exhibuit. In omnibus autem pars posterior ab anno 379 ad annum 445 aut 455 mirum in modum variat, in aliis [Col. 0050D] auctior quam in aliis, et modo dilutior ac jejuna, modo accurata, cujusmodi depravationes aut negligentiae librariorum, aut certo studiosorum consilio tribuendas esse patet. Praeter haec Pseudochronicon a Petro Pithoeo e mss. codd. editum est a 1588, iterumque [Col. 0051A] 1609, itidemque a Labbeo in Bibl. nova mss. a. 1657 recusum. Utrumque denique, tam genuinum, quam Pseudochronicon cum notis et variis lectionibus reddidit editio novissima Operum Prosperi Parisiensis et cum notis Basnagii eruditissimis in nova ed. Lectionum antiquar. Henr. Canisii a. 1725. Plura qui cupit, evolvat Annales editionum, quos jam subnectimus.



SAECULO XV.

1494. Moguntiae, per Pet. Friedbergensem; in-4o Epigrammata sancti Prosperi episcopi Regiensis de vitiis et virtutibus ex dictis Augustini.

Incipit volumen in ipso statim tituli folio pagina aversa praevio elogio Prosperi ex Trithemio. In fine (folio 22 pagina aversa): Expliciunt Epigrammata [Col. 0051B] sancti Prosperi episcopi Regiensis de vitiis et virtutibus ex dictis Augustini. Impressa Moguntiae per Petrum Friedbergen. Anno virginei partus 94. Haec excipit folio 23: Carmen Conjugis ad Uxorem inscriptum: Prosper de Fide et Moribus christianorum et martyrum, ac de Contemptu et Brevitate praesentis vitae, qui titulus tamen inseritur demum post sedecim priores versus metro Anacreontico exaratos. Denique in fine hujus, folio 24, pagina aversa legitur: Commendatio (anonymi) cujusdam in auctorem septemdecim hexametris constans. Corrigendus ex his Cl. Braun in Not. Hist. Lit. p. II, pag. 260, n. 20.

Sine anno, Taurini; in-4o. B. Prosper de Vita Contemplativa et de Septem Virtutibus, adjectis, nescio in eadem an in aversa pagina, sequentibus versiculis:

[Col. 0051C] Haec Augustini ex sacris Epigrammata dictis
Dulcisono rhetor componens carmine Prosper,
Versibus hexametris depinxit pentametrisque,
Floribus ex variis ceu vulget nexa corona.
Unde ego te, lector, religis qui sub haec sedulus, oro
Intentas adhibere sonis coelestibus aures,
Istic nam invenies, animum si cura subintrat,
Maxime quid doceant sanctae moderamina legis
Observare homines, vel quid vitare sub astra,
Sidereum coeli cupiunt qui scandere regnum.
Nimirum ne Juliani Pomerii libros de Vita Contemplativa, Prospero falso ascriptos, hic exhiberi putes, nihil aliud complectitur hocce volumen quam Epigrammata Prosperi, quibus eosdem versiculos in antiquo ms. ad calcem adjectos vidit et ex eodem recudi curavit Muratorius in Anecd. t. II p. 210, [(a) 1Kb] testibus auctoribus Historiae Litterariae Galliae, a [Col. 0051D] quibus insuper discimus accessisse commentarium Latinum anonymi cujusdam, de quo cum exploratius aliquid expeteret Hambergerus, deprehendit in Catalogo codd. mss. Biblioth. Taurinen. inter codices Latinos n. 781, e, II, 10, pag. 256, codicem Epigrammatum Prosperi cum commentario, qui forte ab hoc non diversus est; sed cujus sit, non magis ex subscriptione ejus quam aliunde elucet [(b) 1Kb] .



SAECULO XVI.
[Col. 0052A]

1501. Venetiis, apud Aldum; in-4o. Prosperi Aquitanici Epigrammata super D. Aurelii Augustini sententias quasdam; cum Aratonis Carmine Historiae Apostolicae, Probae Falconiae Centonis excepto, Joan. Damasceni hymnis et Cosmae Hierosolymitani (opusculis) aliquot. In exemplari hujus libri, quod servat Bibliotheca Bernensis (Cat. t. I p. II). Prosperi Epigrammatibus varias lectiones e mss. codd. ascripsit Bongarsius.

1524. Moguntiae, apud Joan. Schoeffer; in-4o. S. Prosperi, presbyteri Aquitanici, libellus adversus inimicos gratiae Dei contra Collatorem; et Aurelii, Carthaginiensis episcopi, epistola contra Pelagianos; Coelestini papae, et aliorum Romanorum pontificum [Col. 0052B] auctoritas de gratia Dei pro Prospero et Hilario, adversus Pelagianos (industria Nicolai Carbacchii). Cat. Bibl. Paris. [(c) 1Kb] .

Carbacchius libelli hujus exemplum repererat in Bibliotheca religiosorum fratrum Benedictinorum montis sancti Jacobi (Moguntiae).

1524. Basileae; in-8o. Prosperi, Augustini et Ambrosii Opuscula de Libero Arbitrio, ex editione Joannis Oecolampadii. Cat. Bibl. Baluz. t. II, p. 1001.

Num praeter librum adversus Collatorem aliud quidpiam Prosperi insit, dicere non ausim. Sub Ambrosii nomine procul dubio nihil aliud hic evulgatur quam libri de Vocatione omnium Gentium, Ambrosio a multis tributi.

1528. Basileae; apud Henr. Petri; in-fol. Prosperi [Col. 0052C] Aquitanici libellus de Libero Arbitrio contra Collatorem; in Jo. Sichardi Antidoto contra omn. haer. p. 215 sqq.

1531. Coloniae imprimebat Joannes Prael.; in-8o. Sententiae aliquot velut aphorismi, ex S. Augustini et aliorum libris selectae, studio et labore Prosperi, episcopi Regiensis. Cat. Bibl. Reg. Paris. Cf. praef. ed. Paris.

1533. Parisiis; in-16o. D. Prosperi Aquitani libellus Adversus inimicos gratiae Dei: accedunt epistola Aurelii episcopi Carthaginensis ad episcopos per Byzacenam et Arziguitanam provinciam constitutos; excerpta ex gestis synodalibus contra Pelagium haereticum; et Coelestini papae epistola ad episcopos Galliae de erroribus Pelagii. Cat. Bibl. Baluz. l. l. [Col. 0052D] Recusa est, ut equidem arbitror, editio Moguntina.

1534. Parisiis apud Ant. Augerellum; in-16o. S. Prosperi de Gratia et Libero Arbitrio ad Rufinum et Responsiones ad excerpta Genuensium. Cat. Bibl. Baluz., ibidem et Bibl. Tellerianae p. 198 b. Auctores Historiae Litt. Galliae ejusdem libri exemplar vidisse testantur, cui inscriptus fuerit annus 1533.

1538. Venetiis, per Bernardinum Stagninum; in-8o. [Col. 0053A] Opuscula de Gratia et Libero Arbitrio S. Prosperi Aquitani episcopi Regiensis, viri religiosissimi, divi Augustini discipuli et in divinis Scripturis eruditissimi.

Continentur in hoc volumine, 1o Epistola S. Prosperi ad Rufinum; 2o Ad excerpta Januensium (Genuensium); 3o Liber S. Prosperi contra Cassianum; 4o Epistola Aurelii Carthaginiensis episcopi; 5o Coelestini epistola ad episcopos Galliae et auctoritates sedis apostolicae, etc.; 6o Epigrammata S. Prosperi et Carmen ad Uxorem. Ex quibus num. 1 et 2 nunc primum eduntur. Praef. ed. noviss. Paris.

1539. Lugduni, apud Sebastianum Gryphium; in-fol. D. Prosperi, Aquitanici, episcopi Regiensis, opera, ad vetustorum exemplarium collationem emendata et recognita. Cat. Bibl. Reg. Paris.

[Col. 0053B] Sebastianus Cryphius epistolam dedicatoriam ad Senatum populumque Regiensem auspicatur ab excusatione, quod, quem ante annos plus minus quatuor ipsorum rogatu suscepisset laborem, omnes Prosperi episcopi quondam ipsorum lucubrationes typis excribendi, haud prius emittere potuerit: id quod exemplaribus, partim non accurate satis descriptis, partim desideratis nonnullis Opusculis imperfectis tribuit. »Quapropter, inquit, ut vobis gratificarer atque studiosorum commodis inservirem, editionem minime praecipitandam putavi: sed primum vehementer conandum, ut opus, si quo pacto fieri posset, prius pristino nitori Germanaeque integritati restitueretur. Proinde hoc illuc missis litteris, negotium dedi amicis et Gallis et Germanis, [Col. 0053C] praesertim humaniorum litterarum studiosioribus, ut quidquid hujus auctoris apud eos in antiquis Bibliothecis lateret, tam lacerum, quam integrum ad me transmitterent. A quibus inter alia vetustissima exemplaria allata sunt simul quae desiderabantur Opuscula: nempe duo versu heroico, de Providentia Dei unum, alterum : praeterea Expositio in postremos unum et quinquaginta psalmos; omnia, ut opinor, a nostrae tempestatis hominibus non visa. His igitur omnibus simul inter se diligentissime collatis effeci tandem ut hic vester Prosper, vir tam sanctus quam eruditus, tot retro saeculis in tenebris delitescens, situm cariemque passus, totus nitidus, purus, integerque in lucem exiret.« Hactenus verba Gryphii, quae ex laudata epistola producuntur [Col. 0053D] in praefatione novissimae editionis Parisiensis. Addunt tamen ejusdem auctores, qui parum perspicua in his utuntur oratione, accessisse de novo, praeter enumerata, Responsiones ad Capitula Gallorum, et ad Capitula Objectionum Vincentianarum. Omisit autem Chronicum integrum, quod inter Eusebiana aliorumque Chronica excusum esset, et quod ob nimiam corruptionem lectori fastidio fore videretur.

1540. Coloniae excudebat Hero Alopecius; in-8o. D. Prosperi, Aquitanici, episcopi Regiensis, Opera, collatione vetustorum exemplarium recognita. Cat. Bibl. Reg. Paris. Gryphianae repetitio.

1552. Coloniae, apud Lamb. Sylvium; in-8o. Prosperi et Hilarii Arelatensis epistolae duae ad B. Augustinum, [Col. 0054A] de reliquiis Pelagianae haereseos, ad fidem vetusti exemplaris restitutae, cum Honorii Augustodunensis dial. de Praedestinatione et Libero Arbitrio. Cat. Bibl. Bunav. t. III p. 208.

1556. Basileae, ex officina Henr. Petri; in-fol. Prosperi Aquitanici adversus Colluctatorem (sic) de Libero Arbitrio in Joan. Heroldi Haeresiologia p. 664-675. Edidit ex antiquo codice Laurissensi, in quo tamen aliquot in fine libri versus deerant.

1565. Coloniae, apud haeredes Arnoldi Birckmanni, in pingui Gallina; in-4o maj. D. Prosperi Aquitanioi, episcopi Regiensis, Opera accurata vetustorum exemplarium collatione per viros eruditos a mendis pene innumeris repurgata. In fine: Lovanii, typis Joannis Bogardi. Qua loci et typographi nota, sed [Col. 0054B] praefixo anno 1566, hanc ipsam haud dubie editionem indicat. Cat. Bibl. Reg. Paris.

Superioris editionis contenta juxta elenchum in aversa pagina tituli hujus editionis subjectum sic se habebant: Opus de Praedictionibus et Promissionibus Dei, quo nescio quando et per quem numerus Operum Prosperi auctus fuerit; de Vita Contemplativa libri III; ad Rufinum epistola, Responsiones ad Capitula Gallorum, ad Objectiones Vincentianas, et ad excerpta Genuensium, contra Cassianum de Protectione Dei liber I; Sententiarum ex Operibus Augustini excerptarum liber I; ex iisdem sententiis Epigrammatn liber I; de Providentia divina Opusculum; de Ingratis lib. I; Commentarius in psalmos C-CL. Inter accessiones hujus editionis numerantur, 1o de [Col. 0054C] Vocatione omnium Gentium libri II; 2o epistola ad sacram virginem Demetriadem; 3o epistola ad D. Augustinum; 4o Coelestini pro Prospero et Hilario epistola (quatenus illa scilicet in Gryphiana omissa fuerat); 5o Canones alterius concilii Arausicani. Ex his, num. 3 plane nova fuit acquisitio. Num. 1 et 2 Ambrosio hactenus tributi et cum ejus Operibus vulgati fuerant. Nunc priores non tantum ob styli et phrasis similitudinem, sed etiam ex codicum mss. fide, posterior etiam, partim ob stylum, partim ob argumentum, Prospero vindicantur. Affirmat enim hujus editionis curator Joannes Soteaux (Sotellus) Montiniensis in praefatione ad lectorem (quae a Vita Prosperi incipit), deprehendisse se libros de Vocatione omnium Gentium in antiquissimis mss. Bibliothecae [Col. 0054D] regularium S. Martini Lovanii, Bibliothecae abbatiae Cambronensis et Boneffiensis abbatiae apud Namurcum, Prosperi nomine inscriptos. De caeteris sic monet editor: »Libros de Praedictionibus et Promissionibus Dei non ignoramus plurimis in locis mendosos, et (ut apparet) mutilos esse, tametsi haud ita atque cum eos in manus legendos acciperemus. Sed cum nobis exemplaria correctiora non suppeterent, noluimus quidquam ex conjectura immutare. Si cui ob minorem eruditionem videantur a divo Prospero adhuc juniore, jamque primum in sacris litteris sese exercente scripti, obstabit quod trigesimo octavo capite secundae partis auctor ipse ita loquitur velut jam annos juventutis excesserit, [Col. 0055A] Ut certe Prosperi non videantur, non eo tantum fit probabile, quod Gennadius et Trithemius recensentes quae ab illo scripta sint, hujus Operis non meminere, sed etiam ex phrasis ac styli maxima dissimilitudine, quodque saepissime toto Opere auctor hisce sententiis ut sibi familiarissimis utatur: Non tantum sibi, quantum etiam suis, etc., etc., non tantum praeteriti, quantum etiam praesentis, etc., quas in ipsis D. Prosperi libris non reperies usquam. Fatendum tamen est ab homine scriptorum ac librorum divi Augustini studiosissimo scriptos esse. Nam et ipsa Augustini verba non semel citat: quae quo loco apud illum habeantur, in margine annotavimus. Libri contra Collatorem (qui et mendis scatebat et ordinis plane erat perturbati, quoniam in eo passim [Col. 0055B] verba Prosperi impressa erant tamquam Cassiani essent) castigationes subministravit eruditus et eximius vir, sacrae theologiae Regius Lovanii professor, M. Joannes Hessels a Lovanio, sicut et magnam partem eorum quae tecum huc usque locuti sumus, lector Christiane.« In eadem praefatione remotum a se dicit Carmen de Providentia, quia Pelagianae doctrinae sit; attamen in ipso volumine eodem ordine impressum exstat quo a praecedenti editione exhibitum [(a) 1Kb] fuerat. Accesserunt denique huic editioni indices locupletissimi rerum et Scripturarum, in titulo etiam notati. Inscripsit eam Sotellus Carolo van der Linden monasterii Parcensis ord. Praemonstrat. apud Lovanium abbati, epistola data Lovanii ex minori collegio Theologorum 13 kalendas Maias 1575.

[Col. 0055C] 1577. Duaci, ex off. Joannis Bogardi, typogr. jurati, sub Bibliis aureis; in-8o. Divi Prosperi Aquitanici, episcopi Regiensis, Opera, accurata vetustorum exemplarium collatione a mendis pene innumeris repurgata.

Superioris editionis substantia non aucta est. Sed quae in eadem non satis expurgata fuissent Prosperi scripta, nunc nitidiora, et non modica accessione cum variarum lectionum, tum plurium lacunarum, maximeque unius perquam insignis supplementa locupletiora se dare professus est Joannes nescio quis Olivarius [(b) 1Kb] in epistola ad Joannem Sacracenum priorem Vedastinum Atrebati (dat. Duaci idib. Novemb. 1576). »Emendationes (enim) plurimas, inquit, item varias lectiones partim suppeditavit nobis [Col. 0055D] liber tua singulari industria collatus cum antiquis codicibus, partim vetustissimum volumen bibliothecae Cambronensis, quod habebat manu descriptos, de Vita Contemplativa libros tres, de Vocatione Gentium duos et unum Epigrammatum. Itaque ex eo iis in libris multa sunt facta meliora, quae deerant, suppleta, annotata plurima; ne acerrimo quidem judicio tuo, cui libenter illa submittimus, improbanda.« Caeterum totos superioris editionis ordo, indices item atque adeo Joannis Sotelli praefatio ad lectorem hic servata sunt.



SAECULO XVII.
[Col. 0056A]

1601. Ingolstadii, ex officina Ederiana; in-4o. Prosperi Aqu. Chronicon integrum, in duas partes tributum, item pars posterior (a vulgatis admodum recedens) ex ms. Augustano; in Henr. Canisii Lectionibus antiquis, t. I. Vide ed. Basnagianam, a. 1725.

1604. Burdigalae, apud Simonem Millangium, infolio. Prosperi Aqu. Chronicon a morte Valentis, etc., in Arnaldi Pontaci Chronicis trium illustrium auctorum Eusebii, Hieronymi et Prosperi, pagg. 198-210. Notae exstant pagg. 760-790.

1606. Lugd. Bat. exc. Thom. Basson. sumptib. Commelin.; in-folio. Eadem pars Chronici, in Jos. Scaligeri Thesauro Temp. pp. 188-197, et ibid. in edit. Amstelodamensi apud Joan. Jansson. 1658.

[Col. 0056B] 1609. Coloniae Agrippinae excudebat Arnoldus Kempensis sumptibus Joannis Crithii; in-8o. D. Prosperi Aquitanici . . . . Opera accurata exemplarium vetustorum collatione a mendis pene innumeris repurgata. Repetitio editionis Joan. Olivarii.

1609. Parisiis, ex off. Nivelliana apud Sebast. Cramoisy; in-4o. Chronicon Prosperi Tironis Aquitani a morte Valentis imp. ad captam a Genserico Urbem. Nunc primum in lucem editum, longe aliud ab eo quod hactenus B. Hieronymi Chronico subjunctum est. Item Fragmentum ex Chronico Victoris episcopi Tunnensis Africae, quod subjecit Chronico Prosperi; in Petri Pithoei Operibus pagg. 329-42. De editione prima a. 1588, nondum mihi certi aliquid constat.

1611. Romae, ex typogr. camerae apostolicae. . . . D. [Col. 0056C] Prosperi . . . . Opera (ex edit. Joan. Olivarii). Benedd. ex Cat. Bibl. Cordesianae (Paris. 1643, in-4o) p. 73.

1619. Parisiis . . . . . . in-8o. Tironis Prosperi Aquitani Confessio nunc primum edita ex codice Vaticano per Jac. Sirmondum; cum Eugenii ep. Tolet. Opusculis, quibus Dracontii aliorumque vet. Eccles. SS. quaedam (poemata) adjecta sunt. Recusa sunt haec omnia in Operibus Jac. Sirmondi, Paris. 1696, t. II, pagg. 913, 914.

1622. Helmaestadii, typis haeredum Jacobi Lucii; in-8o. S. Prosperi Sententiae ex B. Augustini monumentis collectae, unde et a quibusdam Sententiae Augustini appellantur; in gratiam pietatis et veritatis amantium seorsim editae; cum indice alphabetico copiosissimo, in quem pene omnes sententiae [Col. 0056D] relatae sunt.

1636. Lutetiae Parisiorum, sumpt. Seb. Cramoisy; in-folo. Prosperi Aqu. Chronicon . . . . . . ex ed. viri cl. Petri Pithoei: in Duchesne Scriptorib. Franciae Coaetaneis, tomo I, pagg. 196-201. Item Chronicon ab orbe condito, pars posterior, Eusebii et Hieronymi Chronicis adjungi solita, multo quam in vulgatis exemplaribus emendatior et auctior ex mss. codd. Jac. Sirmondi et Petri Franc. Chiffletii, pagg. 201-209.

1657. Parisiis, apud Seb. et Cabr. Cramoisy; in-folo. [Col. 0057A] Viri clarissimi Tironis Prosperi Aquitani Chronicon integrum ab Adamo ad Romam captam a Genserico Wand. rege, in duas partes distributum. Prima pars, ab ortu rerum ad mortem Valentis cum annotatione consulum, nunc primum edita ex variis codicibus calamo exaratis. Pars altera, ab a. 379 ad 455, auctior atque emendatior in pluribus quam quae antea vulgata est. Ejusdem alteriusve Prosperi Chronicon, editio Pithoeana emendata multis in locis, ex collatione codicum mss. Omnia in Bibl. nova mss. librorum Philippi Labbei tomo I, pagg. 16-60.

1671. Parisiis, sumptibus Petri Variquet; in-folo. D. Prosperi episcopi Rhegiensis Opera, quae quidem editio innumeris prope quibus praecedentes scatebant mendis fuit perpurgata; accesserunt Heptadi Praesulum [Col. 0057B] a Theophilo Raynaudo editae et posthac saepius, h. l. et a. vero ultima vice recusae.

1677. Lugduni, apud Anissonios; in-folo. Prosperi . . . . Opuscula diversa soluta oratione et carmine scripta, ex recognitione Joannis Olivarii; ejusdem sive Prosperi Tironis Chronicon, ex editione Henr. Canisii nec non Chronicon Pithoeanum; in Bibl. Max. PP. tomo VIII, pagg. 1-203.

1690. Parisiis, apud Franc. Muguet; in folo. Prosperi Aquitani pro Augustino, contra iniquos doctrinae illius de gratia et praedestinatione reprehensores, Apologetica opuscula; nec non ejusdem Prosperi liber Sententiarum ex Augustino; in III parte appendicis ad t. X Operum S. Augustini curantibus monachis e congreg. S. Mauri ad S. Germanum in [Col. 0057C] Pratis; in ed. Antuerp. p. 110-170.

Comprehenduntur una: 1o epistola ad Rufinum recognita ad antiquissimum exemplar Remensis abbatiae S. Remigii; 2o liber contra Collatorem castigatus ex vetustissimo codice Corbeiensi et secundum optimas editiones, velut Moguntinam, Lovaniensem et Antuerpiensem.

1699. Traj. ad Rhen. et Lugd. Bat. apud Franc. Halmam et Petrum van der Aa; in-folo. Prosperi Aqu. Chronicon integrum juxta Labbeanam editionem expressum: in Joan. Geo. Graevii Thesauro Antiqq. Rom. t. XI, p. 269 seqq.



SAECULO XVIII.

1703. Lovanii, apud Aegidium Denique; in-8o. D. Prosperi Aquitanici Peri Achariston; hoc est, de Ingratis [Col. 0057D] Carmen, accuratum et notis miscellaneis illustratum a Martino Steyartio (Steyaert) in tomo III Opusculorum seu Lucubrationum Steyartii.

De auctore, doctore quondam theologiae Lovaniensi, qui magnam nominis celebritatem apud suos obtinuit, adeundus Joan. Franciscus Foppens in Bibl. Belgica p. 861, ubi et effigies ejus cernitur: est autem hic in Prosperi libellum commentarius Opus posthumum. Neque enim seorsim, sed in hacce Operum ejus editione (quae VI tomis constat) primum prodiit. Notae vero omnes traductae sunt in editionem Parisiensem. Errat igitur Joan. Alb. Fabricius, si editionem Lovaniensem Steyartianae lucubrationis re vera Amstelodami non Lovanii prodiisse affirmat. [Col. 0058A] Neque enim Benedictini solum in Historia Litteraria Galliae ejus meminerunt, sed ipsi editores Parisini in praemonitione ad hocce Carmen disertis verbis Lovanii eam prodiisse indicant; quin ipse Clericus in praef. ad appendicem Augustinianam testatur Lovanii editas fuisse hasce Steyartii notas.

1703. Antuerpiae, apud Petrum Mortier; in-folo. Sancti Prosperi Aquitanici Carmen , hoc est, de Ingratis, accurante et illustrante theologo Lovaniensi, in appendice Augustiniana seu tomo XII Operum Augustini curante Joan. Clerico, pp. 1-39.

Ante omnia, inquit Clericus in praefatione ad hoc volumen, ante omnia oculis se subjicit legendum Poema S. Prosperi de Ingratis, in quo doctrinam S. Augustini, Pelagii et praesertim Semipelagianorum [Col. 0058B] versibus quidem non optimis, sed intellectu minime difficilibus exponit. Eos tamen eruditus Lovaniensis theologus sat diligenter illustraverat notis quas hic vides. Eae notae, viri docti manu emendatae et auctae, a nobis editae sunt quales transmissae fuerant, sine ulla additione aut detractione. Erant prius editae Lovanii, nomenque praeferebant Martini Steyartii, qui theologus fuit ejus Academiae, non ita pridem mortuus, et qui dicitur primum fuisse in eorum partibus qui Augustinianam doctrinam tuentur, deinde in partes contrarias transiisse, quod satis liquet ex variis libellis Gallicis, quibus eum oppugnavit vir disertissimus Antonius Arnaldus doctor Sorbonicus, Augustinianarum partium in Gallia facile princeps. Nomen tamen Steyartii deleri voluerunt qui opusculum [Col. 0058C] hoc ad bibliopolam (appendicis hujus redemptorem) transmiserunt; quod nos dissimulare non potuimus.

1711. Parisiis, sumpt. Guil. Desprez et Joan. Desessartz; in-folo. Sancti Prosperi Aquitani, S. Augustini discipuli, S. Leonis papae primi notarii, Opera omnia, ad manuscriptos codices, nec non ad editiones antiquiores et castigatiores emendata, nunc primum secundum ordinem temporum disposita, et Chronico integro ejusdem, ab ortu rerum usque ad obitum Valentiniani III et Romam a Vandalis captam pertinente, locupletata. Quibus praefigitur ejusdem S. Prosperi Aquitani Vita, ex Operibus ipsius, et Scriptorum ecclesiasticorum libris concinnata.

Editores Joannes Le Brun de Marette et D. Mangeltus (Mangeaut) hunc finem sibi in adornanda hac [Col. 0058D] editione fuisse profitentur, ut quantum fieri potuisset, amplissima, castigatissima et optimo ordine disposita prodiret: et ut etiam ex illa aliquid adjumenti lectoribus subministraretur ad erroris Semipelagiani historiam plenius cognoscendam. Quapropter primo in eam contulerunt quidquid genuinorum S. Prosperi Operum hactenus in lucem prodierat, non omissis Confessione quam primum evulgavit, et Chronico integro, quod omnes superiores editores spreverant. Castigarunt deinde singulos hujus editionis libros ad fidem editionum probatiorum et tot mss. quot per concessi temporis angustias reperire et conferre licuit. Erat enim in litteris regiis datis d. 14 Decembris 1709, quae hujus aliorumque librorum imprimendorum [Col. 0059A] et recudendorum privilegium bibliopolis indulserant, mandatum ut Prosperi Opera intra duorum annorum spatium absolverentur. Et ne inter varias quae in libris occurrerent loci ejusdem lectiones temere selegisse et doctiorum palato praejudicare voluisse arguerentur, in marginem inferiorem cujusque paginae illae quas neglexerunt rejectae sunt. Nec vero intra hos limites crisin suam contineri voluerunt, sed sedulo etiam laborarunt ut spuria et dubia a veris et genuina tam sede ac charactere quam admonitionibus praeambulis distinguerent, simulque eruditorum virorum de unoquoque sententias afferrent. Ordo librorum idem est quo supra scripta singula enumeravimus, ita tamen ut varia aliorum quae eadem attinent, inserta sint, itemque dubia cum certis ac genuinis [Col. 0059B] una serie exhibeantur, ad easque simul index uberrimus rerum et nominum et sententiarum memorabilium spectet, pone hunc demum appendix sit annexa. Videlicet inserta sunt post Prosperi epistolam ad Augustinum: Hilarii epistola ad eumdem, item Augustini de Praedestinatione SS. et de Dono perseverantiae libri II; post Responsiones ad Excerpta Genuensium: Coelestini pontificis pro Prospero et Hilario epistola una cum sedis apostolicae episcoporum auctoritatibus de Gratia et Joannis Cassiani collatio 13; post Chronicum integrum: Concilium II Arausicanum, quae reliqua dubiae fidei scripta eodem ordine quo supra proposita sunt excipiunt. In appendice continentur, prima parte, Juliani Pomerii de Vita Contemplativa libri III, de Promissionibus [Col. 0059C] et Praedictionibus Dei liber, Chronicon Prosperi Tironis; in secunda parte, varia scripta et monumenta quorum lectio Operibus sancti Prosperi ac historiae Semipelagianae lucem afferunt, ac inter illa primo loco S. Augustini de Correptione et Gratia ad Valentinum librum I. Caeterum libris qui in prima appendicis parte exhibentur non minor cura est adhibita ab editoribus quam reliquis Prosperi Scriptis, sicuti in totam appendicem peculiaris index haud vulgari cura exaratus accessit. Singulare denique hujus editionis ornamentum est Vita Prosperi ex Operibus ipsius et Scriptorum ecclesiasticorum libris concinnata, quae 11 articulis constat et proxime post praefationem est subjecta.

1725. Antuerpiae, apud Rudolphum et Gerhardum [Col. 0059D] Westenios; in-folo. Tironis Prosperi Aquitani Chronicon integrum in duas partes tributum. Pars prima, edita ex variis codicibus calamo exaratis; pars altera ex Canisio. Eadem ex ms. Augustano (monasterii SS. Afrae et Udalrici); item Chronicon Pithoeanum: omnia ex recensione et cum notis Jacobi Basnagii; in Thesauro Monumentorum ecclesiasticorum et historicorum seu Henrici Canisii Lectionibus Antiquis ad saeculorum ordinem digestis. T. I, pp. 252-318.

1732. Romae, ex typographia Antonii de Rubeis; in-8o. Sanctorum Prosperi Aquitani et Honorati Massiliensis Opera (aliquot), notis observationibusque illustrata a D. Joanne Salinas, Neapolitano, canonico regulari Lateranensi, ac S. theol. lectore ad [Col. 0060A] sanctissimum patrem Clementem XII, pont. max.

Horum opusculorum editio ad idem consilium spectat cum editis ab ipso superiori anno Vincentii Lirinensis et Hilarii Arelatensis lucubrationibus, nempe triumviros hosce a Semipelagianismi objectione liberandi. Quapropter additurus erat tertium volumen et in peculiari dissertatione ostensurus, Vincentium, Hilarium et Honoratum re vera ab orthodoxis doctoribus non dissentire, una cum observationibus quas studiose collegerat de Lirinensi coenobio. Sed mors doctas ejus meditationes intercepisse videtur. In hoc volumine scripta aliquot praecipuae dignationis, ex quibus de orthodoxorum sententia de gratia Dei judicium ferri possit, proposuit, videlicet Prosperi et Hilarii epistolas ad Augustinum, [Col. 0060B] ex Parisiensi editione, additis quibusdam variantibus lectionibus e codicibus nonnullis Vaticanis depromptis; porro carmen de Ingratis ex eadem editione cum delectu notarum Steyartii, quae ibidem adjectae conspiciuntur, et ultimo loco Honorati Vitam Hilarii, de qua alio loco dicetur. Ex eadem Parisiensi editione hic repetita sunt Testimonia veterum de S. Prospero, item Vita ejus ex Operibus ipsius et aliis scriptoribus ecclesiasticis concinnata cum observationibus Salinasii et synopsi chronologica Operum et gestorum ejus. Suppeditarunt hanc editionem Suppl. ad N. Acta Erud. Lips. t. II, p. 17 (a. 1731).

1740. Veronae; in-folo. Prosperi Aqu . . . . Chronici pars posterior, cum Eusebii et Hieronymi Chronicis; in ed. Operum Hieronymi Dominici Vallarsii [Col. 0060C] tomo VIII pagg. 823-56, editionis Venetae t. VIII, p. I, pagg. 821-56.

1744. Venetiis; in-folio. S. Prosperi . . . . Opera. Non recordor amplius ubi hanc editionem notatam invenerim. Haud dubie est recusa Parisiensis.

1758. Romae, apud fratres Palearinios; in-8o. S. Prosperi Aquitani S. Leonis M. notarii de Gratia Dei et Libero Arbitrio hominis et Praedestinatione sanctorum Opera omnia. Editionem emendatissimam et variis lectionibus undique collectis, praecipue vero ex codd. mss. Vaticanis adornatam curavit P. F. F.

Nitidissima haec Prosperi opusculorum editio partem tertiam facit Operum Selectorum SS. Patrum de Gratia Dei et Praedestinatione sanctorum. Editor fuit Petrus Franciscus Fogginius. Complexus est in hoc volumine epistolas ad S. Augustinum et Rufinum. [Col. 0060D] Responsiones ad Capitula Gallorum, Objectiones Vincentianas et Excerpta Genuensium, Librum contra Collatorem, carmen de Ingratis, Epigrammatum triadem adversus Massilienses et Epigrammatum ex sententiis Augustini spicilegium, omnia diligenter ex editione Parisiensi expressa, additisque non solum variis lectionibus in eadem, sed novis etiam sua ipsius opera ex Vaticanis codicibus collectis; praeterea carmen de Ingratis, cujus mss. exemplaria nulla reperire ei contigit, nec non tria epigrammata quae illi adjungi solent, perpetuis scholiis ex prolixioribus Martini Steyartii et Parisiensium editorum instruxit. Inscripsit Clementi XIII.

1759. Romae . . . . . . in-12. S. Prosperi carmen de [Col. 0061A] Ingratis et Epigrammata selecta. Sic legitur in Cat. Bibl. comitis Caroli a Firmian t. I, p. 53, n. 3027.



Versiones.

Praeter poema de Ingratis, pauca Prosperi in recentiores linguas conversa exstant.

Gallicae.---1647. Paris chez la veuve Martin Durand; in-4o. Poëme de S. Prosper contre les Ingrats, où la doctrine catholique de la grâce est expliquée et soutenue contre les Pélagiens; traduit en français, en vers et en prose, avec les vers mis à côté, par Louis-Isaac le Maître de Saci. Eadem versio recusa est Parisiis apud Guil. Desprez et Joan. Desessarts a. 1717, in-12; addita epistola ad Rufinum et Epitome totius doctrinae Prosperianae de gratia et libero arbitrio ex Operibus ipsius.

1640. Paris, chez Jean Henault; in-8o. S. Prosper, [Col. 0061B] de la Vocation des Gentils, où la doctrine catholique de la liberté et de la grâce est déclarée contre les erreurs des hérétiques; traduit en français avec des réflexions, par le P. Antoine Girard.

Italicae.---1586. In Roma; in-8o. Sentenze di S. Prospero sopra le Promissioni e Predizioni di Dio, tradotte da Giulio Folco; in Effetti mirabili de la Limosina e Sentenze degne di memoria appartenenti ad essa, raccolte per opera di Giulio Folco. Argelati, l. mox laudando.

1751. In Venezia, per Carlo Pecora; in-8o. Il poema di S. Prospero Aquitano degl' Ingrati, o sia sopra la Grazia. Traduzione in ottava rima dell' abate Gianfrancesco Giorgetti, dedicato a monsignor illustriss. [Col. 0061C] e reverendiss. Aluise Foscari, patriarca di Venezia e primate della Dalmazia, etc., con una Dissertazione sopra la Vita, e l'Opere di S. Prospero Aquitano, e con annotazione filologîche, istoriche, critiche.

Accedit textus Latinus. Novelle Lett. di Firenze a. 1751, 24 Sptembr., p. 610; et Nov. Lett. di Venezia num. 44, p. 345; et qui ex iis hausit Argelati in Bibl. degli Volgarizz. t. III, p. 303.

1753. In Venezia, presso Simone Occhi; in-8o. I mille Versi Latini di S. Prospero di Aquitania contro i Semipelagiani, tradotti in versi Italiani dal P. Carl' Agostino Ansaldi de' predicatori, fra gli Arcadi della Colonia di Trebbia, Clomoneo.

Et hic interpres textum Latinum et notulas in inferiori margine apposuit. Argelati, l. l.

[Col. 0061D] 1756. In Brescia, presso Giammaria Rizzardi; in-4o maj. Ricerca Sistematica sul testo, e sulla mente di S. Prospero d'Aquitania nel suo poema contra gli Ingrati.

Praeter carmen de Ingratis insunt etiam Epigrammata duo Prosperi in obtrectatorem Augustini et Epitaphium Nestorianae et Pelagianae haereseon, omnia Latine juxta textum editionis Parisinae cum Latinis marginalibus et in adversa pagina versione Italica, cum iisdem marginalibus conversis et notis eodem idiomate scriptis criticis, historicis et theologicis. His subjecta est promissa in titulo disquisitio, quae praeter introductionem et conclusionem, 70 annotationibus seu capitibus constat, adeo ut ipsa carmina cum variis ad poetam ejusque ingenium, [Col. 0062A] nec non Semipelagianos Massilienses spectantibus quaestionibus nomine apparatus ad disquisitionem insignita sint. Scite auctor Viator a Coccaleo (Viatore da Coccaglio) Capucinus sermonem ad amatores doctrinae Prosperi direxit, alioquin nemo facile dixerit cui haec scripta sint. Nuncupavit autem volumen suum cardinali Dominico Passioneo.

1760. In Brescia, dalle stampe di Giamb. Bossini; in-4o. Lo Spirito filosofico . . . . theologico . . . . ascetico di san Prospero d'Aquitania ne' suoi Epigrammi.

Idem auctor est Viator de Coccaleo, idemque spiritus in Commentariis, sed volumen spissius. Singulis Epigrammatibus Latinis subjungitur versio Italica, quam prolixissima excipere solet, non de arte poematis sententiaeve tractatione, sed ex proprio auctoris ingenio super idem quod poeta attigit [Col. 0062B] argumentum, quasi in datum textum commentatio. Dedicavit opus Carolo Victorio Amadeo cardinali delle Lanze, archiepiscopo Nicosio et regi Sardiniae a confessionibus.

1764. In Verona, per Agostino Caraltoni; in-4o. Di san Prospero Aquitano notaio di san Leone magno il poema degl' Ingrati ovvero Semipelagiani recato in versi Italiani sciolti dal reverendiss. Padre don Francesco Maria Ricci Romano abate Benedettino . . . . Casinese.

E regione versionis Italicae appositus est textus Latinus, additaeque sunt annotationes et lectiones variantes. Sed haec omnia ex Parisina editione decerpta sunt. Nuncupavit editor versionem suam Nicolao [Col. 0062C] Antonio Justiniano episcopo Veronae.

1764. Codices ex quibus Prosperi scripta aut primum edita aut deinceps emaculata sunt.

I. Codex ms. Benedictinorum montis S. Jacobi Moguntiae, unde editio Moguntinensis a. 1524 prodiit.

II. Quae Sotellus ex mss. exemplaribus petiit subsidia, pauca fuerunt et supra sunt a nobis indicata.

III. Joannes Olivarius unum tantummodo codicem Cambronensem commemorat, ex quo plurima ab ipso in textu Prosperi castigata fuerint. Sed is ex genuinis Prosperi scriptis non nisi Epigrammata, de caeteris libros de Vita Contemplativa et de Vocatione omnium Gentium continebat.

IV. Benedictinorum, editorum Operum S. Augustini.

[Col. 0062D] 1. Codex Corbeiensis, ex quo emendarunt librum contra Collatorem. Ante annos fere nongentos exaratus. Pro titulo erat: Liber sancti Prosperi pro Praedicatoribus gratiae Dei, contra librum Cassiani presbyteri qui praenotatur de Protectione Dei.

2. Remigianus, de quo sub num. 4.

3. Colbertinus libri Sententiarum ex Augustino delibatarum, notatus num. 303, nec admodum vetus complectebatur non plures quam septuaginta sex sententias, nempe octodecim primas, et omissa decima nona, vigesimam, vigesimam primam et alias ex subsequentium serie selectas. In editis trecentae et nonaginta exstant.

V. Parisiensibus autem editoribus praesto fuerunt:

[Col. 0063A] 1. Codices Bibliothecae Regiae Parisiensis, quorum ex uno castigata sunt epistola ad Augustinum et Responsiones ad Capitula Objectionum Gallorum, item Sententiae ex Operibus Augustini delibatae, et in Appendice libri de Vita Contemplativa, ad duos.

2. Codex Remigiano-Remensis, i. e., abbatiae S. Remigii ordinis S. Benedicti apud Remos, unde variantes lectiones ipsis transmissae fuerant. Ex hoc plurimi libri castigati sunt, videlicet epistola ad Rufinum, Responsiones ad Objectiones Gallorum, Vincentianas et Excerpta Genuensium, liber contra Collatorem et liber Sententiarum ex Augustini Operibus delibatarum. Nec alius ab hoc fuisse videtur codex ex quo variantes in librum de Promissionibus et Praedictionibus accepit, quamquam mirum videri [Col. 0063B] possit quod huic soli, non item ad antecedentes libros, aetatis nota addita fuerit. Traditur enim 800 annos excedere et saeculo nono opera Leutberti et Adeloldi monachorum scriptus esse. Sed similia de Remigiano codice, quocum omnes modo laudatas Prosperi lucubrationes contulerunt, Benedictini editores Augustini docent, ante annos fere nongentos eum scriptum esse affirmantes. Nisi forte hic computus strictissime accipi debeat et ab eo diversus sit codex Remigianus, quem ad Responsiones ad Capitula Objectionum Vincentianarum laudant ante annos plus minus octingentos scriptum.

3. Codex Joliensis, qui olim fuerat Claudii Joly praeceptoris et canonici ecclesiae metropolitanae et ex legato ejus ad capitulum illius ecclesiae pervenerat. [Col. 0063C] Hunc totum a capite ad calcem ipsi excusserunt editores et quidem ad epistolam Rufini, Responsiones [Col. 0064A] ad Objectiones Gallorum, Vincentianas et Excerpta Genuensium, librum contra Collatorem, librum Sententiarum ex Augustino delibatarum, librum Epigrammatum, Confessionem, poema Conjugis ad Uxorem et ex Appendice ad libros de Vita Contemplativa et Pseudochronicon.

4. Codices Bibliothecae Colbertinae, quorum unus profuit epistolae ad Rufinum, tres libro Epigrammatum, quinque Chronico integro et adulterino. Nempe in duobus, Chronicis Eusebii et Hieronymi subjungebatur Chronicum verum Prosperi, in tribus aliis autem Pseudochronicon. Quatuor denique ejusdem Bibliothecae codices collati fuerunt cum libris de Vita Contemplativa in appendice.

5. Codex ms. Theodoricensis, i. e., monasterii [Col. 0064B] S. Theodorici prope Remos, cujus variantes in Chronicum integrum ex monasterio isto ad eos missae erant. Praeter hos etiam:

6. Codex Victorinus Pseudochronici, unde Pithoeus hauserat, iterum ad eumdem librum excussus est.

VI. Codices Vaticani, ex quibus variantes in epistolam ad Augustinum excerpsit Salinasius. De iis propter ipsius editionis defectum mihi non constat.

VII. Codices Fogginii. Plures habuit Vaticanos optimae notae, e quibus diserte laudat unum octingentorum circiter annorum, notatum num. 558, qui olim fuerat Majoris Domus Carthusiae et praeter alia continebat S. Prosperi Responsa ad Capitula Gallorum, Objectiones Vincentianas, Excerpta Genuensium, [Col. 0064C] Epigrammata, nec non librum contra Collatorem.



SANCTI PROSPERI AQUITANI OPERUM OMNIUM PARS PRIOR, CONTINENS S. PATRIS OPERA GENUINA.




[Col. 0063]
ADMONITIO IN EPISTOLAM S. PROSPERI AD S. AUGUSTINUM.

Cum sanctus Augustinus majorem vitae partem in revincendis diversi generis haereticis insumpsisset: post partam Ecclesiae ab eo perfectam de Arianis, Manichaeis Donatistisque victoriam, novissime surrexit Pelagiana haeresis gratiae Dei inimica, quam ipse ab anno 412 scriptis libris de Peccatorum Remissione et de Baptismo Parvulorum, et aliis, annis subsequentibus, ut sese obtulit occasio, strenue debellare non cessavit, quousque pluribus episcoporum conciliis summorumque pontificum decretis damnata, vires amittere, defensorumque numero coepit decrescere. At vero ultima sanctissimi Doctoris aetate, viri quidam, alius catholici, sed aut minus eruditi, et in Scripturis, unde doctrinam suam hauserat Augustinus, non satis versati, aut forte minus demisse quam oportuerat de seipsis sentientes, lectis Augustini libris aut turbati, aut etiam scandalizati sunt. [Col. 0065] Turbas inter Adrumetinos in Africa monachos, qui abbati Valentino parebant, excitatas non aegre sedarunt tum liber de Gratia et Libero Arbitrio, tum alius de Correptione et Gratia, qui mentibus eorum obductas dubitationum nubes luce sua dissiparunt.

At perniciem multo majorem Ecclesiae, apud Gallias praesertim, creavit surculus alius haeresis Pelagianae, qui tanto latius diffudit sese, atque altiores radices egit, quanto is prima fronte apparuit minus injuriosus in Christi Salvatoris gratiam, quam haud parum quoque amplificare videbatur. Hujus initia quaedam prodierant cum novo dogmate Vitalis, viri aliunde catholici, qui cum esset in Carthaginensi eruditus Ecclesia, praecipuam quamdam doctrinae sancti Cypriani ejus urbis episcopi venerationem debebat: a qua illum tamen temere discedere conquerebatur Augustinus (Epist. 217). Et Vitalem quidem haereticum Pelagianum esse sanctus doctor non credebat; sed minime tam orthodoxum esse audierat, ut nihil illius ad eum transiisset vel in eo relinqueretur erroris. Pelagiani quippe omnia, ut eidem scribit (Ibid.), ad fidelem piamque vitam hominum pertinentia ita tribuunt libero voluntatis arbitrio, ut habenda ex nobis, non a Domino putent esse poscenda: ille autem initium fidei, ubi est etiam initium bonae, hoc est, piae voluntatis, nolebat donum esse Dei, sed ex nobis nos habere contendebat, ut credere incipiamus: caetera autem religiosae vitae bona Deum per gratiam suam jam ex fide petentibus, quaerentibus, pulsantibus donare consentiebat. Hunc Vitalis errorem, quem ipsum amplexi sunt qui vocati sunt Semipelagiani, epistola ad eumdem scripta inde potissimum refellit Augustinus, quod Ecclesia preces apud Deum fundat pro infidelibus, ut convertantur, et gratiarum actiones pro iisdem ad fidem conversis rependat; nec non pro fidelibus adhibeat orationes, ut in eo quod esse coeperunt ejus munere perseverent: quae epistola ad Vitalem videri potest Adrumetinorum dissensione ac libris ad eam componendam editis posterior, et ad annum 426 aut 427 revocanda.

Diffusis autem longe lateque posterioribus istis Augustini lucubrationibus, fuerunt Massiliae aliisque in locis Galliarum, non pauci qui sibi ex imperitia persuaderent quidquid suis in Pelagianos libris de Vocatione electorum secundum Dei beneplacitum scripserat Augustinus, id totum a Patrum opinione atque Ecclesiae sententia abhorrere (Vide infra in epist. S. Prosperi ad Aug. n. 2). Illud idem sanctis juxta ac peccatoribus negligentiam teporemque injicere: quia quoquo modo se egerint, non posset aliud erga eos, quam Deus definivit, accidere. Ac proinde ut maxime vera esset illa doctrina, non tamen evulgandam esse: quippe quae, cum nequaquam esset necessaria, effectus traheret admodum periculosos, necnon cohortantium incitamenta vana cassaque redderet. Quae sua erat a catholico illo dogmate, unde consecutiones tam odiosus colligebant, abalienatio, eos in celebres Semipelagianorum (quippe hoc nomen merito suo consecuti sunt) errores impulit. Nam illi prius meliora et magis orthodoxa sentiebant: sed certis regulis ac fundamentis destituti, modo huc, modo illuc mentem atque opinionem transferebant (Ibid., n. 6). Visum illis initium fidei, et in finem perseverantiam sic esse in nostra potestate, ut non sint dona Dei; aut a Deo nonnisi talem dari perseverantiam, a qua possit homo sua voluntate deficere (Aug. II lib. de Praed. sanct. c. 17 n. 48). Nec deerant etiam qui a Pelagianis semitis adeo non declinabant, ut nullam aliam gratiam quam rationem, liberumque arbitrium homini nihil prius merenti a Creatore datum, agnoscere viderentur (Infra epist. S. Prosp. ad Aug. n. 4).

Nihilominus tamen qui amplectebantur hosce errores viri erant inter caeteros clari, qui virtutum omnium studio ac probitatis qua fulgebant opinione magnam sibi auctoritatem apud simpliciores quosque paraverant. Sed nulli recipiendis Pelagianorum impiis placitis magis obnoxii sunt, nisi a se ipsis sibi caveant, quam isti, nec fere reperiuntur qui Dei beneficiis abutantur facilius illis intumescendo, et sibi ipsis accepta referendo, quam qui pluribus ab eo fuere cumulati. Massiliensium Christi servorum, hoc est, monachorum, magnam partem pestis illa corripuerat: neque ullus est qui ignoret Joannem Cassianum, a quo isthic monasterium constitutum fuerat, hunc eumdem errorem propagasse scriptis suis, ac potissimum collatione tertia decima, quam sub annum 426 in lucem emisit (Infra append. part. II, p. 272), uno videlicet anno postquam Valentinianus III Gallicanos episcopos qui Pelagii dogmata sectabantur, abdicari expellique jusserat. Ad haec, auctoritatis non minimum eidem errori hinc accedebat, quod eorum a quibus defendebatur nonnulli summo sacerdotii honore, id est, episcopatu, nuper obtento praeeminebant. Hilarius quoque ipse episcopus Arelatensis, qui Honorato circa finem anni 428 successerat, in caeteris doctrinae Augustini sectator et admirator, in iis tamen quae ad praedestinationem spectant, angebatur, ac nonnihil in querelam trahebat, superque hoc cogitata sua cum sancto doctore conferre cupiebat.

Virorum tam illustrium tamque in Ecclesia et pietate et dignitate praestantium auctoritas eorum errorem cum sibimetipsis, tum aliis magis periculosum reddebat; debita enim eisdem veneratio et rudes in imitationem pertrahebat, et simul peritiorum linguas inutili silentio cohibebat; ita ut vix reperiretur ullus qui vel ipsos admoneret, vel errori quem docebant occurreret, praeter paucos perfectae gratiae intrepidos amatores (Infra epist. S. Prosp. ad Aug. n. 7). Horum e numero fuere S. Prosper, et Hilarius quidam, alius ab episcopo Arelatensi; cum ille ordinis esset laicorum, ut infra fusius demonstraturi sumus, in admonitione epistolae ejusdem ad S. Augustinum mox secuturae post illam de qua hic agimus.

Sanctus Prosper autem, qui postea Augustino in defendendae gratiae munus ac laborem successit, Aquitanus erat, sermone scholasticus, hoc est, egregie litteratus, et omnino vir tum moribus, tum eloquio et studio clarus, nec sancti Augustini notitia indignus: quamvis se ipse tantum ex ordine laicorum fuisse quodam modo indicet, ubi profitetur minime se parem auctoritati memoratorum Semipelagianorum, a quibus multum et vitae meritis et summo sacerdotii honore superabatur (Gennad. Catal. c, 84). Augustinum numquam viderat, sed tantummodo officiosis salutaverat litteris, quas per Leontium diaconum direxerat, per quem et sancti antistitis acceperat responsionem; has utriusque ad invicem litteras non superesse amplius merito deploramus. Verumtamen ille, et Augustini elucubrationum assidua lectione, et superna Dei revelatione, edoctus perversissimum esse, negata praedestinatione ac praeveniente gratia, dicere quod initium salutis ex eo qui salvatur, non ex eo stet qui salvat, quodque voluntas hominis divinae gratiae pariat opem, non gratia humanam sibi subjiciat voluntatem; spretis aliorum adversis conatibus, non modo hac in fide perstitit, sed et eamdem contra impugnantes propugnavit, tum sancti doctoris Operibus atque illic allatis Scripturarum testimoniis usus, tum argumentis quae per se ipse a positis per Augustinum fundamentis ducebat; pugnans videlicet validis ratiociniis, et nervosis illis assertionibus, quibus idem ipse, juxta Gennadii quoque attestationem, pollebat.

Inter prima hujus disputationis exordia Massilienses aliquantisper maluerunt vitium imputare suae tarditati, quam dogma a se non intellectum damnare: immo fuere inter eos nonnulli qui Augustinum consultum vellent, rogatumque ut lucidiorem atque apertiorem super hoc expositionem daret. At vero contigit, Dei miserentis nutu, ut Massiliam per id temporis deferretur liber de Correptione et Gratia, quo libro monachis Adrumetinis ad eadem ipsa quae Massiliensibus facessebant negotium tam plene respondebatur, tamque absolute, ut idem liber ad componendas quae in Galliis excitatae erant contentionum turbas conscriptas videretur. Verum conspecto libro, qui apostolicam Augustini doctrinam sequebantur, ipsi quidem novum inde lumen et majora ad eam defendendam [Col. 0067] praesidia traxerunt: alii autem, quorum mentes error ante occupaverat, caligine propria impediti, nihil aliud illic nisi offensionis adhuc et ardentioris in veritatem odii materiam invenerant. Opinionem suam vetustatis nomine defendentes, praedestinationis dogma nota novitatis inurebant. Locos Pauli huc pertinentes dicebant a nemine umquam sic intellectos: cumque rogarentur quonam ipsi modo exponi eos vellent, nullum re vera qui placeret, sensum sibi occurrere fatebantur; sed de his taceri jubebant quorum altitudinem nullus attigisset. Sententias Augustini ex Operibus ante Pelagianam haeresim ab eo compositis producebant, tamquam suae ipsorum opinioni plane congruentes. Quin etiam quae idem ex adversa parte sibi opposuit in libro de Correptione et Gratia, haec omnia pro se isti magna contentione replicabant. At plurimum ipsis displicebat institutum ibidem discrimen inter gratiam quae Adamo data fuerat, et quae nobis nunc datur. Denique praedestinationis exemplum nolebant sumi ex parvulis, de quibus nempe alia prius fuisset opinio ipsius quoque Augustini in libris de Libero Arbitrio.

Cum autem illorum quibus spiritus Pelagianae impietatis sic illudebat auctoritate premerentur veritatis defensores, compulsi sunt a sancto antistite poscere ut suam ipse auctoritatem illis objiceret. Hac de re duas ad ipsum epistolas scripsit Hilarius, quarum priore, quae excidit, fortasse referebatur odiosa illa praedicandae praedestinationis formula, quam ex adversariis objectavit sibi Augustinus (Lib. II de Praed. SS. c. 22. n. 57). Posteriore vero Hilarius postquam de adversariorum querelis egit, Quidquid, ait, pro ea gratia, quam in te pusilli cum magnis miramur, volueris aut valueris, gratissime accipiemus, tamquam a nobis charissima et reverendissima auctoritate decretum. Ac significat se Prosperum quoque impulisse ad scribendum proprius in eamdem rem litteras, quas ei cum suis conjunctim dirigit. Et illae sunt quas hic exhibemus Prosperi litterae, quarum ille exordio testatur se sancto doctori, non solo salutandi eum, ut in priore (non exstat) quadam epistola fecerat, studio, sed etiam fidei qua Ecclesia vivit affectu scribere. Excubante enim, inquit, pro universis membris corporis Christi vigilantissima industria tua, et adversus haereticarum doctrinarum insidias veritatis virtute pugnante, nullo modo mihi verendum putavi, ne onerosus tibi aut importunos essem in eo quod ad multorum salutem, ac perinde ad pietatem tuam, pertinet; cum potius reum futurum esse me crederem, si ea quae valde perniciosa esse intelligo, ad SPECIALEM PATRONUM FIDEI non referrem. Et post expositam quae in illis Pelagianae pravitatis reliquiis inerat non mediocrem virulentiam, subjicit: Speramus non solum tenuitatem nostram disputationum tuarum praesidio roborandam, sed etiam ipsos quos meritis atque honoribus claros caligo istius opinionis obscurat, defaecatissimum lumen gratiae accepturus.

Haec porro sancti Prosperi epistola scripta fuit anno 428 aut 429, per id tempus quo Arelatensi Ecclesiae praeerat Hilarius, ex num. 9. Hic vero ex Lerinensi monacho creatus fuit Arelatensis episcopus post Honoratum, anno 428 aut 429 ineunte denatum. Quippe Honoratus suffectus Patroclo, qui anno 426, juxta Prosperi Chronicum, interfectus est, Cathedram Arelatensem, teste Honorato Massiliensi in Vita Hilarii Arelatensis, per biennium occupavit.




[Col. 0067]
S. PROSPERI AQUITANI [a 1Kb] EPISTOLA AD AUGUSTINUM, De reliquiis Pelagianae haereseos in Gallia subolescentibus, deque hujusmodi hominum querelis adversus praedestinationis et gratiae doctrinam, Augustini opusculis, praesertim libro de Correptione et Gratia, explicatam.

[Col. 0067A] Domino beatissimo papae, ineffabiliter mirabili, incomparabiliter honorando, praestantissimo patrono, AUGUSTINO PROSPER.

1 1. Ignotus quidem tibi facie, sed jam aliquatenus, si reminiscaris, animo ac sermone compertus; nam per sanctum fratrem meum Leontium diaconum misi [b 1Kb] epistolas et recepi; nunc quoque beatitudini tuae scribere audeo, non solum salutationis, ut tunc, studio; sed etiam fidei qua Ecclesia vivit affectu. Excubante enim pro universis membris corporis Christi vigilantissima industria tua, et adversus haereticarum doctrinarum insidias veritatis virtute pugnante, nullo modo mihi verendum putavi ne onerosus tibi aut importunus essem in eo quod ad multorum salutem, ac perinde ad pietatem tuam, pertinet: [Col. 0067B] cum potius reum futurum esse me crederem, si ea quae valde perniciosa esse intelligo ad specialem patronum fidei non referrem.

2. Multi ergo servorum [c 1Kb] Christi qui in Massiliensi [Col. 0068A] urbe consistunt, in sanctitatis tuae scriptis quae adversus Pelagianos haereticos condidisti, contrarium putant Patrum opinioni et ecclesiastico sensui quidquid in eis de vocatione electorum secundum Dei propositum disputasti. Et cum aliquamdiu tarditatem suam 2 culpare maluerint quam non intellecta reprehendere, quidamque eorum lucidiorem super hoc atque apertiorem beatitudinis tuae expositionem voluerint postulare: evenit, ex dispositione misericordiae Dei, ut cum [d 1Kb] quosdam intra Africam similia movissent, [e 1Kb] librum de Correptione et Gratia, plenum divinae auctoritatis, emitteres. Quo in notitiam nostram insperata opportunitate delato, putavimus omnes querelas resistentium sopiendas, quia universis quaestionibus de quibus [Col. 0068B] consulenda erat sanctitas tua tam plene illic absoluteque responsum est, quasi hoc specialiter studueris ut quae apud nos erant turbata componeres. Recensito autem hoc beatitudinis tuae libro, sicut [Col. 0069A] qui sanctam atque apostolicam doctrinae tuae auctoritatem antea sequebantur, intelligentiores multo instructioresque sunt facti; ita qui persuasionis suae impediebantur obscuro, aversiores quam fuerant recesserunt. Quorum tam abrupta dissensio primum propter ipsos metuenda est, ne tam claris tamque egregiis in omnium virtutum studio viris spiritus Pelagianae impietatis illudat: [a 1Kb] deinde ne simpliciores quique, apud quos horum magna est de probitatis contemplatione 3 reverentia, hoc tutissimum sibi aestiment, quod audiunt eos quorum auctoritatem sine judicio sequuntur asserere.

3. Haec enim ipsorum definitio ac professio est: Omnem quidem hominem Adam peccante peccasse; et neminem per opera sua, sed per Dei gratiam regeneratione [Col. 0069B] salvari; universis tamen hominibus propitiationem quae est in sacramento sanguinis Christi sine exceptione esse propositam; ut quicumque ad fidem et ad baptismum accedere voluerint, salvi esse possint. Qui autem credituri sunt, quive in ea fide, quae deinceps per Dei gratiam sit juvanda, mansuri sunt, praescisse ante mundi constitutionem Deum, et eos praedestinasse in regnum suum, quos gratis vocatos, dignos futuros electione, et de hac vita bono fine excessuros esse praeviderit. Ideoque omnem hominem ad credendum et ad sperandum divinis institutionibus admoneri, ut de apprehendenda vita aeterna nemo desperet, cum voluntariae devotioni remuneratio sit parata. Hoc autem propositum vocationis Dei, quo vel ante mundi initium, [Col. 0069C] vel in ipsa conditione generis humani, eligendorum et rejiciendorum dicitur facta discretio, ut, secundum quod placuit Creatori, alii vasa honoris, alii vasa contumeliae sint creati, et lapsis curam resurgendi adimere, et sanctis occasionem teporis afferre: eo quod in utraque parte superfluus labor sit, si neque rejectus ulla industria possit intrare, neque electus ulla negligentia possit excidere. Quoquo enim modo se egerint, non posse aliud erga eos quam Deus definivit, accidere: et sub incerta spe cursum non posse esse constantem; cum si aliud habeat praedestinantis electio, cassa sit annitentis intentio. Removeri itaque omnem industriam, tollique virtutes, si Dei constitutio humanas praeveniat voluntates: et sub hoc praedestinationis nomine, [Col. 0069D] fatalem quamdam induci necessitatem; aut diversarum naturarum dici Dominum conditorem, si nemo aliud possit esse quam [b 1Kb] factus est. [c 1Kb] Utque brevius ac plenius quod opinantur exponam, quidquid in libro hoc ex contradicentium sensu sanctitas tua sibi opposuit, quidquid etiam in libris contra Julianum ab ipso sub hac quaestione objectum potentissime debellasti, hoc totum ab istis sanctis intentiosissime conclamatur. Et cum contra eos scripta beatitudinis tuae validissimis et innumeris [Col. 0070A] testimoniis divinarum Scripturarum instructa proferimus, ac, secundum formam disputationum tuarum, [d 1Kb] aliquid etiam ipsi quo concludantur astruimus; obstinationem suam vetustate defendunt, et ea quae de Epistola apostoli Pauli Romanis scribentis ad manifestationem divinae gratiae praevenientis electorum merita proferuntur, a nullo umquam ecclesiasticorum ita esse intellecta ut nunc sentiuntur 4 affirmant. Cumque ut ipsi ea exponant secundum quorum velint sensa deposcimus, nihil se profitentur invenis e quod placeat, et de his taceri exigunt quorum altitudinem nullus attigerit. Eo postremo pervicacia tota descendit, ut fidem nostram aedificationi audientium contrariam esse definiant; ac sic etiam si vera sit, non promendam: [Col. 0070B] quia et perniciose non recipienda tradantur, et nullo periculo quae intelligi nequeant conticeantur.

4. Quidam vero horum in tantum a Pelagianis semitis non declinant, ut cum ad confitendam eam Christi gratiam quae omnia praeveniat merita humana cogantur, ne si meritis redditur, frustra gratia nominetur; ad conditionem hanc velint uniuscujusque hominis pertinere, in qua eum nihil prius merentem, quia nec existentem, liberi arbitrii et rationalem gratia Creatoris instituat, ut per discretionem boni ac mali, et ad cognitionem Dei, et ad obedientiam mandatorum ejus possit suam dirigere voluntatem, atque ad hanc gratiam qua in Christo renascimur pervenire, per naturalem scilicet facultatem, petendo, quaerendo, pulsando: ut ideo accipiat, ideo [Col. 0070C] inveniat, ideo introeat, quia bono naturae bene usus, ad istam salvantem gratiam initialis gratiae ope meruerit pervenire. Propositum autem vocantis gratiae in hoc omnino definiunt, quod Deus constituerit nullum in regnum suum nisi per sacramentum regenerationis assumere, et ad hoc salutis donum omnes homines universaliter, sive per naturalem, sive per scriptam legem, sive per evangelicam praedicationem vocari: ut et qui voluerint fiant filii Dei, et inexcusabiles sint qui fideles esse noluerint: quia justitia Dei in eo sit, ut qui non crediderint pereant; bonitas in eo appareat, si neminem repellat a vita, sed indifferenter universos velit salvos fieri, et in agnitionem veritatis venire. Jam hic proferunt testimonia quibus divinarum [Col. 0070D] Scripturarum cohortatio ad obediendum incitat hominum voluntates, qui ex libero arbitrio, aut faciant qui jubentur, aut negligant: et consequens putant ut quia praevaricator ideo dicitur non obedisse, quia noluit, fidelis quoque non dubitetur ob hoc devotus fuisse, quia voluit; et quantum quisque ad malum, tantum habeat facultatis ad bonum; parique momento animum se vel ad vitia vel ad virtutes movere, quem bona appetentem gratia Dei foveat, mala sectantem damnatio justa suscipiat.

[Col. 0071A] 5. Cumque inter haec innumerabilium illis multitudo objicitur parvulorum qui utique, excepto originali peccato, sub quo omnes homines similiter in primi hominis damnatione nascuntur, nullas adhuc habentes voluntates, nullas proprias actiones, non sine Dei judicio secernuntur, ut ante discretionem boni ac 5 mali de usu vitae istius auferendi, alii per regenerationem inter coelestis regni assumantur haeredes, alii sine baptismo inter mortis perpetuae transeant debitores: tales aiunt perdi, talesque salvari, quales futuros illos in annis majoribus, si ad activam servarentur aetatem, scientia divina praeviderit. Nec considerant se gratiam Dei, quam comitem, non praeviam humanorum volunt esse meritorum, etiam illis voluntatibus subdere, quas ab [Col. 0071B] ea secundum suam phantasiam, non negant esse praeventas. Sed in tantum quibuscumque commentitiis meritis electionem Dei subjiciunt, ut quia praeterita quae non exstant, futura quae non sint futura confingant; novoque apud illos absurditatis genere, et non agenda praescita sint, et praescita non acta sint. Hanc sane de humanis meritis praescientiam Dei, secundum quam gratia vocantis operetur, multo sibi rationabilius videntur astruere, cum ad earum nationum contemplationem venitur, quae vel in praeteritis saeculis dimissae sunt ingredi vias suas (Act. XIV, 15), vel nunc quoque adhuc in veteris ignorantiae impietate depereunt, nec ulla eis aut Legis aut Evangelii illuminatio coruscavit, cum tamen, in quantum praedicatoribus ostium apertum [Col. 0071C] est, et via facta est, gentium populus qui sedebat in tenebris et in umbra mortis, lucem viderit magnam (Isa. IX, 2; Matth. IV, 16); et qui quondam non populus, non autem populus Dei sit; et quorum aliquando non misertus est, nunc autem misereatur (Oseae II, 24, et Rom. IX, 25): praevisos inquiunt a Domino credituros, et ad unamquamque gentem ita dispensata tempora ac ministeria magistrorum, ut exortura erat bonarum credulitas voluntatum. Nec vacillare illud, quod Deus omnes homines velit salvos fieri, et in agnitionem veritatis venire (I Tim. II, 4): quandoquidem inexcusabiles sint, qui et ad unius veri Dei cultum potuerint instrui intelligentia naturali, et Evangelium ideo non audierint, quia nec fuerint recepturi.

[Col. 0071D] 6. Pro universo autem humano genere mortuum esse Dominum nostrum Jesum Christum, et neminem prorsus a redemptione sanguinis ejus exceptum, etiamsi omnem hanc vitam alienissima ab eo mente pertranseat, quia ad omnes homines pertineat divinae misericordiae sacramentum: quo ideo plurimi non renoventur, quia quod nec renovari velle habeant praenoscantur. Itaque quantum ad Deum pertinet, omnibus paratam vitam aeternam; quantum autem ad arbitrii libertatem, ab his eam apprehendi, qui Deo sponte crediderint, et auxilium gratiae merito [Col. 0072A] credulitatis acceperint. In istam vero talis gratiae praedicationem hi quorum contradictione offendimur, cum prius meliora sentirent, ideo se vel maxime contulerunt; quia si profiterentur ab ea omnia bona merita praeveniri, et ab ipsa ut possint esse donari; 6 necessitate concederent, Deum, secundum propositum et consilium voluntatis suae, occulto judicio, et opere manifesto, aliud vas condere in honorem, aliud in contumeliam (Rom. IX, 21); quia nemo nisi per gratiam justificetur, et nemo nisi in praevaricatione nascatur. Sed refugiunt istud fateri, divinoque ascribere operi sanctorum merita formidant: nec acquiescunt praedestinatum electorum numerum nec augeri posse, nec minui, ne locum apud infideles ac negligentes cohortantium incitamenta [Col. 0072B] non habeant, ac superflua sit industriae ac laboris indictio, cujus studium cessante electione frustrandum sit. Ita demum enim posse unumquemque ad correctionem aut ad profectum vocari, si se sciat sua diligentia bonum esse posse, et libertatem suam ob hoc Dei auxilio juvandam, si quod Deus mandat elegerit. Ac sic cum in his qui tempus acceperunt liberae voluntatis, duo sint quae humanam operentur salutem, Dei scilicet gratia et hominis obedientia, priorem volunt obedientiam esse quam gratiam, ut initium salutis ex eo qui salvatur, non ex eo credendum sit stare qui salvat; et voluntas hominis divinae gratiae sibi pariat opem, non gratia sibi humanam subjiciat voluntatem.

7. Quod cum perversissimum esse revelante Dei [Col. 0072C] misericordia, et instruente nos tua beatitudine, noverimus, possumus quidem ad non credendum esse constantes, sed ad auctoritatem talia sentientium non sumus pares: quia multum nos et vitae meritis antecellunt, et aliqui eorum adepto nuper [a 1Kb] summo sacerdotii honore supereminent; nec facile quisquam, praeter paucos perfectae gratiae intrepidos amatores, tanto superiorum disputationibus ausus est contraire. Ex quo non solum his qui eos audiunt, verum etiam ipsis qui audiuntur, cum dignitatibus crevit periculum, dum et multos reverentia eorum aut inutili cohibet silentio, aut incurioso ducit assensu; et saluberrimum ipsis videtur, quod pene nullius contradictione reprehenditur. Unde [b 1Kb] quia in istis Pelagianae pravitatis reliquiis non mediocris [Col. 0072D] virulentiae libra nutritur, si principium salutis male in homine collatur; si divinae voluntati impie voluntas humana praefertur, ut ideo quis adjuvetur quia voluit, non ideo quia adjuvatur velit; si originaliter malus [c 1Kb] receptionem boni non a summo bono, sed a semetipso inchoare male creditur; si aliunde Deo placetur, nisi ex eo quod ipse donaverit: tribue nobis in hac causa, papa beatissime, pater optime, quantum juvante Domino potes, diligentiam pietatis tuae, ut quae in istis quaestionibus obscuriora [d 1Kb] , et ad [Col. 0073A] percipiendum difficiliora sunt, quam lucidissimis expositionibus digneris aperire.

7 8. Ac primum, quia plerique non putant Christianam fidem hac dissensione violari, quantum periculi sit in eorum persuasione patefacias; deinde quomodo per istam praeoperantem et cooperantem gratiam liberum non impediatur arbitrium; tum utrum praescientia Dei ita secundum propositum maneat, ut ea ipsa quae sunt proposita, sint accipienda praescita: an per genera causarum et species personarum ista varientur; ut quia diversae sunt vocationes, in his qui nihil operaturi salvantur, quasi solum Dei propositum videatur existere; in his autem qui aliquid boni acturi sunt, per praescientiam possit stare propositum: an vero uniformiter, [Col. 0073B] licet dividi praescientia a proposito temporali distinctione non possit, praescientia tamen quodam ordine sit [a 1Kb] subnixa proposito; et sicut nihil sit quorumcumque negotiorum quod non scientia divina praevenerit, ita nihil sit boni, quod in nostram participationem non Deo auctore defluxerit. Postremo quemadmodum per hanc praedicationem propositi Dei, quo fideles fiunt qui praeordinati sunt ad vitam aeternam, nemo eorum qui cohortandi sunt impediatur, nec occasionem negligentiae habeant, si se praedestinatos esse desperent. Illud etiam qualiter diluatur, quaesumus patienter insipientiam nostram ferendo demonstres, quod retractatis priorum de hac re opinionibus, pene omnium par invenitur et una sententia, qua propositum et praedestinationem Dei [Col. 0073C] secundum praescientiam receperunt; ut ob hoc Deus alios vasa honoris, alios contumeliae fecerit, quia finem [Col. 0074A] uniuscujusque praeviderit, et sub ipso gratiae 8 adjutorio in qua futurus esset voluntate et actione praescierit.

9. Quibus omnibus enodatis, et multis insuper, quae altiore intuitu ad causam hanc pertinentia magis potes videre, decussis, credimus et speramus non solum tenuitatem nostram disputationum tuarum praesidio roborandam, sed etiam ipsos, quos meritis atque honoribus claros caligo istius opinionis obscurat, defaecatissimum lumen gratiae recepturos: nam unum eorum praecipuae auctoritatis et spiritalium studiorum virum, sanctum [b 1Kb] Hilarium Arelatensem episcopum, sciat beatitudo tua admiratorem sectatoremque in aliis omnibus tuae esse doctrinae, et de hoc quod in querelam trahit, jam pridem apud [Col. 0074B] sanctitatem tuam sensum suum per litteras velle conferre. Sed quia utrum hoc facturus, aut quo fine sit facturus, incertum est, et omnium nostrum fatigatio, providente hoc praesenti saeculo Dei gratia, in tuae charitatis et scientiae vigore [c 1Kb] respirat: adde eruditionem humilibus, adde increpationem superbis. Necessarium et utile est etiam quae scripta sunt scribere, ne leve existimetur, quod non frequenter arguitur. Sanum enim putant esse quod non [d 1Kb] dolet; nec vulnus superducta cute sentiunt; sed intelligant perventurum ad sectionem, quod habuerit perseverantem tumorem. Gratia Dei et pax Domini nostri Jesu Christi coronet te in omni tempore, et ambulantem de virtute in virtutem glorificet in aeternum, domine papa beatissime, ineffabiliter mirabilis, incomparabiliter [Col. 0074C] honorande, praestantissime patrone. [1Kb]



[EPISTOLA AD RUFINUM.]




[Col. 0073]
ADMONITIO IN EPISTOLAM S. PROSPERI AQUITANI AD RUFINUM

De epistola ad Rufinum tria investigari possunt: 1o Quis iste Rufinus, ad quem data ista epistola; 2o quo tempore scripta fuerit; qua occasione et necessitate ad id S. Prosperum compellente.

[Col. 0073] De Rufino quidem quis ille fuerit, inter multos hujusce nominis circa haec tempora notos, non facile est decernere, nec ab ullo hactenus pro certo definitum reperimus. Erat certe hic S. Prospero nostro amicus, et ex his quos amicitia charitati spiritali innixa, pro amicorum salute sollicitos reddit. Unde cum ille de motis contra doctrinam S. Augustini contentionibus confusos rumores audiisset, Prosperumque sibi amicissimum male apud plerosque audire cognovisset, veritus ne animae sibi charissimae salus periclitaretur, nec etiam inauditum praecipiti judicio damnare ausus, satius duxit ipsum litteris convenire, cum forte ab eo longo locorum intervallo dissitus, id verbis praestare non posset, quas quidem communi amico deferendas commendavit. Nisi forte malueris proficiscenti amico in mandatis datum ut piam quam gerebat pro amico sollicitudinem coram ipse sine scripto exponeret. Neutrum enim pro certo elici videtur, sed alterutrum certe contigisse judicatur ex primis epistolae sancti Prosperi verbis: Accepi, inquit ille, per communem amicum fraternae erga me sollicitudinis tuae signa, et curam sincerissimae charitatis gratulanter agnovi. Ac ne quid maligni rumores, in quantum se auribus tuis subtrahere nequeunt, formidinis tibi aut anxietatis inferrent, absolvere te ab omni scrupulo, quantum [Col. 0075] epistolari licuit sermone, curavi; in tantum studens omnia plenissima veritate tibi pandere, ut quia non potuisti in totum quae ab adversantibus disseminantur audire, per me ipsum queas, quidquid de nobis ad inanem invidiam fertur referturque cognoscere.

De tempore vero scriptionis hujus, hoc pro indubitato asseri fas est eam, vivente adhuc Augustino, sed ultimis tanti magistri annis exaratam. Quod certe indubitatum reddunt haec epistolae istius verba, Beatissimus quoque Augustinus, praecipua utique in hoc tempore portio Domini sacerdotum; et in fine epistolae: Ut praedicatio summi hoc tempore in Ecclesia viri, etc. Ultimos vero sancti doctoris vitae annos clare demonstrant insimulati Galli operum S. Augustini obtrectatores infamatoresque, quos maxime offendit lectio libri de Correptione et Gratia pro monachorum Adrumetinorum institutione et emendatione, circa annum Christi 426 aut 427 scripti. Hos autem ipsos depingit S. Prosper, cum subdit: Huic, id est, beatissimo Augustino, inter tot certaminum palmas, inter tot triumphorum coronas, ad illuminationem Ecclesiae et ad gloriam Christi, qua ipse illustratus est praefulgenti, quidam nostrorum (quod de ipsis multum dolendum est) occultis, sed non incognitis susurrationibus obloquuntur. Et prout sibi obnoxias aliquorum aures opportunasque repererint, scripta ejus, quibus error Pelagianorum impugnatur infamant: dicentes eum liberum arbitrium penitus submovere, et sub gratiae nomine necessitatem fatalem praedicare; adjicientes etiam duas illum humani generis massas, et duas credi velle naturas; ut scilicet tantae pietatis viro paganorum et Manichaeorum ascribatur impietas. Deinde vero Cassiani collationem decimam tertiam, quae est de protectione Dei, indigitare videtur cum ait: Volentes enim in sua justitia magis quam in Dei gratia gloriari, moleste ferunt quod his quae adversum excellentissimae auctoritatis virum inter multas collationes asseruere, resistimus. Haec autem collatio cum Honorato Massiliensi cum aliis sex dicata legatur, ante annum 426, quo in episcopum Massiliensem assumptus est scripta esse convincitur.

Haec autem occasio (ut jam insinuatum est) nata est S. Prospero scribendae hujus epistolae, cum Rufinus rumoribus ab inimicis doctrinae sancti Augustini contra ipsius Prosperi Augustini discipuli non occulti famam disseminatis, motum se significasset, seque ab hoc scrupulo absolvi optaret. Sanctus Prosper justis amici postulatis obtemperare satagens, plenius exponit, qui rumores ab inimicis doctrinae sancti Augustini spargerentur, et sub quo praetextu tanto doctori obloqui non vererentar. Inter praecipuos autem Pelagianorum errores esse, Gratiam Dei secundum merita hominum dari; quo incolumi sibi principio, caetera dogmata sua facile resuscitabant. Primum quidem ipsos docuisse tantam humanae naturae esse sanitatem, ut per solum liberum arbitrium posset bonum implere. Quod cum sanae doctrinae adversum omnino pateret, ab omnibusque explosum esset catholicis dogma, gratiam quidem ad incipiendum, proficiendum et perseverandum in bono necessariam professos esse; sed intellectum, hoc tantummodo eos de gratia Dei confiteri, quod haec velut quaedam libero arbitrio sit magistra, seque per cohortationes, per legem, per doctrinam, per creaturarum contemplationem, per miracula, perque terrores extrinsecus judicio ejus ostendat, quo unusquisque secundum voluntatis suae motum, si quaesierit inveniat, si petierit recipiat, si pulsaverit introeat. Unde sequatur gratiam secundum merita hominum dari, et proinde gratiam jam non esse gratiam. Hanc vero filiorum tenebrarum versutiam et Orientalium episcoporum judicio, et sedis apostolicae auctoritate, et Africanorum praesulum vigilantia fuisse manifestatam. S. Augustinum, quem dicit S. Prosper tunc fuisse praecipuam portionem Domini sacerdotum, hanc scriptis libris polemicis destruxisse, talemque haeresim omni ex parte debellasse; quosdam tamen inter catholicos in Galliis inveniri, qui doctrinam ejus librosque malignis rumoribus infamarent, dicentes eum liberum arbitrium penitus submovere, et sub nomine gratiae necessitatem praedicare fatatem, duas etiam ab ipso credi velle uno in homine naturas. Quae si ita se haberent, palam obsisterent, et noxios errores scriptis libris refellerent, non vero occultis susurris nocere tentarent viro illi, cujus doctrina Romanae Ecclesiae et Africanorum, immo et omnium toto orbe catholicorum doctrinae congrueret. Ad hos ausus impelli hujusmodi homines, quod aegre ferrent iis resisti quae in suis Collationibus Augustinianae doctrinae adversa attulerant, nec ignotum ipsis, quod si talia in qualibet frequentia sacerdotum moverent, centenis sibi beatissimi Augustini voluminibus obviaretur; quibus abunde probatum esset, in nullo alio gloriandum, cum boni aliquid operati sumus, quam in gratia Christi Domini, non vero in viribus liberi arbitrii. Sperare tamen se de misericordiae Dei divitiis (Ibid., n. 5), quod quos tunc libero falli arbitrio et ab humilitatis via evagari patiebatur, non usquequaque, neque in finem, esset intelligentia fraudaturus.

In hoc autem errabant illi (Ibid. et num. seqq.), quod virtutum bonorumque operum principia in naturali possibilitate statuerent; aut si haec a gratia fluere dicerent, hanc a bono aliquo opere aut ab aliqua bona voluntate fuisse praeventam, et talium merito concessam. Hujusmodi errorem S. Prosper sedulo evertit, ex Scripturarum testimoniis probans, homini post lapsum nullas ad bonum superesse vires, nec ad merendum quidem, sine praevenientis gratiae auxilio: et a perditione quam Adae peccato incurrerunt homines solius Dei miserantis gratia gratuita erui posse. Quod efficit adducto infantium sine baptismo decedentium exemplo, et earum gentium ad quas hactenus salutis Evangelium nondum noscitur pervenisse. Gratia vero non negari liberum arbitrium, sed statui et reformari. Quod sibi relictum ad malum et ad lapsum dumtaxat homini sufficit, gratia vero sanandum est, qua aliter cogitare et agere ipsi inspiratur, sanitatemque suam, non sibi, sed medico suo acceptam referre docetur (Num. 19). Tandem sanctus Prosper obductam Augustini doctrinae calumniarum nubem dissipat, qua fatum aut duplicem naturam inducere fingebatur. Nihil talibus erroribus proximum ab eo umquam scriptum contendit. Augustino aut discipulis ejus nihil quidquam fato contingere, sed omnia divinae providentiae ordinatione dirigi, docet. Nec duas ab illis statui naturas, unam bonam, malam alteram, sed unam omnino; quae cum creata esset recta, a rectitudine primi hominis peccato decidit, mortique aeternae facta est obnoxia: sed nova in Christo creatione reparandam, qui libertatem hominis reparando et continuis auxiliis praeveniendo salvat. Operi finem imponit (Num. 20), Rufinum amicum exhortando ut Augustini disputationibus cognoscendis curam impendat, si vere de sana circa Dei gratiam doctrina instrui desideret sicut eum desiderare conveniebat.




[Col. 0077]
S. PROSPERI AQUITANI [* 1Kb] EPISTOLA AD [a 1Kb] RUFINUM. DE GRATIA ET LIBERO ARBITRIO. (C)

[Col. 0077A] Domino [b 1Kb] fratri dilectissimo in Christo, et merito venerabili RUFINO, PROSPER aeternam [c 1Kb] salutem dicit.

87 PROLOG.---1. Accepi per communem amicum fraternae erga me sollicitudinis tuae signa, et curam sincerissimae charitatis gratulanter agnovi. Ac ne quid maligni rumores, in quantum se auribus tuis subtrahere nequeunt, formidinis tibi aut anxietatis inferrent; absolvere te ab omni scrupulo, quantum epistolari licuit sermone, curavi: in tantum studens omnia plenissima veritate tibi pandere, ut quia non potuisti in totum quae ab adversantibus disseminantur audire, per me ipsum queas quidquid de nobis ad inanem invidiam fertur referturque cognoscere. Sed insinuanda prius sanctitati tuae est qualitas quaestionis, de qua ista nascuntur: quo tibi [Col. 0077B] magis pateat falsitas obloquentium et videas quam lucem quibus tenebris conentur obducere.

CAP. I.---2. Pelagiana igitur haeresis, quo dogmate catholicam fidem destruere adorta sit, et quibus impietatum venenis viscera Ecclesiae atque ipsa vitalia corporis Christi voluerit occupare, notiora sunt quam ut opere narrationis indigeant. Ex his tamen una est blasphemia, nequissimum et subtilissimum germen aliarum, qua dicunt Gratiam Dei secundum merita hominum dari. Cum enim [d 1Kb] primum tantam naturae humanae vellent astruere sanitatem Alias sanctitatem], ut per solum liberum arbitrium [e 1Kb] posset assequi Dei regnum: eo quod [f 1Kb] tam plene ipso conditionis suae praesidio juvaretur, ut habens naturaliter rationalem intellectum, facile bonum eligeret, [Col. 0077C] malumque vitaret et ubi in utraque parte libera essent opera voluntatis, non facultatem his qui mali sunt ad bonum 88 deesse, sed studium. Cum ergo, ut dixi, totam justitiam hominis ex naturali vellent [Col. 0078A] rectitudine ac possibilitate subsistere, atque hanc [g 1Kb] definitionem doctrina sana respueret; damnatum a catholicis sensum, [h 1Kb] et multis postea haereticae fraudis varietatibus coloratum, hoc apud se ingenio servaverunt, ut ad incipiendum, et ad proficiendum, et ad perseverandum in bono necessariam homini Dei gratiam profiterentur.

CAP. II.---3. Sed in hac professione, [i 1Kb] quo dolo vasa irae molirentur irrepere, ipsa Dei gratia vasis misericordiae revelavit. Intellectum est enim, saluberrimeque perspectum, hoc tantum eos de gratia confiteri, quod quaedam libero arbitrio sit magistra, seque per cohortationes, per legem, per doctrinam, [j 1Kb] per creaturarum contemplationem, per miracula, perque terrores extrinsecus judicio ejus ostentet, quo unusquisque secundum voluntatis suae motum, [Col. 0078B] si quaesierit, inveniat; si petierit, [k 1Kb] accipiat; si pulsaverit, introeat. Quia scilicet gratiae ipsius vocatio, hoc primum circa nos agat, ut nostrae facultatis arbitrium admoneat; nec aliud sit gratia, quam lex, quam propheta, quam doctor, cui circa omnes homines per universum mundum commune et generale sit studium, ut qui voluerint credant, et qui crediderint, justificationem merito fidei et bonae voluntatis accipiant: [l 1Kb] ac sic gratia Dei secundum hominum meritum tribuatur: atque hoc modo gratia non sit gratia: quia si meritis redditur, et non ipsa est bonorum creatrix, frustra gratia nominatur.

CAP. III.---4. Has autem versutias, quibus se filii 89 tenebrarum in similitudinem filiorum lucis transfigurare voluerunt, cum et Orientalium episcoporum [Col. 0078C] judicia, et apostolicae sedis auctoritas, et Africanorum conciliorum vigilantia deprehenderit: beatissimus quoque Augustinus, praecipua utique in hoc tempore portio Domini sacerdotum, [m 1Kb] copiose et [Col. 0079A] pulchre, in multis voluminum disputationibus destruxit: utpote inter multa Dei dona, quibus illum abundantissime Spiritus veritatis implevit, habens etiam hanc scientiae et sapientiae ex Dei charitate virtutem, ut non solum istam adhuc in suis detruncationis palpitantem, sed etiam multas prius haereses invicto verbi gladio debellaret. Cui inter tot certaminum palmas, inter tot triumphorum coronas ad illuminationem Ecclesiae, et ad gloriam Christi, qua ipse illustratus est, perfulgenti, quidam nostrorum (quod de ipsis multum dolendum est) occultis, sed non incognitis susurrationibus obloquuntur; et prout sibi [a 1Kb] obnoxias aliquorum aures opportunasque repererint, [b 1Kb] scripta ejus, quibus error Pelagianorum impugnatur, infamant; dicentes eum liberum arbitrium [Col. 0079B] penitus submovere, et sub gratiae nomine necessitatem praedicare fatalem. Adjicientes etiam, duas illum humani generis massas, et duas credi velle naturas: ut scilicet tantae pietatis viro paganorum et Manichaeorum ascribatur impietas. Quae si vera sunt, cur ipsi tam negligentes, ne dicam tam impii, sunt, ut tam abruptam perniciem ab Ecclesia non repellant, tam insanis praedicationibus non resistant, nec saltem aliquibus scriptis eum, a quo talis emanat doctrina, conveniant? Magna enim gloria sua humano generi consuluerint, si Augustinum ab errore revocaverint. Nisi forte modesti homines, novique censores, magnorum prius meritorum seni honorabiliter ac misericorditer parcunt, et securi quia libros ejus nemo usquam recipiat, conquiescunt; [Col. 0079C] [c 1Kb] atque ignoverint, immo noverint, non solum Romanam Africanamque Ecclesiam, et per omnes mundi partes universos promissionis filios cum doctrina hujus viri, [d 1Kb] sicut in tota fide, ita in gratiae confessione congruere: sed etiam in his ipsis locis, in quibus adversus eum querimonia concitatur, esse, proprio Deo, plurimos, qui ad perceptionem evangelicae apostolicaeque doctrinae saluberrimis ejus disputationibus imbuuntur, et quotidie in membris corporis 90 Christi, in quantum ea ipse multiplicat, dilatantur. Si recte reprehendimur, cur non constanter arguimur? Si arguendi non sumus, cur occulta obtrectatione mordemur?

CAP. IV.---5. Sed [e 1Kb] quis nescit cur ista privatim de stomacho garriant, et publice de consilio conticescant? [Col. 0079D] Volentes enim in sua justitia magis quam [Col. 0080A] in Dei gratia gloriari, moleste ferunt quod [f 1Kb] his quae adversum excellentissimae auctoritatis virum, inter multas [g 1Kb] collationes asseruere, resistimus. Nec dubitant, si quam hinc moverint quaestionem, in qualibet frequentia sacerdotum, in qualibet congregatione populorum, centenis sibi beatissimi Augustini voluminibus obviandum. Quae cum [h 1Kb] cordibus audientium manifestare coeperint potentissimam Christianae fidei veritatem, et de fontibus divini eloquii praesentium animos inundare, quis fidelium, quis piorum, recognitis et commendatis sibi salutis suae causis, amaritudinem istam volet fumosae recipere vanitatis? Ego quidem etiam hoc de divitiis misericordiae Dei spero, quod quos nunc libero falli arbitrio suo, et ab [i 1Kb] humilitatis via patitur evagari, non [Col. 0080B] usquequaque neque in finem sit intelligentia fraudaturus; sed hunc ipsum in longinquiora progressum, ideo ab eo tardius revocari, ut opus gratiae ejus majore gloria celebretur, cum sibi etiam adversantium corda subdiderit, quibus de virtutum studio exortum est periculum, et de morum probitate discrimen. Non quia quisquam carere his debeat, sed quia miserrimus eorum usus est, cum ex naturali putantur facultate [j 1Kb] prodisse; aut ex largitate quidem gratiae, sed aliquo vel boni operis, vel bonae voluntatis merito praecedente venisse.

CAP. V.---6. Asserunt quidem haec quibusdam sanctarum Scripturarum testimoniis, sed non rationabiliter assumptis. Ad defensionem enim alicujus definitionis ea promenda sunt, quae alteri intellectui, [Col. 0080C] a quo videtur definitio dissonare, non cedant, et eam regulam, cui sunt aptata, non deserant. Dictum ergo aiunt libero arbitrio utentibus: Venite ad me, omnes qui laboratis et onerati estis, et ego vos reficiam: tollite jugum meum super vos, et discite a me quoniam mitis sum et humilis corde; et invenietis requiem animabus vestris: jugum enim meum suave est, et onus meum leve (Matth. XI, 28). Quod ad omnes homines volunt pertinere, laborantes in incerto istius vitae oneratosque 91 peccatis, ut qui voluerint mansuetudinem et humilitatem Salvatoris imitari, et jugum mandatorum ejus subire, inveniant requiem [k 1Kb] animabus suis [l 1Kb] in spe vitae aeternae; qui autem haec facere noluerint, sua culpa careant salute; quam si voluissent, [m 1Kb] potuerant obtinere. Sed audiant et [Col. 0080D] dictum a Domino libero arbitrio utentibus: Sine [Col. 0081A] me nihil potestis facere (Joan. XV, 5); et, Nemo venit ad me, nisi Pater qui misit me, attraxerit eum (Joan. VI, 44); et, Nemo potest venire ad me nisi datum ei fuerit a Patre meo (Ibid. 66); et, Sicut Pater vivificat mortuos, ita et Filius quos vult vivificat (Joan. V, 21); et, Nemo novit Filium, nisi Pater, neque Patrem quis novit nisi Filius, et cui voluerit Filius revelare (Luc. X, 22). Quae omnia cum sint incommutabilia, et nequeant ulla interpretatione in sensum alium detorqueri, quis ambigat tunc liberum arbitrium cohortationi vocantis obedire, cum in illo gratia Dei affectum credendi obediendique [a 1Kb] generaverit? Alioquin sufficeret moneri hominem, non etiam in ipso novam fieri voluntatem, sicut scriptum est: Praeparatur voluntas a Domino (Prov. VIII, 35, [Col. 0081B] juxta LXX); et sicut ait Apostolus: Deus est enim qui operatur in vobis et velle et perficere, pro bona voluntate (Philip. II, 13). Pro qua bona voluntate, nisi quam in ipsis operatus est Deus, ut quod donaverat velle, donaret et facere.

CAP. VI.---7. Dicunt etiam ad demonstrandam liberi arbitrii facultatem, magnum in centurione Cornelio exstare documentum: eo quod ante gratiae perceptionem timens atque orans Deum, eleemosynis, et jejuniis, et orationi spontaneo studio fuerit intentus (Act. X, 2); atque ob hoc divino testimonio laudatus, donum regenerationis acceperit. Neque intelligunt omnem illam praeparationem Cornelii per Dei gratiam fuisse collatam (Vide synodum Arausicanam infra). Siquidem cum sanctus Petrus per visionem [Col. 0081C] [b 1Kb] omne genus animalium, de baptizando Cornelio, ac perinde de omnibus gentibus doceretur, atque ille immundum et indiscretum cibum Judaica observantia recusaret, trina ad eum vox [c 1Kb] facta est dicens, Quae Deus mundavit, tu ne commune dixeris (Act. X, 15). Quo satis aperte ostenditur omnia bona opera quae in Cornelio praecesserunt, [d 1Kb] Dei gratia ad emundationem ipsius inchoasse: ut cui Dominus jam impertierat hoc donum, non dubitaret Apostolus conferre sacramentum, ne novae et necdum revelatae vocationis vacillaret exordium, nisi per ipsa indicia praecedentium studiorum, Deum in assumendis constaret operatum. Non enim omnium est fides (II Thess. III, 2); nec 92 omnes credunt Evangelio (Rom. X, 16). Sed qui credunt, Dei aguntur Spiritu; qui non credunt, [Col. 0081D] libero avertuntur arbitrio. Conversio ergo nostra ad Deum non ex nobis, sed ex Deo est: sicut Apostolus dicit, Gratia salvi facti estis per fidem, et hoc non ex vobis, sed Dei donum est; [e 1Kb] et non ex operibus, ne quis glorietur (Ephes. II, 8).

CAP. VII.---8. Agnoscat se humana debilitas, et [Col. 0082A] in primo homine universarum generationum damnata successio; et cum mortui vivificantur, cum caeci illuminantur, cum impii justificantur, confiteantur vitam, et lumen, et justitiam suam Jesum Christum; et qui gloriatur, in Domino glorietur (I Cor. I, 31), non in se: qui cum esset impius, et caecus, et mortuus, a liberatore suo gratis accepit et justitiam, et lumen, et vitam. Non enim [f 1Kb] juste agebat, et aucta est justitia ejus; nec ad Deum gradiebatur, et confirmatus est cursus ejus; nec diligebat Deum, et inflammata est charitas ejus; sed cum esset sine fide, ac proinde impius, accepit Spiritum fidei, et factus est justus: Justus autem ex fide vivit (Rom. I, 17); et, Sine fide nemo potest placere Deo (Hebr. XI, 6); et, Omne quod non est ex fide, peccatum est (Rom. XIV, [Col. 0082B] 23): ut scilicet [g 1Kb] intelligat justitiam infidelium non esse justitiam quia sordet natura sine gratia.

CAP. VIII.---9. Amissa quippe naturali innocentia, homo exsul ac perditus, ambulans sine via, profundiores intrabat errores; sed quaesitus, et inventus, et reportatus est, et in via quae veritas et vita est introductus; [h 1Kb] ac dilectione in Deum, qui illum non diligentem prior dilexit, [i 1Kb] ignitus est: sicut dicit beatus apostolus Joannes, Non quasi nos dilexerimus Deum, sed quoniam [j 1Kb] ipse dilexit nos (I Joan. IV, 10); et iterum, Nos ergo diligamus Deum, quoniam Deus prior dilexit nos (I Joan. IV, 19); et idem dicit, Charissimi, diligamus invicem, quoniam charitas ex Deo est; et omnis qui diligit ex Deo natus est, et cognoscit Deum. Qui non diligit, non novit Deum; quia Deus [Col. 0082C] charitas est (I Joan. IV, 7 et 8). Cui beatus Paulus congruit, dicens, In Christo Jesu, neque circumcisio, neque praeputium valet aliquid, sed fides quae per dilectionem operatur (Galat. V, 6). Unde habetur haec fides connexa charitati, nisi unde eam ipse monstrat acceptam, dicens, Quia vobis donatum est pro Christo, non solum ut in eum credatis, sed etiam ut pro ipso patiamini (Philip. I, 29). Quod utique fieri sine magna charitate non poterat. Et iterum, Charitas Dei diffusa est in cordibus nostris, per Spiritum sanctum qui datus est nobis (Rom. V, 5). Sine qua charitate Apostolus quantam fidem quantamque scientiam, quas virtutes, quae studia, quos labores, 93 nihil prodesse testatur (I Cor. 13)? Quia scilicet multa laudabilia atque miranda possunt in homine reperiri, quae sine [Col. 0082D] charitatis medullis habent quidem pietatis similitudinem, sed non habent veritatem.

CAP. IX.---10. Hoc ergo tanto et tam ineffabili bono, nemo inventus est dignus, [k 1Kb] sed quicumque electus est a Deo, factus est dignus: sicut dicit Apostolus (Coloss. I, 3), Gratias agentes Patri, qui [Col. 0083A] dignos nos fecit in partem sortis sanctorum in lumine, qui eripuit nos de potestate tenebrarum, et transtulit in regnum Filii dilectionis suae. Et idem ad Timotheum (II Tim. I, 8): Conlabora, inquit, Evangelio secundum virtutem Dei, qui nos liberavit et vocavit vocatione sancta: non secundum opera nostra, sed secundum suum propositum, et gratiam, quae data est nobis in Christo Jesu ante tempora saecularia. Et ad Titum (Tit. III, 3): Eramus, inquit, et nos aliquando insipientes et increduli, errantes et servientes desideriis et voluptatibus variis, in malitia et invidia agentes, odibiles, odientes invicem: cum autem benignitas et humanitas apparuit Salvatoris nostri, non ex operibus justitiae [a 1Kb] quae fecimus, sed secundum suam misericordiam salvos nos fecit. Gratia igitur Dei quoscumque [Col. 0083B] justificat, non ex bonis meliores, sed ex malis bonos facit; postea per profectum, [b 1Kb] ex bonis factura meliores; non adempto libero arbitrio, sed liberato: quod donec sine Deo solum fuit, mortuum fuit justitiae, vixitque peccato: ubi autem ipsum illuminavit misericordia Christi, erutum est a regno diaboli, et factum est regnum Dei; in quo ut permanere possit, ne ea quidem facultate sufficit sibi, nisi inde accipiat perseverantiam, unde accepit industriam [Forte justitiam].

CAP. X.---11. Quoniam et ipsius sancti Petri ardentissima fides in tentationibus defecisset, nisi [c 1Kb] pro eo Dominus supplicasset: sicut Evangelista manifestat, dicens (Luc. XXII, 31, 32): Dixit autem Jesus Petro, Simon, Simon, ecce Satanas postulavit [Col. 0083C] ut vos cribaret velut triticum: ego autem rogavi pro te, ne deficiat fides tua: et tu tandem conversus, confirma fratres tuos; et roga, ne intretis in tentationem (Ibid., 40). Et ut magis probaretur liberum arbitrium nihil posse sine gratia; cui dictum fuerat, Confirma fratres tuos, et roga, ne intretis in tentationem; quique [d 1Kb] responderat, utique ex libero arbitrio, Domine, tecum paratus sum et in carcerem, et in mortem ire (Ibid., 33); eidem praedicitur quod priusquam gallus cantet, ter Dominum negaturus sit. Quod quid est aliud 94 quam quod in fide defecturus sit? Certe rogaverat pro eo Dominus ne deficeret fides ipsius: nec utique frustra rogaverat, cujus una erat cum eo quem rogaverat, operatio. Sed ne libero arbitrio videretur stare qui de se [Col. 0083D] magna promiserat, permittitur periclitari; ut conturbatum ac deficientem ille respiciat et reficiat, sine quo nemo consistit, nemo persistit.

CAP. XI.---12. Ab hac autem confessione gratiae [Col. 0084A] Dei, ideo quidam resiliunt, ne cum eam talem confessi fuerint, qualis divino eloquio praedicatur, et qualis opere suae potestatis agnoscitur, etiam hoc necesse habeant confiteri, quod ex omni numero hominum per saecula cuncta natorum, certus apud Deum, definitusque sit numerus praedestinati in vitam aeternam populi, et secundum propositum Dei vocantis electi. Quod quidem tam impium est negare, quam ipsi gratiae contraire. Neque enim remotum est ab inspectione communi quot saeculis quam innumera hominum millia erroribus suis impietatibusque dimissa, sine ulla veri Dei [e 1Kb] cognitione defecerint. Sicut etiam in Actibus Apostolorum, Pauli et Barnabae verba declarant, dicentium [f 1Kb] Licaoniis (Act. XIV, 14): Viri fratres, quid haec facitis? Et nos [Col. 0084B] mortales sumus, similes vobis homines, annuntiantes vobis ut ab his vanis convertamini ad Deum vivum, qui fecit coelum et terram, mare et omnia quae in eis sunt; qui in praeteritis generationibus, dimisit omnes gentes ingredi vias suas. Et quidem [g 1Kb] non sine testimonio semetipsum relinquens, benefaciens eis, de coelo dans pluviam et tempora fructifera, implens cibo et laetitia [h 1Kb] corda vestra. Cum utique si eis vel naturalis intelligentia, vel usus beneficiorum Dei ad capessendam vitam aeternam sufficere potuisset, nostro etiam tempore rationalis nos contemplatio, et temperies aeris, et fructum copia, ciborumque salvaret: quia scilicet melius natura utentes, Creatorem nostrum propter quotidiana ipsius dona coleremus.

[Col. 0084C] CAP. XII.---13. Sed absit ab animis piorum et Christi sanguine redemptorum stulta nimium et perniciosa persuasio. Naturam humanam non [i 1Kb] liberat extra unum mediatorem Dei et hominum, hominem Christum Jesum (I Tim. II, 5); sine illo nemini salus est (Act. IV, 12). Sicut ipse fecit nos, et non ipsi nos (Psal. XCIX 3); ita ipse [j 1Kb] reficit nos, et non ipsi nos. Ac ne sibi facultas hominis pretium reparationis hujus, vel post restitutionem sui, per opera videretur justitiae repensare; effuderunt 95 se divitiae bonitatis Dei in ipsa quorumdam primordia parvulorum; in quibus nec praecedens eligitur, nec secutura devotio; non obedientia, non discretio, non voluntas. De his enim loquor qui mox ut nati sunt renascuntur, et rapti ab hac vita aeternae beatitudini [Col. 0084D] deputantur; cum tamen innumerabilis multitudo, ejusdem naturae, ejusdem conditionis infantium, sine regeneratione decedat, de qua dubitari non potest quod partem in Dei civitate non habeat.

[Col. 0085A] CAP. XIII.---14. Et ubi est illud quod nobis quasi contrarium a non intelligentibus semper opponitur [a 1Kb] , quod Deus omnes homines velit salvos fieri, et ad agnitionem veritatis venire (I Tim. II, 4)? Numquid non sunt de omnibus hominibus qui a praeteritis generationibus usque in hoc tempus sine Dei cognitione perierunt? Et si majoribus natu (quod non recte dicitur) mala opera quae libero arbitrio commiserant obfuerunt, quasi boni, non mali gratia liberentur, inter salvatos parvulos et non salvatos parvulos, quae meritorum potuit esse discretio? quid istos introduxit in regnum Dei? quid istos exclusit a Dei regno? Equidem [b 1Kb] si meritum consideres, non una pars salvari meruit, sed utraque damnari: quia omnibus in Adae praevaricatione prostratis, nisi [Col. 0085B] quosdam assumeret misericors gratia, maneret super universos inculpata justitia. Quae autem sit discretionis istius in secreto consilio Dei causa vel ratio, et supra facultatem humanae cognitionis inquiritur, et sine fidei diminutione nescitur: modo confiteamur neminem immerito perdi, neminem merito liberari, et omnipotentissimam Domini bonitatem omnes salvare, et omnes ad agnitionem veritatis imbuere, quos vult omnes fieri salvos, et ad agnitionem veritatis venire. Nisi enim ipso vocante, docente, salvante, nemo venit, nemo eruditur, nemo salvatur. Quia etsi indifferenter omnibus hominibus jubentur praedicare doctores, et semen verbi ubique disserere; tamen neque qui plantat, neque qui rigat est aliquid, sed qui incrementum dat Deus [Col. 0085C] (I Cor. III, 7).

CAP. XIV.---15. Unde cum apostoli gentibus Evangelium praedicare coepissent, de parte quadam eorum qui audierant, Scriptura commemorat, dicens, Audientes autem gentes gavisae sunt, et glorificabant [c 1Kb] verbum Domini, et crediderunt quotquot erant praeordinati ad vitam aeternam (Act. XIII, 48). Et alibi, cum multae mulieres audirent Paulum docentem: Quaedam, inquit, mulier nomine Lydia, purpuraria civitatis [d 1Kb] Tyatirorum, colens Deum, audivit, cujus Dominus aperuit cor ut intenderet his quae dicebantur a Paulo (Act. XVI, 14). Et rursum eo ipso tempore, quo 96 ad omnes gentes praedicatio Evangelii mittebatur, quaedam loca [e 1Kb] Apostoli adire prohibentur ab eo qui vult omnes homines salvos fieri et [Col. 0085D] ad agnitionem veritatis venire: multis utique in illa retardatis atque aversis [Forte retardati atque aversi] Evangelii mora, sine agnitione veritatis et sine regenerationis consecratione morituris. Dicat ergo Scriptura quod gestum est: Transeuntes autem, inquit, Phrygiam et Galatiae regionem, vetiti sunt a sancto Spiritu loqui verbum in Asia. Cum venissent autem in Mysiam, tentabant ire in Bithyniam, et non permisit illos Spiritus Jesu (Ibid.). Quid autem mirum, [Col. 0086A] si inter ipsa evangelicae praedicationis exordia, non poterant ire apostoli nisi quo eos Spiritus Dei ire voluisset; cum videamus plerasque gentes modo primum Christianae gratiae [f 1Kb] fieri coepisse participes, alias autem nullum adhuc odorem boni istius attigisse?

CAP. XV.---16. An dicendum est, voluntati Dei humanas obsistere voluntates, et tam feros tamque intractabiles horum hominum esse mores, ut Evangelium ideo non audiant, quia praedicationi impia corda non pateant? [g 1Kb] Et quis istis corda mutavit, nisi qui finxit singillatim corda eorum (Psal. XXXII, 15)? Quis hujus rigoris duritiem ad obediendi mollivit affectum, nisi qui potens est de lapidibus Abrahae filios excitare (Matth. III, 9)? Et quis dabit praedicantibus [Col. 0086B] intrepidam illaesamque constantiam, nisi ille qui ait Paulo, Noli timere, sed loquere, et ne taceas; propter quod ego sum tecum, et nemo apponetur tibi ut noceat te, quoniam populus est mihi multus in hac civitate (Act. XVIII, 9)? Puto autem quod nemo audeat dicere ullam mundi gentem, ullam terrae praetermittendam esse regionem, in qua non sint Ecclesiae tabernacula dilatanda, dicente Deo ad Filium, Postula a me, et dabo tibi gentes haereditatem tuam, et possessionem tuam terminos terrae (Psal. II, 8); et iterum, Reminiscentur et convertentur ad Dominum universi fines terrae, et adorabunt in conspectu ejus omnes patriae gentium (Psal. XXI, 28): dicente quoque ipso Domino, Praedicabitur hoc Evangelium in universo mundo, in testimonium omnibus gentibus, [Col. 0086C] et tunc veniet finis (Matt. XXIV, 14). Quaecumque ergo gentes nondum audierunt, audient Evangelium, et credent quotquot ex eis praeordinati sunt in vitam aeternam (Act. XIII, 48). Non enim alii venient in consortium haereditatis Christi, quam qui ante constitutionem mundi electi sunt, et praedestinati atque praesciti, secundum propositum ejus qui omnia operatur secundum consilium voluntatis suae (Ephes. I, 11).

CAP. XVI.---17. Confiteamur igitur opera Domini, et glorificemus misericordias ejus, nec impatienter feramus quod quae aut quanta sint electionis vasa non novimus. Quia et in anterioribus saeculis, quando de 97 unius gentis populo dicebatur, Notus in Judaea Deus, in Israel magnum nomen ejus (Psal. LXXV, 2); futura gentium latebat electio; et postmodum [Col. 0086D] innotuit quod revelatum ante non fuerat: sicut dicit Apostolus, Quod aliis generationibus non est agnitum filiis hominum, sicut nunc revelatum est sanctis apostolis ejus et prophetis in Spiritu, esse gentes cohaeredes, et concorporales, et comparticipes promissionis in Christo Jesu (Ephes. I, 11). Et in Actibus apostolorum, Obstupuerunt, inquit, ex circumcisione fideles qui venerant cum Petro, quia et in nationes gratia Spiritus sancti effusa est (Act. X, 45). Si enim [Col. 0087A] hoc consilium vocationis suae Dominus, quamdiu voluit, abscondit ac distulit, et quando voluit, [a 1Kb] revelavit, sanctisque ejus ignorantia ista non nocuit, cur spei nostrae obesse credimus, si in quo numero quibusve hominibus vasa misericordiae in gloriam praeparantur, occulitur? cum tamen constet regnum coelorum omnes ingressuros bonos, hoc eis donante Dei gratia, et nullos ingressuros malos, hoc ipsorum merente nequitia.

CAP. XVII.---18. Nimium vero inepte, nimiumque inconsiderate ab adversantibus dicitur quod per hanc Dei gratiam libero nihil relinquatur arbitrio. Quamvis enim in parvulis baptismum transeuntibus, manifestissime nullum opus nullusque appetitus eorum voluntatis existat, et plerosque utentes quidem [Col. 0087B] libero arbitrio, sed aversos a vero Deo, vitamque in flagitiis exigentes liberatrix regeneratio in ipso exhalandi spiritus fine sanctificet, tamen si eam filiorum Dei partem quae ad pietatis opera reservatur, pio consideremus intuitu, nonne in eis non peremptum inveniemus liberum arbitrium, sed renatum? Quod utique cum solum esset, sibique permissum, non nisi in suam perniciem movebatur. Ipsum enim se excaecaverat, et ipsum se illuminare non poterat. Nunc autem idem arbitrium conversum est, non eversum, et donatum est ei [b 1Kb] aliter velle, aliter sapere, aliter agere, et incolumitatem suam non in se, sed [c 1Kb] in medico collocare: quia necdum tam perfecta utitur sanitate ut ea, quae ei nocuerant, nequeant jam nocere, aut ab insalubribus possit jam viribus [Col. 0087C] suis temperare. Proinde homo qui in libero arbitrio fuit malus, in ipso libero arbitrio factus est bonus; sed per se malus, per Deum bonus; qui eum ita in illum initialem honorem alio initio reformavit, ut ei non solum culpam malae voluntatis et actionis 98 remitteret, sed etiam bene velle, bene agere, atque in his permanere donaret. Omne enim, inquit apostolus Jacobus, datum optimum, et omne donum perfectum desursum est, descendens a Patre luminum (Jacob. I, 17). Qui quale sit liberum arbitrium quod humano spiritu agitur, et quale sit quod a Deo regitur, evidenter ostendit, dicens, Quod si zelum amarum habetis, et contentiones in cordibus vestris, nolite gloriari adversum veritatem, et mendaces esse; non est ista sapientia de sursum descendens, sed terrena, [Col. 0087D] animalis, diabolica. Ubi enim zelus et contentio, ibi inconstantia et omne opus pravum. Quae autem desursum [Col. 0088A] est sapientia, primum quidem pudica est, deinde pacifica, modesta, suadibilis, [d 1Kb] plena misericordia et fructibus bonis, [e 1Kb] non dijudicans, sine simulatione (Jacob. III, 14, etc.). Quicumque ergo his virtutibus student atque inhaerent, non sua, sed superna sapientia illustrati sunt: Quoniam Dominus dat sapientiam, et a facie ejus [f 1Kb] scientia et intellectus (Prov. I, 6). Et haec eorum [g 1Kb] verissima gloria est, si non in se, sed in Domino gloriantur.

CAP. XVIII.---19. Ea autem quae de fato et de duabus massis duabusque naturis, stultissimo mendacio, [h 1Kb] in tanti viri injuriam jactitantur, neque ipsum quidem onerant, in cujus libris copiosissime hujusmodi destruuntur [i 1Kb] errores; nec nos perturbant, qui tales opiniones cum suis auctoribus exsecramur [Col. 0088B] (Vide Aug. lib. II, contra duas epist. Pelag. c. 6 et 7, ac lib. IV contra Julian, c. 8, infra append. parte II). Sed videant quomodo se a dedecore istius exuant falsitatis, qui possunt tam inepta confingere, si hi quorum [j 1Kb] abutuntur auribus, aliquantulum diligentiae ad cognoscenda ea quae praestantissimus [k 1Kb] minister gratiae disputavit, intenderint: licet omnem istius inquisitionis moram ipsi, qui haec loquuntur, praevenire deberent, proferendo atque explicando libros, ullamve eorum particulam demonstrando, quam per dubium saltem intellectum tali interpretationi obnoxium vir sanctus ediderit. Sed prorsus nihil tale apud nos audierunt, nihil tale legerunt: quia non fato quidquam geri, sed omnia Dei judicio novimus ordinari, nec ex duabus massis duabusve [Col. 0088C] naturis, sed ex una massa, quae est caro primi hominis, unam scimus omnium hominum creatam crearique naturam, et eamdem per ipsius primi hominis liberum arbitrium, in quo omnes peccaverunt (Rom. V, 22), esse prostratam; nec ullo modo ab aeternae mortis debito liberam, nisi eam ad imaginem Dei [l 1Kb] secundae creationis Christi gratia reformaverit, liberumque ejus arbitrium agendo, [m 1Kb] aspirando, 99 auxiliando, et usque in finem praeeundo servaverit.

EPILOGUS.---17. Unde quia perspicit sanctitas tua (si tamen sermonis mei non obsistit obscuritas) frustra quosdam de nobis conqueri, et omnes illas ineptas [n 1Kb] criminationes, ad exasperandos avertendosque animos eorum quibus aliud volunt persuadere, contexi: [Col. 0088D] [o 1Kb] confide ergo in virtute misericordiae Dei, quoniam haec contradictio, sicut in aliis mundi partibus, [Col. 0089A] ita et in his regionibus conquiescet: ut praedicatio summi hoc tempore in Ecclesia viri, etiam ab his a quibus ad praesens [a 1Kb] repellitur, adjuvetur. Tu autem, dilectissime et venerandissime mihi frater, si vere de his quaestionibus instrui desideras, sicut desiderare te convenit, ipsis beati Augustini [Col. 0090A] disputationibus cognoscendis impende curam, ut in confitenda Dei gratia defaecatissimam ac saluberrimam evangelicae apostolicaeque doctrinae intelligentiam consequaris. Gratia Dei et pax Domini nostri Jesu Christi custodiat te in omni tempore, et per viam veritatis dirigat in vitam aeternam.



[CARMEN DE INGRATIS.]




[Col. 0089]
ADMONITIO IN CARMEN S. PROSPERI DE INGRATIS.

Carmen de Ingratis mille versibus constans, ab omnibus S. Prospero Aquitano, nemine refragante, hactenus fuit assignatum. Nobile quidem opus, ex magnis sententiis, magnisque sensibus, magnificis denique verbis et locutionibus coalescens, et in quo unice collineat poeta, ut detecto Pelagianorum errore, Massiliensibus ostendat ipsos ejusmodi haereticorum vestigia eo usque premere, ut vix alii quam occulti Pelagiani censeri debeant. Haec sunt ipsissima verba doctissimi Operum Leonis et Prosperi censoris, in dissertatione nona, de veris Operibus SS. PP. Leonis et Prosperi, pag. 417. Qui subdit et ista: »Hoc porro poema, omnium splendidius prolixiusque quae Prosper edidit, semper pro ejus genuino partu cognitum celebratumque merito fuit. Non enim ibi alia aliisque verbis et elocutionibus canit, quam quae in reliquis ejus dogmaticis tractatibus exaggerantur.« Hoc autem Carmen pluribus ejus lucubrationibus anteriorem ex hoc praejudicio censuisse se declarat, quod cum lusus illi poetici juvenilibus animis longe magis congruant, quam aetate maturis; Aquitani doctoris nostri facultatem tum prolixius excitare atque exercere potuerint, antequam a nostratibus (Massilienses aliosque provinciales hoc nomine designare solet) lacessitus, cum eisdem nervose et aperto marte conflixisset. Unde aliqua poeseos ejus parte relecta, vel in memoriam reducta, hos potissimum cap. 3 de Ingratis versus certo rem inducere posse pene persuasum habuit, dum videlicet canit S. Prosper:

An alium in finem posset procedere sanctum
Concilium, cui dux Aurelius, ingeniumque
Augustinus erat, quem Christi gratia cornu
Uberiore rigans, nostro lumen dedit aevo.
Accensum vero de lumine: nam cibus illi,
Et vita, et requies Deus est, omnisque voluptas
Unus amor Christi est, unus Christi est honor illi.
Et dum nulla sibi tribuit bona, fit Deus illi
Omnia, et in sancto regnat sapientia templo.
Ita Prosper, in quibus magistrum optimum, tamquam superstitem continenti celebrat elogio: quomodo sane de aliis episcopis aut viris in hac causa praecipuis et fato jam functis ibidem non loquitur?

Quae quidem doctissimi viri Censura facile ad epocham aliquam verisimilem reducit hoc opus: ad id nempe temporis quo in vivis adhuc agente Augustino, sed damnatis jam Pelagianis, coeperant oriri Semipelagianorum Massiliensium contra doctrinae ipsius partes quasdam murmura non obscura: circa annum nempe 429 aut 430. Quo autem praejudicio se in hanc sententiam asserit inclinatum, quasi opus tanti ponderis annos maturiores dedeceret, juvenilibus dumtaxat ignoscendum; in hoc plane illi ne assentiamur plura impediunt. Nec enim artem poeticam pro merito habent suo, qui hanc soli ingeniorum nondum maturorum exercitationi accommodatam, scribendisque fabulis et aliis ludicris aptam judicant. Qui enim sic affecti sunt erga hanc artem tam eximiam, non solum sanctum hunc Ecclesiae doctorem damnent necesse est; sed ante eum et cum illo Gregorium Nazianzenum, Ambrosium, Paulinum, Alcimum et innumeros alios magni nominis viros: qui licet Spiritu divino pleni, et tale scribendi genus despicientibus gravitate et sublimitate potiores, castissima tamen carmina rebus sublimioribus sanctioribusque a se utiliter accommodari posse merito non dubitarunt. Hoc pacto etiam ipse (absit verbo injuria) Spiritus sanctus veritatis omnis fons arguitur, qui maxima quaeque sacramenta oraculaque sanctissima in Scripturis sacris per prophetas suos versibus proferri voluit. Damnabitur denique sancta Christi Ecclesia, eodem Spiritu sancto animata et directa; quae praeter Psalmorum versus sacros, quibus divini cultus a se Deo exhibiti substantiam, ut cum sancto Dionysio loquamur, constare voluit, nullam earum quas septies in die Deo consecrat precum horas, absque Hymnorum versibus celebrari patitur.

Quin immo nec difficile est judicare quod, cum tam sublime sit poesis scribendi genus, ut poetae veteres nihil in rerum natura styli sui majestati nobilitatique par invenientes, coelum ipsum animo petierint, mundum novum novosque deos fingentes, insolita quaedam et prodigiosa adinvenientes, quae verborum suorum magnificentiae, locutionumque audacium et figuratarum sublimitati aliquatenus responderent: hoc ipsum sola vere praestet Christiana religio poesi, quod frustra apud ethnicos quaesierat. In hac enim quasi turmatim occurrunt eventus innumeri, imaginationis erraticae fictionibus longe mirabiliores. Ibi in ipso veritatis fonte occurrit mundus novus, homines novi, coelum terrae conjunctum, humana divinis permixta, Deus homo factus, homines in deos assumpti, denique miracula innumera, tam insolita, tamque supra communem fidem posita, ut a solo Deo gratiae singularis omnipotentissima virtute potuerint persuaderi: ita ut non minimum locum inter Semipelagianorum errores teneat, qui maxime hoc in poemate impugnantur: Posse homines ad talia credenda ex se ipsis praeparari, licet eorum voluntas antea a praeveniente Salvatoris misericordia, et speciali sancti Spiritus motione non praeveniatur.

Sed forte in hoc nos felici successu fallimur, nec erunt nisi paucissimi, quos tam eximii Patris versus legere non delectet, praesertim cum materiam exhibeant tam utilem tantique momenti; aut quos non libeat in hoc carmine fidei nostrae dogmata sanctissima, ea elegantia eaque magnificentia, grata illa et ingeniosa, quae poesim naturaliter comitantur, non minima animi cum admiratione, castisque deliciis contemplari.

Nec enim est, nisi fallimur, quod suspicemur, fore catholicos inter, qui egregii poematis fidem elevare audeat, [Col. 0091] ea animi praesumptione et temeritate, qua hujus temporis haeretici; qui quaecumque ipsis objiciuntur e Patrum versibus testimonia, hoc solo viribus omnibus carere contendunt, quod pro jocis poeticis haberi velint: nec eadem responsione eos refelli necesse sit, quam doctissimus cardinalis Perronius in Ecclesiae hostes usurpavit (In Repl. ad Reg. Angl. lib. V, cap. 20), vanam omnino exceptionem ab iis offerri ostendens quia multum interest profanos paganosque poetas inter, quibus sola delectatio, quae fictionis eorum finis erat, et quae in hocce scribendi genere praecipue delectat, et poetas sacros Christianosque, quibus sola in votis erat veritas et aedificatio, quorum scripta tanto apud Ecclesiam in pretio fuere, ut haec in officii sui precumque partem assumere non dubitaverit.

Quibus adde quod, ut recte observat illustrissimus eminentissimusque praesul mox citatus, cum poetarum Christianorum defensionem exsequitur, eadem illi saepe alibi oratione soluta tradiderunt, quod alibi strictae commiserant: quod ipsum sancti Paulini, de quo ibi apud ipsum sermo erat, exemplo manifestum efficit. Quae ratio maxime Prosperiano huic poemati congruit: cum in eo nihil ille scripserit, quod in aliis suis operibus prosa exaratis, et praesertim in epistola sua ad Rufinum non docuerit.

Praeter haec nos id addendum credimus, quod cum ex hoc carmine catholicis suppetat validissimum certissimumque antiquitatis contra Heterodoxos testimonium, asserendae supremae sancti Petri successorum supra omnes orbis Ecclesias auctoritati convenientissimum: non alias sanctae sedis adversariis faveri magis posset, quam si vanae huic opinationi locus daretur, tam eximio operi minorem fidem deberi eo quod versibus exaratum legatur. Unde fit ut eodem in opere discamus qua reverentia quoque honore suscipienda sit sana doctrina circa gratiam Jesu Christi, quae Ecclesiae cor merito dici potest; in quo docetur qua suspicienda est Romana Ecclesia, quae illi esse caput agnoscitur; et utriusque doctrinae ita inseparabilis hoc in negotio fortuna est, ut nihil contra alteram statui queat, quae alteri statim non noceat.

Sed quo majori in pretio habendum hocce opus, et omnium piorum amore venerationeque dignius, eo aequius fuit illud tam clarum et omnium intellectui accommodatum effici, ut nullus esset cujus fidei et aedificationi non inserviret. Hinc in quatuor partes divisum exhibetur non solum ut lectoris commodo consulatur, sed etiam quia haecce divisio naturaliter nasci visa est ex diverso quaestionum genere de quibus in eo agitur. Singulis partibus argumentum praeire voluimus, in quo sub uno quasi conspectu, quae fusius in ea parte tractantur oculis legentium subjiciantur; et his omnibus praefigitur index generalis capitum totius operis. Nec etiam inutile aut ingratum fore lectoribus putavimus, si ad pleniorem tam eximii operis intelligentiam procurandam, et omnimodam cum caeteris ejusdem sanctissimi auctoris nostri libris concordiam comprobandam, notas [(a) 1Kb] etiam viri doctissimi Martini Steyaert, in Lovaniensi academia quondam doctoris et regii professoris, singulis versibus qui his juvarentur subjiceremus. Idemque observare non piguit etiam circa tria quae hoc carmen sequentur epigrammata, quorum unum epitaphii nomen obtinuit.




[Col. 0091]
S. PROSPERI AQUITANI , Hoc est, [a 2Kb] DE INGRATIS [b 1Kb] CARMEN. IN QUATUOR PARTES DISTRIBUTUM. (C)



Praefatio.



[Col. 0091A] 105 Unde voluntatis sanctae subsistat origo,
   Unde animis pietas insit, et unde fides:
Adversum [c 1Kb] ingratos falsa et virtute superbos,
   Centenis decies versibus excolui.
[Col. 0092A] Quos si tranquilla studeas cognoscere cura,
   Tutus ab adverso turbine, lector, eris,
Nec libertate arbitrii rapiere rebellis,
   Ulla nec audebis dona negare Dei.
[Col. 0093A] Sed bona quae tibi sunt, [a 1Kb] operante fatebere Christo,
[Col. 0094A] Non esse ex merito [b 1Kb] sumpta, sed ad meritum.



PARS PRIMA.
[Col. 0093]


ARGUMENTUM.

Principio declarat sanctus Prosper sibi in animo esse impendens Ecclesiae periculum ab occultis gratiae hostibus, quorum opera Pelagianorum haeresis exstincta revivisceret, hoc carmine propulsare. Mox aperit quale fuerit dogma Pelagii, et quanto cum studio ab Ecclesiae praesulibus improbatum, conciliorum et sedis apostolicae auctoritate damnatum, a SS. doctoribus confulatum, potissimumque a D. Augustino, cujus praestantissimi viri, et uberioribus gratiae dotibus a Deo cumulati in hoc certamine industria et lumen prae omnibus enituerit. Verum cum per Semipelagianos occultissimum hujus haereseos venenum rursum emergat, posse Pelagianos ab eis jure suo postulare, ut cum ipsorum sententiam probent, in gratiam recipiantur: aut ab Ecclesia flagitare, ut vel quod illi in Ecclesia impune docent, docere itidem permittantur, vel etiam illi una secum foras pellantur.



[Col. 0093B] 115 [* 1Kb] [a 1Kb] CONGENITAE in Christo gentis mihi castus ab alto
Insinuatus amor, proprias excedere vires
Me jubet, atque pias accendere carmine mentes.
Ne post confectum celebris [b 1Kb] victoria bellum,
Securos animos incauta pace resolvat:
Ceu metus eliso jam nullus ab hoste supersit,
Nec caput attriti virosum palpitet anguis.
   Unde igitur commenta mali sopita resurgant,
Quemve ipso de fine [c 1Kb] dolum nova promat origo,
Da fari, Pater omnipotens, artemque malignam
[Col. 0094B] Pandere, prostratus qua rursum nititur error.
[1]     [* 6Kb] DOGMA quod antiqui satiatum felle draconis,
Pestifero vomuit coluber sermone Britannus,
117 Hac primos homines cretos ditione ferebat;
Ut seu praescriptum mandatum transgrederentur,
[5] Sive inculpati, servata lege, manerent,
Mortem istam prorsus, qua carnem vita relinquit,
Oppeterent; quae non peccato parta, sed ipso
Instituente Deo, comes esset fixa creatis.
Progenitos igitur nullum traxisse reatum
[10] De patribus, neque dissimiles nunc nascier illo
[Col. 0095A] Ortu primorum, qui libertate male usi
Peccarunt, forma nocui, non semine proli.
Posse autem insontes omnes virtutis in arce
Vitam agere, et menti ingenitum servare decorem:
[15] Arbitrio quoniam subsistat recta volentis.
Naturalis honos, Lexque insita cordibus intus
Hoc moneat, quod scripta foris: cui gratia Christi
Addita perfugium lapsis generaliter in se
Condiderit, sacro si vellent fonte novari:
[20] Ut sponte attractum venia solvente reatum,
Sponte sua in vires proprias natura rediret;
Quoque per errores esset spoliata vigore,
Hunc servare semel posset purgata receptum.
Tam dives vero hoc donum baptismatis esse,
[25] Et tam multa homini conferri foedere in isto,
[Col. 0096A] Ut parvis etiam, vitioque carentibus omni
Congruat, ut qui sunt geniti bene, sint meliores,
Naturaeque bonum adjecto illustretur honore.
119 Nullum autem ex cunctis exsortem muneris hujus,
[30] Judicio genitum esse Dei; sed quemque mereri
Libertate sua, ut capiat promissa vocantis,
Quae sint aversis indebita, debita rectis.
    [* 11Kb] TALIA cum demens late diffunderet error,
Commentisque rudes traheret lethalibus aures,
[35] Affuit; exhortante Deo, provisa per orbem
Sanctorum pia cura Patrum, non dispare motu
Conficiens diros jaculis coelestibus hostes.
Iisdem namque simul decretis Spiritus unus
Intonuit. Pestem subeuntem prima recidit
[40] [Col. 0097A] Sedes ROMA Petri; quae pastoralis honoris
Facta caput mundo, quidquid non possidet armis,
Relligione tenet. Non segnior inde ORIENTIS
Rectorum cura emicuit: captumque nefandi
Dogmatis auctorem constrinxit lege benigna
[45] Commentum damnare suum; nisi corpore Christi
Abjungi et sancto mallet grege dissociari.
Lene quidem hoc, nimiumque malos tolerasse videtur
Judicium: sed sancta fides examine in illo
Vicit oborturam diro de semine prolem.
[50] Prospectum namque est divino et munere cautum,
121 Ut licet instantem declinans bestia poenam,
Perfidiae secum sensus tenuisset eosdem;
[Col. 0098A] Ipsa tamen proprium germen damnando necaret,
Ore malam exstinguens sobolem, quam protulit ore.
[55] Tunc etiam Bethlei praeclari nominis hospes,
Hebraeo simul et Graio, Latioque venustus
Eloquio, morum exemplum, mundique magister
HIERONYMUS, libris valde excellentibus hostem
Dissecuit, noscique dedit quo turbine veram
[60] Vellent exortae lucem obscurare tenebrae.
   Quid loquar, et curam magna quam gessit in urbe
Constantinopoli, docto bonus ore sacerdos
ATTICUS, antiqua legatos haereticorum
Confutando fide? De qua tunc impia corda,
[65] Quamvis se obducta tegerent velamine forma
[Col. 0099A] Judicii, et tacitae tulerant tormenta repulsae.
   Praetereo quanto fuerit bene mota tumultu
Clara EPHESOS, non passa suis consistere tectis
123 Vasa irae, et morbi flatus, et semina mortis:
[70] Quaque fide tellus etiam TRINACRIA fervens,
Agmen vipereum propriis exegerit oris.
   [Col. 0100A] [* 13Kb] TU causam fidei flagrantius, AFRICA, nostrae
Exsequeris; tecumque suum jungente vigorem
Juris apostolici solio, fera viscera belli
[75] Conficis, et lato prosternis limite victos.
   Convenere tui de cunctis urbibus almi
Pontifices, geminoque senum celeberrima coetu
[Col. 0101A] 125 Decernis quod Roma probet, quod regna sequantur.
   Nec sola est illic synodorum exerta potestas;
[80] Ceu quos non possent ratione evincere nostri,
Vi premerent: discussae artes, virusque retectum est
Haeretici sensus; nullumque omnino relictum,
Docta fides quod non dissolveret argumentum.
Condita sunt, et scripta manent, quae de cataractis
[85] Aeterni fontis fluxere undante meatu,
Et tercentenis procerum sunt edita linguis:
Sic moderante suam legem bonitate severa.
Ut qui damnato vellent de errore reverti,
[Col. 0102A] Acciperent pacem, pulsis qui prava tenerent.
[90]    An alium in finem posset procedere sanctum
Concilium, cui dux AURELIUS, ingeniumque
AUGUSTINUS erat? quem Christi gratia cornu
127 Uberiore rigans, nostro lumen dedit aevo
Accensum vero de lumine: nam cibus illi,
[95] Et vita, et requies Deus est; omnisque voluptas
Unus amor Christi est, unus Christi est honor illi.
Et dum nulla sibi tribuit bona, fit Deus illi
Omnia, et in sancto regnat Sapientia templo.
   Istius ergo inter cunctos, qui de grege sancto
[100] [Col. 0103A] Insanas pepulere feras, industria major,
Majus opus, totum praestantius imbuit orbem.
Nam quocumque gradum convertit callidus hostis,
Quaque per ambages anceps iter egit opertas,
Hujus ab occursu est praeventus, mille viarum
[105] Insidiis aditum non repperientibus ullum.
Cumque foris rabies avidorum exclusa luporum
Frenderet, inque omnes mendacia verteret artes:
Ne mentes ullarum ovium corrumpere posset,
Neu dubia obliquis turbaret corda querelis;
[110] Istius ore viri fecit Deus; istius ore
Flumina librorum mundum effluxere per omnem,
[Col. 0103B] Quae mites humilesque bibunt, campisque animorum
Certant vitalis doctrinae immittere rivos.
    [* 3Kb] JAMQUE procellosae disjecto turbine noctis,
[115] Heu! nova bella, novi partus oriuntur in ipso
Securae matris gremio: quae crescere natis
Visa sibi, discors horret consurgere germen,
Degeneres pavitans inimico ex semine foetus,
In quibus ante diu, specie fallente, benignus
[120] Errarat genitricis amor, cum obducta decoris
Moribus, externae stirpis tegeretur origo.
Sic VERIS subeunt falsa, et descrimine caeco,
[Col. 0104A] Fronte placent, quae fine latent; sic laudis amore
Virtutum studium corrumpitur, atque ab honesto
[125] Principio in vitium exitur plerumque tumoris:
Quo quidam inflantur nunc turpiter, atque perempti
129 Dogmatis exstinctas tentant animare favillas;
Dum libertatem arbitrii, affectumque volendi
In naturalis motus virtute locantes,
[130] Tam bona quemque docent sectari posse suopte
Ingenio, quam posse subest cuique in mala ferri.
    [* 3Kb] QUOD qui confirmas, quinam distabis ab illis,
[Col. 0104B] Qui dicunt, nullo peccati vulnere laesum
Naturale bonum, cumque illo lumine nasci
[135] Nunc omnes homines, quod primis ingeneratum est?
An vero excerpis quaedam, quae parte recisa
Suscipias, cordisque sinu purgata recondas?
Dic igitur quidnam inde probes, quid vero refutes,
Et de damnatis quid sit quod crimine solvas.
[140] An dextram pacis palam dare te pudet hosti?
Nec tutum est ulla pulsos ex parte tueri
Simpliciter? Quos non dubitas excludere templo,
Pelle animo. Nova te discordia dividit abs te:
[Col. 0105A] Corde foves, quod in ore premis: conjungere amicis
[145] Mentibus, et tecum cupidis componere foedus
Lege tua; jam parce minis, et congrue pactis.
    [* 1Kb] ECCE pererratis terrarum finibus adsunt,
Implentesque tuas lacrymosis questubus aures
Incipiunt: Pulsi mundo, nullaque recepti
[150] Sede vagi, tandem fama exhortante redimus,
Quaeque placent vobis amplectimur: edita nobis
Doctrinae vestrae est pietas; nihil inficiando
Discutimus: liceat vobiscum jungere sensum.
Immortalem hominem factum si creditis, et nos
[155] Credimus, inciderit mortem peccando, suamque
Progeniem culpa et letho devinxerit omnem:
Nullus non egeat sacro baptismate Christi,
[Col. 0105B] Infantesque etiam purgentur fonte lavacri:
Dum nostri decus arbitrii, lumenque creatum
[160] Principio, quod sponte potest insistere rectis,
Manserit illaesum, nec viribus absit ab illis,
Quas, condente Deo, generaliter omnis in Adam
Suscepit natura hominis, nec suppetat ulli
De non accepta arbitrii virtute querela:
[165] Cum sine delectu seu Lex, seu Gratia Christi
Omnem hominem salvare velit: donumque vocantis
Sic sit propositum, ut nullus non possit ad illud
Libertate sua, proprioque vigore venire:
[Col. 0106A] Sitque salus dignis salvari ex fonte volendi.
[170] Haec si vestra fides, vestra est doctrina, remotis
Quae vestro exemplo rejecimus, addite sanctis
Nos gregibus, tandemque boni deffendite vestros.
    [* 1Kb] TALIA submissus si defleat hostis apud te,
Quid referes? quo te affectu comperta movebunt?
[175] Consultas, trepidas, nutas, cunctaris et haeres,
Quove anceps se praecipitet sententia volvis.
Injustum est animis cognatis non dare pacem:
Et quos una fides, eadem sapientia nectit,
His communem aditum sanctorum ad sancta negare.
[180] Jungere sed foedus cum talibus, et violare
Sanctorum decreta Patrum, regumque piorum
Scriptas lege Dei leges contemnere, multum
[Col. 0106B] Hostile est, nimiumque audax et perniciosum.
    [* 7Kb] ERGO Petri solium Romam, et Carthaginis aliae
[185] Concilium repetant humiles, eademque perorent,
Quae frustra hic trepido sunt deplorata favori.
Sed cum mille senum prudentia pervigil (olim
Perspectum notumque tenens, quod tota nefandae
133 Haereseos summa exigua sub parte tegatur,
[190] De qua plena mali labes renovetur et omne
Commenti corpus per singula membra resurgat);
Antiquas adhibentem artes rejecerit hostem,
[Col. 0107A] Limitibusque suis steterit censura salubris:
Numquid non justus poterit dolor abdita cordis
[195] Rumpere, et in tales miseros excire querelas,
Ut dicant: Quaenam ista, Patres, in cordibus almis
Justitia est? quo fine graves, quo fine severi,
Claudere terrarum nobis persistitis orbem?
Nosne sumus toto mundo, quorum undique vobis
[200] Sit suspecta fides, quos non tolerare queatis,
Si nostra a vestro vel syllaba dissonet ore?
Non verbis jam nos argumentisve tuemur;
Judicium exemplo petimus. Quod pace manente,
Libera multorum vox astruit, hoc sine bello
[205] Cedatur nobis. Non nostra inventa fovemus,
Nec primis studiis insistimus: ecce recisum est
[Col. 0107B] Unde olim certamen erat, vestrisque reversi
Cedimus, et quaecumque illis placuere, probamus.
Quid superest culpae? Quo nos decet usque repelli?
[210] [Col. 0108A] Si vero haec etiam, quae nos pia ducimus, absunt
A veris, et vestra illis bene cura repugnat;
Cur extra invidiam poenamque erroris habentur
Qui damnata docent, et per clara oppida tuti,
135 His magnos implent populos, quae nos perhibentes
[215] Plectimur, et nulla sinimur consistere terra?
   Haec in pontificum sancto deprompta senatu,
Quam curam exigerent, et quae decreta moverent,
Perspicis. An quoniam culpa securus operta
Non premeris synodo, nec te poenae metus urget,
[220] Spernis propositi speciem terroris, et isthaec,
Plena velut vanis simulacris somnia rides?
Ergo gerendorum eventu, et fine remoto,
[Col. 0108B] Haec tantum in medium quae jam sunt gesta vocemus:
Ut facile ex illis quale hoc sit discutiatur,
[225] Quod disceptantes dudum in diversa movemur.



PARS SECUNDA.
[Col. 0107]


ARGUMENTUM.

Praecipua Pelagii dogmata, vel ipsis fatentibus Semipelagianis, ab Ecclesia damnata, percurrit. Tum proponit illorum doctrinam, cujus duae partes sunt. Una est, universis prorsus hominibus offerri gratiam a Deo, qui vult omnes homines salvos fieri. Altera liberum arbitrium in causa esse cur unus gratiam amplectatur, alter respuat; unus perseveret, alter non perseveret, eo quod gratiae opem sibi comparare neglexerit, quod omnes possunt, cum ex primigeniae integritatis reliquiis satis virium in natura residuum fuerit ad opem Dei desiderandam et postulandam. Primam partem de gratia omnibus oblata per quam salvi esse possint, refellit tum exemplo eorum infidelium qui de fidei mysteriis nihil umquam audierunt, quosque adeo certum est non potuisse nec gratiae nec salutis esse participes; tum hac ratione, quod si Deus omnes penitus homines, nemine excepto, salvos fieri vellet, omnes salvarentur, cum haud dubie impleatur quidquid vult Omnipotens. Ut autem alteram partem confutet, duo facit. Primum quidem, qua ratione in animis nostris gratia [Col. 0109] operetur explanat, nempe non consilio tantum benignoque hortatu docens, suadensque, sed mutans intus mentem, faciensque insuperabiliter ut velit. Deinde vero demonstrat ante gratiam illam quae velle et operari in nobis operatur, neminem posse seipsum praeparare ad gratiam, quoniam fides, quae prima datur per quam caetera impetrentur, gratuitum Dei donum est, neque ante illam quidquam agere homo potest, quo ipsam emereatur, cum omnia etiam probitatis opera nisi ex semine verae fidei oriantur, peccata sint.



[226]    [Col. 0109A] [* 3Kb] INTER multa suis quae tradidit haeresiarches
(Quod cognoscis), ait, naturam quae bona facta est,
Nullis cum vitiis in quoquam omnino creari,
137 Nec cuiquam primi culpam nocuisse parentis,
[230] Et quoniam tales nascantur nunc quoque, qualis
Ille fuit nostri generis pater ante reatum:
Posse hominem sine peccato decurrere vitam,
Si velit, ut potuit nullo delinquere primus
Libertate sua. Nempe haec damnata fareris
[235] Conciliis, mundique manu. Connectit et illud
Idem auctor, quod lex ita sanctos miserit olim
Coelorum in regnum, sicut nunc gratia mittit.
Hoc quoque judicio sancto scis esse peremptum.
   [Col. 0109B] Objectum est aliud ipsum dixisse magistrum:
[240] Quod meritis hominum tribuatur gratia Christi,
Quantum quisque Dei donis se fecerit aptum.
Sed nimis adversum hoc fidei, nimiumque repugnans
Esse videns, dixit se non ita credere, et illos
Damnari dignos quorum mens ista teneret.
[245] Quo cernis, cum judicibus damnantibus ista
Consensisse reum, nec quemquam hoc posse tueri,
Quae tamen ipse suis rursum excoluisse libellis
Detegitur, reprobum in sensum fallendo reversus.
    [* 2Kb] NUNC igitur, quoniam quid nostris displicuisset
[250] [Col. 0110A] Ostensum est, quam sana fides sit vestra patescat.
   Gratia qua Christi populus sumus, hoc cohibetur
Limite vobiscum, et formam hanc ascribitis illi,
Ut cunctos vocet illa quidem, invitetque; nec ullum
Praeteriens, studeat communem afferre salutem
[255] Omnibus, et totum peccato absolvere mundum.
Sed proprio quemque arbitrio parere vocanti,
Judicioque suo, mota se extendere mente
Ad lucem oblatam, quae se non subtrahat ulli,
Sed cupidus recti juvet, illustretque volentes.
[260] Hinc adjutoris Domini bonitate magistra,
Crescere virtutum studia, ut quod quisque petendum
[Col. 0110B] 139 Mandatis didicit, jugi sectetur amore.
Esse autem edoctis istam communiter aequam
Libertatem animis, ut cursum explere beatum
[265] Persistendo queant; finem effectumque petitum
Dante Deo, ingeniis qui numquam desit honestis.
Sed quia non idem est cunctis vigor, et variarum
Illecebris rerum trahitur dispersa voluntas;
Sponte aliquos vitiis succumbere, qui potuissent
[270] A lapsu revocare pedem, stabilesque manere.
    [* 2Kb] JAM quia summatim, ut potuit, sententia vestra
Decursa est: Dic unde probes quod gratia Christi
[Col. 0111A] Nullum omnino hominem de cunctis qui generantur
Praetereat, cui non regnum vitamque beatam
[275] Impertire velit? Nec enim vel tempore nostro
Omnibus in terris jam certum est insinuatum
Christi evangelium: ne dicam exordia doni
Non potuisse simul toto decurrere mundo.
Illa quidem ad cunctos ferri sunt jussa: sed uno
[280] Tempore non agitur, quod tempore dicitur uno.
Dumque suis aditus Domino pandente ministris,
Crescunt primitiae, fuerint omnino necesse est
Quaedam terrarum partes, ubi gratia nondum
Corda hominum tenebris absolverat impietatis,
[285] Et dira innumeri demersi nocte peribant,
Cum multae accepto fulgerent lumine mentes.
   [Col. 0111B] [* 5Kb] AN bonitas divina quidem non destitit omnes
Velle vocare homines, sed non simul apta fuerunt
Corda, quibus possent conferri dona salutis;
[290] Dum morum obsistit feritas truculenta magistris,
Difficilesque aditu transcurrit gratia gentes:
Ut quoniam lucem offerri voluisset, et ipsis
[Col. 0112A] Demonstrare Deus; sua quemque adversa voluntas,
Arguat, et culpa obstringat, quia lumine primo
[295] Per vitia oppresso, sit facta indigna secundo?
141 Quod si firmatur, nequidquam plectimus illos,
Qui nullum innatum vitium nascentibus aiunt,
Incolumique omnes cum libertate creari:
Gratia quos Christi meritorum examine justo
[300] Eligat, et dignos vita vocet, accipiatque.
Namque utrumque simul sapitis, qui dicitis, Omnes
Omnibus oblatum potuisse apprendere munus,
Naturae quoniam non sit detracta facultas,
Nec sine justitia pereant qui mentis honorem
[305] [Col. 0112B] Sordibus obruerint vitiorum, ut lumen ab alto
Emissum indigna nollet requiescere sede.
Sic, quod nascendo est unum, distare volendo;
Ut meritum ad paucos, naturaque spectet ad omnes.
    [* 2Kb] SED tamen haec aliqua si vis ratione tueri,
[310] [Col. 0113A] Et credi tam stulta cupis, jam pande quid hoc sit,
Quod bonus omnipotensque Deus, non omnia subdit
Corda sibi, pariterque omnes jubet esse fideles?
Nam si nemo usquam est quem non velit esse redemptum:
Haud dubie impletur quidquid vult summa potestas.
[315] Non omnes autem salvantur, magnaque pars est
Quae sedet in tenebris mortis, nec vivificatur.
An varii motus animorum talia gignunt,
Libertasque facit causam non omnibus unam?
Ergo hominis valida arbitrio divina voluntas,
[320] Aut etiam invalida est, operis cui finis in illo est.
Quem frustra juvisse velit, nisi praeferat ille
[Col. 0113B] Affectum cujus comitetur gratia cursum.
    [* 4Kb] AT si, dimota certandi nube, serenis
Quae sunt vera oculis mecum intueare modeste,
[325] Et vetera exemplis manifestis plena videbis
Saecula, et in nostro cognosces tempore multa
Quae doceant virtute Dei conversa malorum
Corda, quibus recti nihil umquam insederat, et quae
Nullum justitiae signum sensumve gerebant.
[330] 143 Namque ut nunc saevas gentes et barbara regna,
Ignoti prius aut spreti nova gratia Christi
[Col. 0114A] Attrahit, et terra templum sibi condit in omni:
Sic prius immites populos urbesque rebelles,
Vincente obstantes animos pietate, subegit.
[335] Non hoc consilio tantum hortatuque benigno
Suadens atque docens, quasi normam Legis haberet
Gratia; sed mutans intus mentem, atque reformans,
Vasque novum ex fracto fingens, virtute creandi.
Non istud monitus Legis, non verba prophetae,
[340] Non praestata sibi praestat natura; sed unus
Quod fecit, reficit. Percurrat Apostolus orbem;
Praedicet, hortetur, plantet, riget, increpet, instet,
Quaque viam verbo reseratam invenerit, intret:
[Col. 0114B] Ut tamen his studiis auditor promoveatur,
[345] Non doctor, neque discipulus, sed gratia sola
Efficit, inque graves adolet plantaria fructus.
   Haec semen fidei radicem affigere menti.
Eque sinu cordis validum jubet edere germen.
Haec maturandam segetem servatque fovetque;
[350] Ne lolium et tribuli, et vanae dominentur avenae:
Ne ventus frangat, torrens trahat, aestus adurat:
Neu cum se nimium laeta et praefortis in altum
Extulerit, turpi procumbat strata ruina.
    [* 3Kb] ET nos ista, inquis, sentimus de bonitate
[355] Ac virtute Dei: quae ni foveatque regatque
[Col. 0115A] Quos vocat, et tutos peccato praestet ab omni;
Non sua servabit quemquam prudentia, nec se
Perficiet solis naturae viribus ullus.
Sed quia jam in nobis et velle et nolle creatum est,
[360] Arbitriique sui quo vult intendere motus
145 Libertas accita potest, patuitque per aurem
Judicio cordis, quo mundum proposuisset
Consilio servare Deus: mens excita longum
Excutiat somnum; seque illi subdat et aptet,
[365] Qui cupidam et fidam promissa in gaudia ducat.
    [* 5Kb] Hoc est nobiscum quod te sentire ferebas?
Haec sincera fides? Haec Christi gratia tecum est?
Cujus opus, fixo distinctum limite, totum
[Col. 0115B] Extra hominem statuis clausa penitus fore mentis:
[370] Vixque Deum sensus carnis permittis adire,
Per quos sumpta foris animus dijudicet intus,
Seque ferat quoquo librata examina pondus
Presserit arbitrii: veluti cum voce loquentis,
Aut rerum actarum specie, quas vidimus, aut quas
[375] [Col. 0116A] Legimus, exoritur secreta cordis in aula,
Nunc amor, aut odium, nunc spes, metus, ira, dolorque:
Nec tamen hos motus scriptor, narrator, et auctor
Insevere animo (quamvis forte hoc quoque vellent);
Sed de perceptis mens judex sponte movetur,
[380] Et pro more suo, quantum se exercuit istis,
Transit in affectum quem confirmaverit ex se,
Illa volendo sequens, istis nolendo resistens.
   At vero Omnipotens hominem cum gratia salvat,
Ipsa suum consummat opus; cui tempus agendi
[385] Semper adest quae gesta velit: non moribus illi
[Col. 0116B] Fit mora, non causis anceps suspenditur ullis.
Nec quod sola potest, cura officioque ministri
Exsequitur, famulisve vicem committit agendi.
147 Qui quamvis multa admoveant mandata vocantis;
[390] Pulsant, non intrant animas. Deus ergo sepultos
Suscitat, et solvit peccati compede vinctos.
Ille obscuratis dat cordibus intellectum;
[Col. 0117A] Ille ex injustis justos facit, indit amorem
Quo redametur amans, et amor quem conserit ipse est.
[395] Hunc itaque affectum, quo sumunt mortua vitam,
Quo tenebrae fiunt lumen, quo immunda nitescunt,
Quo stulti sapere incipiunt, aegrique valescunt,
Nemo alii dat, nemo sibi, non littera Legis,
Nec naturalis sapientia, quae semel acta
[400] In praeceps, labi novit, consurgere nescit.
   Et licet eximias studeat pollere per artes.
Ingeniumque bonum generosis moribus ornet;
Caeca tamen finem ad mortis per devia currit,
Nec vitae aeternae veros acquirere fructus
[405] [Col. 0117B] De falsa virtute potest, vanamque decoris
Occidui speciem, mortali perdit in aevo.
Omne etenim probitatis opus, nisi semine verae
Exoritur fidei, peccatum est, inque reatum
Vertitur, et sterilis cumulat sibi gloria poenam.
[410]     [* 1Kb] USQUE adeo donum est quod credimus, et data gratis
Gratia, non merita ditat mercede vocatos:
Nec justorum operum discernit facta; sed omnes
Sola ex immundis mundos facit, utque lege item
Lectus amet, non hoc studio, sed munere sumit.
[415] Nam si spectatrix meritorum est gratia, et illis
Se tribuit, quorum est animus purgatior, et quos
Per libertatem arbitrii sibi repperit aptos,
[Col. 0117C] Insontes tantum, justosque assumere solos
Debuit, et veri cupidos, ac recta volentes.
[420] Perversos autem, et scelerum assuetudine turpes
[Col. 0118A] Deturbare procul, lucemque negare tenebris.
Atqui Salvator mundi non praemia justis
Solvere, nec sanis venit conferre medelam:
Sed quod dispersum exciderat, fractum atque jacebat,
[425] 149 Quaerere, et inventum reparare, ac reddere curae.
[* 1Kb] DENIQUE ne quisquam ex morum splendore putetur
Censeri, aut fidei merito ad bona summa vocari,
Ceu non divino sit munere mentibus ipsa
Inspirata fides; recole innumerabile vulgus
[430] Retro senum et juvenum, qui caeca turpiter usi
[Col. 0118B] Libertate animi, per cultus daemoniorum,
Per magicas artes, per amorem rapta tenendi,
Per stupra, per caedes vitam duxere nefandam:
Et tamen incumbente obito, jam limite in ipso
[435] Extremi flatus, miserantem nocte remota
Cognovere Deum; purgatorisque lavacri
Munere, nulla mali linquentis signa prioris,
Exempti mundo mutarunt tartara coelo.
Quae merita hic numeras? Si praecedentia cernas,
[440] Impia; si quaeris post addita, nulla fuerunt.
    [* 2Kb] SI vero merito ascribis, voluisse renasci:
Nempe utero fidei parta est tam recta voluntas.
Porro fidem quis dat, nisi gratia? sic bene velle
Gratia dat tribuendo fidem quae credita poscat,
[445] [Col. 0118C] Quaeque voluntatis meritum creet, ipsaque solo
Nascatur spirante Deo, mentemque reformans,
De cinere algenti sopitum suscitet ignem.
[Col. 0119A] Ergo voluntatis genitrix, operumque creatrix
Non est ex merito: quoniam quod non fit ab illa,
[450] Non bene fit: QUEM non recto via limite ducit;
Quanto plus graditur, tanto longinquius errat.
Sive igitur meritum, credens exsistere posse
Ante fidem, donas virtutibus impietatis;
Sive illam vis esse tuam, non munere dantis
[455] Sumptam, sed genitam de libertate volendi;
Nullam habet in vobis salvatrix gratia sedem,
Inflato exclusa arbitrio, quod fronte superba
Erigitis, spatio ut gravius majore ruatis.
    [* 4Kb] DIVINORUM operum quod ponitis in redimendis
[460] Principium? Mandata Dei facere ante lavacrum,
Nosse et amare Deum, promissis credere Christi,
[Col. 0119B] 151 Quaerere, pulsare, et petere, proprium omnibus esse
Asseritis, qui se studeant aptare vocanti.
Anne ab aquis divina manus renovare receptos
[465] Incipit, et vitae causa est sua cuique voluntas;
Ut merces operum sit gratia judiciumque
De pretio, quo quod donum perhibetur ematur?
An vero auxilium verbo Deus inchoat, et se
Voce ministrorum mundo declarat in omni:
[470] Ut pulsante aures sermone illecta voluntas,
Judicio praecurrat opem, nec gratia jam sit
Gratia; quae legis fungens vice, jure monentis
[Col. 0120A] Solum agat, atque agro cum plantatore ministret,
Terraque seminibus det, non Deus, incrementum;
[475] Ubere ceu gleba subsistat, et arte colentis
Exoritura seges; neque quidquam cordis in arvo
Praesulcet divina manus, quo temperet aequor
Edomitum, faciatque satis gaudere novales?
Talibus assumptis inimico ex dogmate, nonne
[480] Perspicuum est quantum damnatos confoveatis?
Dum cuique, ad verae capienda exordia vitae,
Naturam affectum fidei conferre docetis;
Dumque aliud non est vobiscum gratia quam Lex,
Quamque propheta monens, et quam doctrina ministri.
[485] [Col. 0120B] Scilicet ut tale arbitrium generaliter insit
Semine damnato genitis in corpore mortis,
Quale habuit nondum peccati lege subactus
Primus homo; et nullum in prolem de vulnere vulnus
Transierit, nisi corpoream per conditionem:
[490] Quae sic exterius respondeat, ut nihil intus
Imminuat, teneatque suum substantia mentis
Splendorem; et nulla poenali nocte prematur.
    [* 3Kb] ADDITE quod superest tumidi, ruituraque vani
[Col. 0121A] 153 Congerite, et causis causas aptate sequentes.
[495] Et quia nil primae periit virtutis apud vos,
Dicite ab illaesis animis procedere veram
Justitiam, regno dignam, coeloque locandam:
Ut frustra Christus sit mortuus. Edite multos
Arte et sponte sua sanctos ab origine mundi,
[500] Absque Deo placuisse Deo: decretaque Legis
Tunc data, cum pejor mos et corruptior aetas
Terrore instanti et formidine mortis egeret.
Dicite plectentes apices, mortisque ministros
Hoc explesse operis quod gratia vivificatrix.
[505]    Nunc agite, et quoniam fuerit sine lege voluntas
Libera, quam scripti munibat pagina cordis;
[Col. 0121B] Sic vitam aeternam acquiri potuisse, vacante
Hac ope quae legem supereminet, ut sine lege
Ex naturali potuit virtute capessi:
[510] Nunc autem studiis vergentibus in mala multa,
Crevisse auxilium; non quo cessante, salutem
Non caperet per difficiles natura labores;
Sed quo conatus operum affectusque juvante,
Propositam citius ferret mens libera palmam.
[515] Dicite, cum infantes renovantur, non renovari
Insontes animas, et sola carne renasci
[Col. 0122A] Exterius lotos, non exsistentibus illis
Interius maculis: quoniam licet edere rectae
Signa voluntatis nequeant, tamen hoc magis omni
[520] Sorde vacent, super auctoris quod conditionem
De proprio nihil addiderint quod fons aboleret.
    [* 3Kb] HAEC si non vestris spirant de cordibus, et vos
Non cum damnatis eadem ratis extulit alto
Mergendos pelago, submittite vela tumoris,
[525] Nobiscumque humiles placido consistite portu.
Edite constanter naturae vulnera victae,
Exutam virtute animam, caecataque cordis
155 Lumina, et in poenam propriam jaculis superatis
[Col. 0122B] Armatum arbitrium, numquam consurgere posse,
[530] Inque novis lapsus semper nitendo revolvi:
Cui sua sit laqueus sapientia, morsque subactum
Detineat, nisi vera salus ex munere Christi
Adsit, et oppressam dignetur gratia mentem.
    [* 2Kb] AN vestrum sublimem animum pudet ista fateri,
[535] [Col. 0123A] Ne sub tam multis morbis sit vilior aeger?
Cum nihil ex omni majorum dote supersit
Quo medici mereatur opem, et mercede valescat.
Ergo in castra gradum revocate hostilia, et illis
Addite vos, quorum ingenio et fallacibus armis
[540] Luditis, ejusdem vibrantes spicula linguae.
Exsultate bonis naturae, et mentis honorem
Omnibus a saeculis illaesum stare docete.
Neu vos in totum retegatis dogmate nudo,
Corporeo tantum decurrere tramite poenam
[545] Peccati perhibete, animi nihil imminuentem.
Vulnere transfixos absolvite crimine, et ipsam
Justitiam accusate Dei, transire sinentis
Supplicium, quo non vultis transire reatum.
   [Col. 0123B] [* 1Kb] SED non injustus Deus est: manifestaque Pauli
[550] Vox docet, uno omnes homines cecidisse ruente;
[Col. 0124A] In quo tota simul series prostrata nepotum
Deperiit, nec habet quisquam quo surgere possit
Ad vitam, sacro nisi rursum nascitur ortu.
Quotquot enim summo justos numeratis ab aevo,
[555] Hac ope non dubium est salvatos, quam modo toto
Latius Omnipotens exercet gratia mundo.
157 [* 1Kb] HAEC, sicut dictum est, non judex est meritorum,
Quae nisi plena malis non invenit: et nisi donet
Quae bona sunt, nihil efficiet bene caeca voluntas.
[560] Haec ut cujusquam studio affectuque petatur,
Ipsa agit, et cunctis dux est venientibus ad se:
[Col. 0124B] Perque ipsam nisi curratur, non itur ad ipsam.
Ergo ad iter per iter ferimur: sine lumine lumen
Nemo videt: vitam sine vita inquirere mors est.



PARS TERTIA.
[Col. 0123]


ARGUMENTUM.

Argumenta Semipelagianorum et querelae propulsantur. Duo praesertim opponebant. Primum quidem, tolli liberum arbitrium, nec vitiis poenam deberi aut praemia virtuti si vel natura peccato corrupta nonnisi malum velit, vel gratiae opus sit in homine quidquid bene agat, et quidem ejus gratiae quae velle det et currere. Respondet sanctus Prosper, objectione illa peccati originalis fidem everti, per quod libertas nobis in Adam concessa deleta est, nosque concupiscentiae dominantis jugo subditi, a qua semper in malum rapimur, licet idem volentes faciamus. Voluntatem nostram ab illa servitute liberari non posse, nisi quantum Christi salvatrice gratia liberatur, per quam libertas pristina non tollitur, sed reparatur. Christum hanc gratiam nemini debere, sed gratis quibus vult largiri: ut apparet in parvulis a baptismo mox hinc migrantibus, cum tot alii non percepto baptismate pereant, neque hujus discriminis ulla ratio afferri possit, praeter inscrutabile Dei judicium. Objiciebant praeterea Pelagianorum reliquiae: Nisi gratia omnibus detur, peccati reos non fore quos gratia neglexerit, utpote quibus recta gerendi non data fuerit virtus. Respondet. Eorum esse sic argumentari, qui peccatum originale non agnoscunt. Cum enim, auctore Apostolo, per unius delictum in condemnationem justissimam universa hominum massa defluxerit, neminem queri posse se Dei gratia non liberari; quando quidem omnes a Deo deseri meruerint, neque ipsius justitia reprehendi posset, si neminem ab illa perditione liberasset. Non esse perscrutandum, cur de tota hominum genere pars una eligatur, altera rejecta, cum eadem causa omnes implicet: eo quod Deus arcanum illud nostrae cognitioni subduxerit, ut tot alia multo leviora; satisque sit eum cunctorum bonorum auctorem cognoscere, judiciorumque ipsius altitudinem submisse venerari, quae ita ignota sunt hominibus et inscrutabilia, ut iniqua esse non possint.



[565] [Col. 0123D] [* 2Kb] Hic vanam insano profertis corde querelam:
[Col. 0124D] Omne opus arbitrii sublatum vociferantes,
[Col. 0125A] Currere currentum si non, et velle volentum est:
159 Nec vitiis poenam deberi, aut praemia laudi,
Si vel naturam obstrictam mala velle necesse est,
[570] Vel nostro ascribi nequeunt bene gesta labori.
    [* 4Kb] NUMQUID non eadem sapiunt, eademque perorant
Vestri illi, quorum ructatis verba, magistri?
Sed quia consimili cognata superbia questu
Prosilit, et vobis nunc respondetur et illis.
[575]    Inviolata Dei quondam et sublimis imago
In primo cuncti fuimus patre, dum nemore almo
Degit, et edicto parens cavet arbore ab una.
At postquam rupta mandati lege, superbum
[Col. 0125B] Consilium mixtum invidiae de fonte recepit,
[580] Corruit, et cuncti simul in genitore cadente
Corruimus: transcurrit enim virosa per omnes
[Col. 0126A] Peccati ebrietas, corrupti et cordis in alva
Persistit, cruda fervet carbunculus esca.
Hinc animi vigor obtusus, caligine tetra
[585] Induitur, nec fert divinae fulgura lucis
Lumen iners: hinc arbitrium per devia lapsum
Claudicat, et caecis conatibus inque ligatis
Motus inest, non error abest. Manet ergo voluntas
Semper amans aliquid quo se ferat, et labyrintho
[590] Fallitur, ambages dubiarum ingressa viarum:
Vana cupit, vanis tumet et timet; omnimodaque
161 Mobilitate ruens in vulnera vulnere surgit.
    [* 2Kb] HOC itaque arbitrium cum sanat gratia, tolli
Dicitis, et perimi vita aspirante putatis.
[595] Quid mirum rabido si corde phreneticus aeger
[Col. 0126B] Morbum amat, et pellit medicum? Cognoscite tandem
Antiqui commenta doli, et desuescite captas
[Col. 0127A] Aures vipereo rursum praebere susurro.
Parcite de fractis praecerpere noxia poma
[600] Arbitrii ramis: non haec vos esca reformat,
Nec speciem angelici nutrit cibus ille decoris.
Sed vetitorum avidos, et tetra bile tumentes,
De fastiditae procul abripit arbore vitae.
Hujus ope et fructu vescendum est, ut revalescens
[605] Languida mens, etiam propriis bene viribus uti
Possit, et in Christo inveniat quod perdidit in se.
    [* 1Kb] NON igitur, quisquis terreni veste parentis
Exueris, priscum naturae perdis honorem,
Sed recipis: sic acquirens quibus ante carebas,
[610] Ut tua sint, si collatis utare modeste,
Et quod habes, hoc te acceptum fatearis habere.
Fons igitur meriti est lucis Pater; inde quod in nos
[Col. 0127B] Fluxerit, hoc nobis majorum est causa bonorum,
Dum largitori sua reddimus, aeque relatis
[615] Augemur, nostrumque bonum fit gloria dantis.
    [* 1Kb] SED qui judicium arbitrii, meritumque tueris,
Quique hominum studiis ascribis dona vocantis:
Infantum discerne animos, et dissere quales
Affectus, qualesque habeant haec pectora motus.
[620]    Da teneris mores, et libertate volendi
Instrue, vix aurae tenuis lactisque capaces.
Nulla tibi arbitrii respondent signa, nec ullis
Dissociare pares meritis potes: omnibus una est
Natura, et pariter nequeunt bona vel mala velle.
[625] Et tamen ex istis miseratrix gratia quosdam
[Col. 0127C] Eligit, et rursum genitos baptismate transfert
In regnum aeternum, multis in morte relictis,
Quorum causa fuit similis de vulnere eodem.
    [* 1Kb] NEC meritis istud poteris aptare parentum:
[630] [Col. 0128A] 163 Ceu pia profuerit redimendis cura honorum,
Abstuleritque aliis aliena ignavia vitam;
Cum videas multos sanctis genitoribus ortos,
Nullo salvari studio potuisse suorum:
Expositisque aliis ob turpia crimina matrum,
[635] Missam externorum curam, quae stercore raptos
Per fontem vitae coelesti traderet aulae.
   Quid si diversum hunc finem, quo gratia Christi
Unum alio pereunte legit, donatque salute,
In geminis etiam videas? quod dividis uno
[640] Tempore conceptos atque uno tempore natos,
Non ullos potes arbitrii praetendere motus.
Cessat opus, cessat meritum, nihil editur impar.
[Col. 0128B] Sed Deus et tales discernit, quo mage Christi
Excellat bonitas, quae sola est causa vocatis
[645] Et fidei et meriti: quoniam Sapientia dives
Hoc etiam tribuit multis, ut sancta operatis,
In finem vitae, fieret de munere merces.
    [* 1Kb] NON autem recte, nec vere dicitur, illos
Qui sunt exsortes divini muneris, et quos
[650] Gratia neglexit degentes mortis in umbra,
Peccati non esse reos, quia recta gerendi
Non data sit virtus. Naturae compede vinctos
Procubuisse negant, nec ab uno germine credunt
Omnigenam prolem cum poena et crimine nasci.
[655] Quod qui non renuit, videt hujus pondera culpae
Tam valida pariter miseris incumbere mole,
[Col. 0128C] Ut si nulla etiam cumulent mala, sit tamen unum hoc
Sufficiens scelus, ad mortem nascendo luendam.
   [Col. 0129A] [* 4Kb] HANC igitur legem quam per se nemo resolvit,
[660] Si merito et juste positam, impositamque fatemur:
Cur querimur quod non omnes salvantur ab illa?
Cum si progeniem super omnem irrupta maneret,
De cunctis juste damnatis non quereremur,
An quod de toto ferretur, non toleratur
[665] De parte? et melius foret omnia debita cogi,
Quam summa ex solida clementer multa remitti?
Quis vero exemptus squallenti carcere, pulset
Invidia miserantis opem, quia non simul omnes
In lucem veram tenebris eduxerit iisdem?
[670] 165 Cum poenam qua mersus erat, non experiatur
Quam misere ferat addictus, nisi liber ab illa.
   [Col. 0129B] Denique tunc illum socialem mente benigna
Concipit affectum, quo submissa prece Christum
Conciliet miseris, sueta qui nocte gravati
[675] Nulla gerunt vota effugii. TANTUM nocet error,
Ut juvet errare; et veteris contagia morbi
Tam blande obrepunt, ut quo languetur ametur.
Unde ergo haec oritur querimonia? Non movet illos
[Col. 0130A] Talis cura, quibus necdum est sua poena dolori,
[680] Et qui se nulla credunt a luce relictos.
Qui vero tenebris exempti in lumine vivunt,
Gaudent, et quantum sibi sit bonitate vocantis
Dimissum, ex illis discunt qui debita solvunt.
    [* 3Kb] Vos igitur soli queruli, solique superbi:
[685] Vos soli INGRATI, quos urit gratia, cujus
Omne opus arbitrio vultis subsistere vestro:
Et quod non cuncti mortales atria vitae
Ingrediuntur, ita ex ipsis pendere putatis,
Ut tam ex judicio constet cujusque quod intrat,
[690] Quam quod non intrat, ceu par in utrumque facultas
Suppetat; et tam sit proprium bona quam mala velle.
   [Col. 0130B] I procul, insana impietas, artesque malignas
Aufer, et auctorem comitare exclusa Britannum:
Nos humiles tenuesque sumus grex parvus, et altis.
[695] Inniti metuens, quia sufficientia nostra
Ex Christo est; si quid recti sapimus, volumusque,
Illi debemus qui vincula nostra resolvit,
[Col. 0131A] 167 Proque malis bona restituit, non inveniendo
Quod merito legeret, sed donans quo legeretur,
[700] Ut de perceptis prodiret causa merendi;
Deque datis in danda, gradus industria crescens
Scanderet, atque bonum fieret Deus omnibus unum.
    [* 4Kb] CUR vero humani generis de germine toto
Pars quaedam in Christo rursum generanda legatur,
[705] Pars pereat, cum causa eadem simul implicet omnes,
[706]    Nec discernantur merito, qui munere distant;
Non satis audemus scrutari, nec per opertas
Ire vias, callesque gradu pulsare remotos.
[Col. 0131B] Multa etenim bene tecta latent, nescitaque prosunt
[710] Dum mansueta fides quaedam dilata modeste
Sustinet, et nullo ignorat non edita damno.
   Sic quando electum ex cunctis populum Deus unum
Leges, sacris, templo, unguento, signisque fovebat;
Quod fuit occultum, mundique in fine retectum est,
[715] Non oberat nescire omnes quandoque vocandas
In regnum aeternum gentes, totumque per orbem
Donandum quod spes parvae tunc plebis habebat.
   Sic postrema dies qua mundi clauditur aetas
[Col. 0132A] Notitiae nostrae non est data; nec tamen hujus
[720] Secreti impatiens sanctorum turba laborat.
   Ipsa quoque humani generis carnalis origo,
Quam multas vario circumtegit ordine causas?
Cumque omnes de fermento producat eodem
Una manus, nec diversis elementa parentum
[725] Principiis coeant: limo procedit ab uno
Dispar opus, mutat numeros per vascula fictor,
Materiamque unam discernit jure creantis.
Ergo eadem natura animae, naturaque carnis
Diversis mundum sub conditionibus intrat.
[730] His regnare datum est, illos servire necesse est:
Hos decor, et vires validae, viridisque senectus
169 Suscipit, hos species inhonora, et debile corpus:
[Col. 0132B] His viget ingenium praeclaris artibus aptum,
Horum tarda premit gelidus praecordia sanguis:
[735] Quosdam nec licitus calor incitat ad generandum.
Ast alii insanum nequeunt frenare furorem:
Hunc mitem et placidum tranquilla modestia comit,
[** 2Kb] [Supple hic Asperitas istum genii intractabilis urget.]
   His et mille modis semen variantibus unum,
Impariles subeunt distincta exordia formas.
[740] Nec tamen haec inter tam compugnantia quisquam
[Col. 0133A] Arguit auctorem, qui secum continet hujus
Legem operis, dum judicio placita explicat aequo,
Et rerum causas obscurat justa potestas.
   Si terrenum igitur figmentum, addictaque morti
[745] Progenies, ita dissimili producitur ortu,
Ut cum operis species pateat, tamen edita non sit
Norma voluntatis de qua venit hic modus impar;
Quid mirum si consilii super omnia magni
Arcanum latet, et placito subducitur alto?
[750] Quod dum vana fluunt mundi, dum in corpore mortis
Vivitur, et positi expletur certamen agonis,
Non cognoscendum texit Deus, utiliusque
[Col. 0133B] Duxit ad examen quaedam velare piorum.
    [* 2Kb] NON ergo instamus clausis, nec operta procaci
[755] Urgemus cura, satis est opera Omnipotentis
Cernere, et auctorem cunctorum nosse bonorum;
   Quo sine nil rectum mens inchoat. Audeat amens
[Col. 0134A] Impietas tumido arbitrio subnectere causas
Divinorum operum: nos cum manifesta videmus
[760] Dona Dei, quorum est fons unus, summa voluntas;
Cum Paulo tremuisse juvat, stupidumque modeste
171 Invictum ad solium Christi suspendere nutum:
Cujus judicium sic inscrutabile et altum
Dicimus, ut verax prorsus fateamur et aequum.
[765] Nam meritum ad mortem subeundam sufficit unum;
Ad vitam, nisi quod donarit gratia, nullum.
    [* 6Kb] TU vero, o nova gens, veteris quae stirpe oleastri
[Col. 0134B] Velleris, et sacrae ramis inolescis olivae,
Quaerere formatae sentis te frondis honorem
[770] Non studio coepisse tuo, sed jure potentis
Agricolae insertam fecundo vivere ligno:
Vince superborum flatus, et vana furentum
Turbinibus stabili fortis pietate resiste:
Nec tibi fallacis subrepat imago decoris,
[775] Nullum ex his errare putes. Licet in cruce vitam
[Col. 0135A] Ducant, et jugi afficiant sua corpora morte,
Abstineant opibus, sint casti, sintque benigni,
Terrenisque ferant animum super astra relictis:
Si tamen haec propria virtute capescere quemquam
[780] Posse putant, sitve ut dignus labor iste juvari,
Ingenium meruisse aiunt bona vera petentis:
Crescere quo cupiunt, minuuntur; proficiendo
Deficiunt; surgendo cadunt; currendo recedunt.
Unde etenim vane frustra splendescere quaerunt.
[785] Inde obscurantur: quoniam sua, laudis amore,
Non quae sunt Christi quaerunt, nec fit Deus illis
Principium, et capiti non dant in corpore regnum.
Non horum templo est Christus petra fundamentum;
[Col. 0135B] 173 Sed super instabilem arbitrii nutantis arenam
[790] [Col. 0136A] Assurgunt, foeda lapsuri mole tumoris.
   Isti quem quidam reprobarunt aedificantes,
Nunc etiam reprobant lapidem, pariesque sine ipso
Tertius esse volunt, quem nullo foedere nectat
Angulus, et quem nulla habeat compago ligatum:
[795] Hi thalamum ad sponsi non perducuntur, et intrant
Libertate sua: quae Christi gratia confert,
Non acceperunt, et habent: non attrahit illos
Vis Patris ad Verbum, sed sponte et praepote cursu
Praeveniunt cessantis opem: nec ad omne gerendum
[800] [Col. 0136B] Ejus egent, sine quo sibi plurima posse videntur.



PARS QUARTA.
[Col. 0135]


ARGUMENTUM.

Semipelagianorum doctrinam cum haeresi Pelagiana comparat, ostendens Pelagianum dogma periculosius ab iis statui, quia occultius et speciosius quam ab ipso Pelagio, quem damnare videbantur. Potissimum illorum fundamentum destruit de primae integritatis reliquiis, quas in hominis natura superesse opinabantur; docetque, quod ad veri boni appetitionem spectat, nihil in natura sanum remansisse: primi enim parentis vulnere ita mentem esse perculsam, ut ne quidem oculos in altum possit extollere, nec suam agnoscere calamitatem: si quid vero donorum naturalium illi superest, ad temporalem demum vitam (quae tota est damnationis et prenae) excolendam pertinere, non ad aeternam acquirendam, nec ad virtutis adjumentum, sed ad majorem superbiam. Alioquin si vigor pristinus et antiquae libertatis vis in nobis remaneat. Christum gratis mortuum esse, cum unumquemque sua voluntas reconciliare Deo possit. Caeterum ex ineffabili Dei humilitate, qua tam indigna pati dignatus est, agnoscere debere hominem captivum, quo carcere clausus, quove morbo obsessus sit, cui eripiendo nonnisi mors medici succurri potuerit, dum scilicet se imis miscuit ut nos summis insereret, et sic per illum possemus quidquid possumus. Postremo illorum insaniam detestatus qui sanctis obtinendae coronae causam auferri causabantur, nisi in eis reperiantur bona quae proprio ipsorum arbitrio accepta referri possint, pia ad Deum invocatione, ut ad unicum bonorum nostrorum omnium fontem, Carmen concludit.



[801] [Col. 0135D] [* 4Kb] 175 Quid prodest verbis commentum Pelagianum
[Col. 0136D] Respuere, et sola damnatos plectere voce?
Cum paucis squalida sublatis de cute nervis,
[Col. 0137A] Intima viperei foveantur viscera sensus?
[805] O bene quod diri erroris malus ille magister
Nullo praelevit lethalia pocula melle:
Sed non ambigua infectum feritate venenum
Protulit, et gustu virus detexit amaro!
Nam si argumenti primordia non onerasset
[810] His quae discipuli dempserunt callidiores,
Innumeras dubio cepisset plasmate mentes;
Quae dum multa vident informia limine in ipso,
Horrida terrificae declinant atria mortis.
Nec jam illis possunt attriti illudere fures,
[815] Quorum quo tendant artes, atque unde oriantur,
Non dubiis promptum est cuivis cognoscere signis.
   [Col. 0137B] [* 4Kb] NON igitur cum damnatis sentire videntur,
Cum dicunt mortem in cunctos transisse per unum
Primum hominem, cujus crimen resperserit omnes
[820] Nec quemquam in vitam aeternam nisi fonte renatum
Venturum: infantesque reos hoc munere solvi,
[Col. 0138A] Quos prima ad mortem generaliter edat origo.
Sed cum damnatis sapiunt, damnataque promunt,
Cum dicunt, nihil esse animis per vulnus avitum
[825] 177 Detractum decoris, splendoremque omnibus illum
Nunc talem innasci, qualis fuit ante ruinam.
Hinc libertatem arbitrii discernere sano
Posse oculo cordis, quidquid sit rite gerendum,
Nec solum ad vitae praesentis commoda solers
[830] Sufficere ingenium, quo se tueatur et ornet;
Sed summis etiam mentem aptam percipiendis
Aeternisque bonis, sponte ad coelestia ferri:
Perque viam ad Christum, quam fecerit ipsa, venire.
   [Col. 0138B] Hinc hominem multa recti assuetudine firmum
[835] Posse repugnare adversis, nec cedere poenis,
Quas superandae animae per carnem admoverit hostis,
Auxilio abscedente Dei, qui deserat apte
Utiliterque suos, ut de certamine agonis
Quaesitas referant palmas: ne nulla piorum
[840] [Col. 0139A] Sint merita, et verae priventur laudis honore;
   Si quod naturae sensu noluntque, voluntque,
Praeceptisque tenent legalibus insinuatum,
Divini auxilii manus hoc operetur in illis:
Ceu solis Christi famulis virtute carere
[845] Sit dignum, et non posse probos apprendere mores,
Quos plerumque habeant etiam simulacra colentes.
    [* 1Kb] TALIA lingua procax cum verbis fundit ineptis,
Effuge, tu nova gens, hostiles effuge sensus,
Et procul a laqueis sapiens abjungere mortis.
[850] Christus enim tua justitia est, quo te duce oportet
Currere, ne cursus, Christo sine, sit vagus error.
[Col. 0139B] Nemo etenim, nemo est, qui non cum vulnere primi
Sit patris genitus: quo vulnere mens prius intus
Percussa est, quam membra foris, cum mente receptum est
[855] Quod regione poli disjecta superbia suasit.
[Col. 0140A] Sic animus, cui lumen erat de lumine summo,
Arbitrium involvit tenebris; et luce relicta,
179 Consilio legit tetrae nigrescere noctis.
Nec jam captivos oculos extollere in altum
[860] Sponte potest: quoniam hoc etiam spoliante tyranno
Perdidit, ut quanto jaceat sub vulnere norit.
    [* 4Kb] SI quid enim de principiis felicibus illi,
Et vita exsilii superest prudenter agenda,
Hoc sanum, et quo nil fuerit sublimius in se
[865] Credit, amatque suum mundi sapientia sensum,
Innumeras sese claram mirata per artes:
Quod conjecturis sublimibus abdita quaerit,
Quod meminit recte, sapit acriter, aestimat apte:
Quod studium fandi excoluit, quod legibus urbes
[870] [Col. 0140B] Instituit, moresque feros ratione recidit,
Ut poenae metus officio certarit amoris.
   Jam cum exercetur numeris, ad sidera coeli
Per cursus noscenda suos, et scire videtur
Defectus solis varios, lunaeque labores,
[875] [Col. 0141A] Quam speciosa sibi est, et quam vanescit in ipsis?
    [* 4Kb] QUAE licet ex primo naturae habeantur honore;
Non tamen ad veram possunt perducere vitam.
(Denique ab his praeceps in multas relligiones
181 Decidit, et factis haesit factore relicto.)
[880] Nam si nunc etiam illaesis vigor ille maneret,
In quo insons natura fuit; sua quemque voluntas
Conciliare Deo, poenaque absolvere posset:
Nequidquam Christus mortem moriendo piaret,
Peccatum et mundi sanguis non tolleret Agni,
[885] Nec genus humanum generari rursus egeret
Conditione nova: quoniam sapientia sana,
Sana fides, sanum arbitrium, mens libera morbo,
[Col. 0141B] Vitam agerent dignam summorum participatu.
    [* 5Kb] SED prostrata semel, quanto natura profundo
[890] Immersa, et quantae sit mole oppressa ruinae;
[Col. 0142A] Verbum homo fit, rerumque sator sub conditione
Servilis formae dignatur virgine nasci.
Inque infirmorum cunctos descendere sensus.
Vexatur virtus, sapientia ludificatur:
[895] Justitia injustos tolerat, clementia saevos:
Gloria contemptum subit, et tormenta potestas:
Inque crucis poenam nulli violabilis usquam
Vita agitur: cujus perimatur morte peremptor -
Justo ut pro injustis effuso sanguine, sit mors
[900] Unius insontis multorum vita reorum.
   Hoc igitur pretio captivi cum redimuntur,
Agnoscant quali conclusi carcere, quove
Obsessi fuerint morbo; quibus eripiendis
Succurri haud aliter potuit quam morte medentis.
[905] [Col. 0142B] Et quia de magnis opibus nonnulla supersunt,
Quae decorent nudos, et quae solentur egenos:
Non ita pro summis oblectent ultima lapsos,
[Col. 0143A] Ut de supplicio tumeant, atque ordine verso,
183 Quo sunt effecti miseri, sint inde superbi.
[910] Aut cum hebetes visus, longa ex caligine tandem,
[Deest hic aliquid, in hunc sensum: In coelum attollunt, et vera luce fruuntur;]
Naturae hoc potius, libertatique volendi,
Quam Christo tribuant: ne scilicet evacuetur
Arbitrii virtus, si desit recta legendi.
[915]    Hoc patribus primis mortis sator insinuatus
Consilio est: hac arte omnes prostravit in uno,
Dum suadet multo praestantius esse, quod ipsis
(Non tribuente licet Domino) sponderet habendum
[Col. 0143B] Prudens libertas, vetitoque instructa cupido:
[920] Quae nunc per veteris serpens vestigia fraudis,
Deceptos simili studet inflammare furore:
Ut quoniam pulchrum est veris impendere curam,
Justitiaeque avidos bona nosse et velle salubre est:
Suadeat ingenio cujusque hoc lucis inesse
[925] Ut naturali mens vivida mobilitate,
[Col. 0144A] Non spirante Deo, Christi exardescat amore,
Utque ita salvatrix nil gratia conferat istis,
Sed referat; pretioque bonos, non munere ditet.
[* 1Kb] HIS de seminibus multo jam plura oriuntur,
[930] Et frumenta inter primo turgentia lacte,
Spinis fulta subit seges horrida zizaniorum.
   Sed nos qui Domini semen sumus, agricolaeque
Stamus ope, et supera perflati vivimus aura,
Viperei calicis gustum procul excutiamus:
[935] Divinique operis constanter confiteamur
Figmentum nos esse novum, quod prorsus ab illa
Stirpe vetustatis discretum est, atque recisum,
Et jam sit penitus carnalis originis exsors,
185 Qui membrum est Christi, capitisque in corpore vivit:
[940] [Col. 0144B] A quo subjectos vigor omnis manat in artus;
Et sic quaeque suo vegetantur in ordine partes,
Ut quod agunt, et dispositis quod motibus explent,
Ex illo possint, qui summa atque ultima pacans,
Ut nos insereret summis, se miscuit imis.
[945] [* 9Kb] CONTICEANT igitur qui dicunt esse cavendum
[Col. 0145A] Ne desit sanctis sumendae causa coronae,
Si non ipsorum bona repperiantur in illis.
Hoc etenim tumida nimis impietate docentes,
Quid nisi justitia nos et virtute, Deoque,
[950] Dispoliare volunt: ne lux in nocte coruscet,
Languida ne in vires redeant, ne mortua vivant.
Sed nobis summo verorum a fonte bonorum
Haurire haec, supero et semper splendore nitere,
Gloria sit; non spes in feni flore caduco.
[955] Sicut enim palmes nullos valet edere fructus
Non in vite manens, quae de radice ministra
Succum agat in frondes, et musto compleat uvas:
Sic infecundi virtutum, et fruge carentes
Perpetui cibus ignis erunt: qui vite relicta
[960] Audent effusa de libertate comarum
[Col. 0145B] Fidere, ne Christi sint ubertate feraces:
Et mage se credunt propriis excellere posse,
Quam si virtutum placitarum sit Deus auctor.
Viles ergo putent se deformesque futuros,
[965] Cum transformatis fiet Deus unica sanctis
Gloria: corporei nec jam pressura laboris
Conteret incertos, sed in omnibus omnia semper
Christus erit. Quod si pulchrum et super omnia magnum est,
Cur pudet hac etiam fletus in valle potentes
[970] Esse Deo, minimumque operis mortalis habere,
[Col. 0146A] Quod non est nisi peccatum quo discrucietur
Libertas: ad quam solam male gesta recurrunt?
187 Et tamen in sanctos animum cum intendimus actus,
Cum desideriis carnis mens casta repugnat,
[975] Cum tentatori non cedimus, et per acerbas
Vexati poenas, illaeso corde manemus;
Libertate agimus; sed libertate redempta,
Cui Deus est rector, summoque ex lumine lumen,
Vita, salus, virtus, sapientia: gratia Christi est,
[980] Qua currit, gaudet, tolerat, cavet, eligit, instat,
Credit, sperat, amat, mundatur, justificatur.
   Si quid enim recti gerimus, Domine, auxiliante
Te gerimus; tu corda moves; tu vota petentis
[Col. 0146B] Quae dare vis, tribuis, servans largita, creansque
[985] De meritis merita, et cumulans tua dona coronis.
Non autem hoc curam minui, studiumque resolvi
Virtutum, aut opus ingenii torpere putandum est,
Quod bona sanctorum tua sunt, et quidquid in illis
Aut sanum, aut validum est, de te viget: ut videatur
[990] Nil actura hominis, te cuncta gerente, voluntas:
Quae sine te quid agit, nisi quo procul exsulet a te?
Praecipites semper calles, et devia motu
[Col. 0147A] Ingressura suo: nisi fessam, tu bone, et aegram
Suscipias, referas, foveas, tuearis, honestes.
[995]    Tunc fiet cursus velox, oculique videntes,
Libera libertas, sapiens sapientia, justum
Judicium, et fortis virtus, et sana facultas.
   Hujus opis semper, Pater, indigeamus: ab ipsa
[Col. 0148A] Prodeat arbitrium nostrum, nihil hac sine sensus
[1000] Corporei possint, opus ut servile quiescat.
189 Et tua dum in nobis agitur, non nostra voluntas,
Legitima in sanctis ducamus sabbata festis.



[EPIGRAMMATA.]




[Col. 0147]
ADMONITIO IN DUO OPUSCULA QUAE SEQUUNTUR.

Subjecta duo epigrammata in obtrectatorem sancti Augustini, sive idem sit, sive diversi agnoscantur aeque prava sentientes, et codicum tam mss. quam editorum auctoritate, et omnium aetatum suffragio S. Prospero assignantur. Quem vero inter multos doctrinae Augustinianae adversarios impetat auctor, non pari facilitate decernitur, cum hactenus tacitum ipsius nomen dubitationi locum praebuerit. Hunc autem esse Vincentium Lirinensem monachum Commonitorii auctorem pluribus probatum legere licebit apud saepe laudatam dissertationem 9 Anthelmii. Hic enim in opere illo alias vere aureo, id praecipue intendisse putatur, ut Augustini doctrinam in novitatis suspicionem traheret. Rem antea animadverterunt probaruntque post Vossium viri doctissimi Hen. Norisius Histor. Pelag. cap. 11, lib. II, nec non Nat. Alexander Hist. Eccles. tom. X, cap. 3, art. 7, § 7. Quorum momentis et istud spicilegii instar subjicit, scilicet: Cum ex Augustino in lib. de Praedest. SS. c. 3 et 4 notum sit S. antistitem initio conversionis Massiliensium sententiam circa fidei et bonae voluntatis initia diserte tradidisse; Semipelagiani Massilienses his anterioribus libris veluti clypeo utebantur, et qualibet occasione Augustini discipulis reponebant, se in istis suis sensibus Augustini verba sectari: cum vero Augustinianae doctrinae defensorum valida esset exceptio, S. doctoris scientiam incrementorum profectibus eo pervenisse ut agnosceret castigaretque senex quae juvenis ignoraverat ac minus perite scripserat, illi reclamabant, anteriora Augustini scripta ideo magis aliis quibusque probanda, quod illis suffragaretur antiquitas, posteriora vero nonnisi novitate nili possent. At vehementius instabat, omnium sanctorum et eruditorum fratrum nomine, Prosper in responsis ad Genuensium dubia super his maxime proposita, aiens: Quia nec justa nec rationabilis intelligitur eorum esse persuasio, qui hujus viri scientiam, tot incrementorum profectibus aedificatam, ad adolescentiae rudimenta revocabant, ut magis suffragaretur haereticis quod inter initia conversionis suae imperite senserat, quam prodesset catholicis quod pontificali diligentiae veritas revelarat; merito illos hoc praejudicio utentes, et in his quae dudum abdicata fuerant immorantes, pii doctoris gravitas notat, quod qui curaverunt omnes sensus ipsius indagare, noluerunt cum ejus eruditione proficere. Quibus ille quasi reponere satagens in Commonitorio, cum auream illam sententiam sub finem posuisset, Eadem tamen quae didicisti doce, ut cum dicas nove, non dicas nova: sic tandem Augustini discipulorum objectionem ingeniose proponit ac resolvit: »Sed forsitan dicet aliquis, Nollusne ergo in Ecclesia Christi profectus habetur religionis? Habeatur plane et maximus (nam quis ille est tam invidus hominibus, tam exosus Deo, qui id prohibere conetur?): sed tamen ut vere profectus sit ille fidei, non permutatio. Si quidem ad profectum pertinet ut in semetipsam unaquaeque res amplificetur, ad permutationem vero, ut aliquid ex alio in aliud transvertatur. Crescat igitur oportet, et multum vehementerque proficiat, tam singulorum quam omnium, tam unius hominis quam totius Ecclesiae aetatum ac saeculorum gradibus, intelligentia, scientia, sapientia; sed in suo dumtaxat genere, in eodem scilicet dogmate, eodem sensu, eademque sententia.« Haec Vincentius, cujus et alia priora et posteriora si in postremos Augustini libros torta sunt, ista similiter in illos et illorum defensores retorta nemo negare poterit, quaeque deinceps ille auctor eo artificio profert, ut tanto magis videantur in sancti Hipponensis praesulis placita latenter invehi, quanto in alias omnes haereses studiosius insurgere prima fronte perspicitur. Illa tamen cum immerito Augustinum ferirent, haereses omnes, tam praeteritas quam secuturas, uno ictu confoderunt. Reliqua in doctissimo Censore leget cui vacat: nos amplioribus supersedemus, haec satis fore arbitrantes




[Col. 0149]
S. PROSPERI AQUITANI [a 1Kb] EPIGRAMMA [b 1Kb] IN OBTRECTATOREM AUGUSTINI.


[Col. 0149A] 191 [c 1Kb] Quidam dictiloqui libros senis Augustini
   Carpere, et adversum condere fertur opus.
Usque adeone bonum ingenium, et facundia dives,
   Ostentare artem non aliter potuit;
[d 1Kb] In nova prostratas acies nisi bella cieret,
   Impiaque exstinctis hostibus arma daret.
Haec pugna, incentor, mors est tua, te [e 1Kb] stylus iste
   [Col. 0150A] Conficit, et verbis perderis ipse tuis.
Dumque doces quantum valeat mens libera, monstras
   Velle tuum tibimet sufficere ut pereas.
   Verte gradum, fuge perniciem; stratosque re belles
   Oris apostolici fulmine ubique vide.
Nec te [f 2Kb] mutato defendi nomine credas.
   Si pastorem ovium laedere vis, [g 2Kb] lupus es.




[Col. 0149]
S. PROSPERI AQUITANI [a 1Kb] EPIGRAMMA IN EUMDEM AUT ALIUM QUEMPIAM AUGUSTINI OBTRECTATOREM.


[Col. 0149C] 193 Contra Augustinum narratur serpere quidam
   [Col. 0150C] Scriptor, quem dudum livor adussit edax:
[Col. 0151A] [a 2Kb] Qui caput obscuris contectum utcumque cavernis
   Tollere humo miserum perpulit anguiculum.
Aut hunc fruge sua aequorei pavere [b 1Kb] Britanni,
   Aut huic [c 2Kb] Campano gramine corda tument.
195 Quae concepta fovet promat, quae parturit edat;
   [Col. 0152A] Seu vetere armatur dogmate, sive novo.
In quoscumque sinus spirarum torqueat orbes,
   Et fallax multa contegat arte caput;
Currentem attritos super aspidas et basiliscos
   Declinare [d 1Kb] senem vipera non poterit.



[EPITAPHIUM NESTORIANAE ET PELAGIANIAE.]




[Col. 0151]
ADMONITIO IN EPITAPHIUM NESTORIANAE ET PELAGIANAE HAERESEON.

Ut hoc epitaphium plane intelligatur, duo veluti capita in haeresi Nestoriana attendenda sunt. Unum circa unionem naturae humanae cum divina in Christo, quam Nestorius per solam inhabitationem, non vero in unitatem personae factum fuisse praedicabat, ita ut duae essent in Christo personae aeque ac duae naturae, nec idem esset Filius Dei, qui filius Mariae. Alterum caput rationem spectat qua Jesus ad eam, qualiscumque sit, unionem pervenerit. Non enim eam statim in ipso conceptu obtinuisse, sed suis postmodum meritis consecutum fuisse affirmabat. Quare vetus Chronologus apud Liberatum, haec habet de haeresi Nestoriana: Felice et Tauro coss., Nestorius Constantinopolitanus episcopus novum Ecclesiis molitur errorem inducere, praedicans Christum hominem tantum, non etiam Deum natum, eique divinitatem collatam esse pro merito dicit. Hunc posteriorem errorem potissimum spectat sanctus Prosper, et in eo Nestorianam haeresim cum Pelagiana comparat. Illam vero ait Pelagianae genitricem simul et natam esse: genitricem, quia error illius qui in capite gratiam destruit, et qui Jesum dignitatem Christi propriis meritis assecutum fuisse contendit (quae est haeresis Nestorii), fons et principium est erroris illius qui gratiam in membris evertit, quique homines Christianorum dignitatem propriis meritis sibi comparare posse affirmat (quae est haeresis Pelagii): natam vero, quia Nestorius suam non vulgavit haeresim nisi post damnatos Pelagianos. Atque adeo cum in istius epitaphii limine Nestorianam haeresim Pelagianae successisse dixisset, quasi postmodum ortam, quod verum est, si illius per Nestorium divulgationem consideres, postea tamen utramque simul ortam esse ait, tum ob affinitatem et cognationem, quae inter utriusque errores intercedit, tum etiam quia ante Nestorium Nestoriana haeresis in Pelagiana continebatur: ut patet ex Leporio Gallicano monacho, qui cum esset Pelagiani dogmatis acerrimus defensor, illam etiam ob quam postea Nestorius damnatus est haeresim docuit; sed Augustini opera ad sanam mentem rediit. Nestorius suam divulgavit haeresim paulo post damnatos Pelagianos, circa annum 429.

Hoc idem epitaphium a Prospero nostro utriusque haeresis tumulo appensum negarat Joan. Garnerius soc. Jesu in cap. 7 dissert. 7 ad Marii Mercatoris Opera; simile quiddam aenigmati proferri contendens, cum dicitur alteram haeresim alterius fuisse matrem simul et filiam: quae ingeniose quidem dicta fatetur, sed vere fuisse negat: hincque probare nititur quod a tertio saeculo per deliria Samosateni Nestoriano errori praeludi coeperit, subjicitque dandam eo faciliorem veniam poetae nostro, quod ipse quoque Cassianus in eodem peccaverit, et suam in sententiam traxerit amicum Leonem Magnum, aliosque postmodum plures eorum auctoritatem secutos.

Quibus non obstantibus, tale opusculum Prospero abjudicandum negat Anthelmius dissert. 9 in Opera SS. Leonis et Prosperi, tum propter auctoritatem Cassiani et Leonis Magni, quibus si hoc licuit serio disserentibus, multo indulgentius poetae condonandum, non tam ad historiae normam loquenti, quam consepultis erroribus laxatis habenis inflatisque, ut aiunt, tibiis volenti illudere Maxime cum haec utriusque haereseos comparatio non semel ab eo usurpata deprehendatur, sed et in Chronico ipso narret quod apud Ephesum Nestorius cum haeresi nominis sui, et cum multis Pelagianis, qui cognatum errori suo juvabant dogma, fuerit damnatus, et hanc ipsam utriusque erroris contresserationem Cassiano exprobret libri adversus eum scripti cap. 21: Per hunc virum (Coelestinum) etiam Orientales Ecclesiae gemina peste purgatae sunt, quando Cyrillo Alexandrinae urbis antistiti ad exsecrandam Nestorianam impietatem, apostolico auxiliatus est gladio, quo etiam Pelagiani dum cognatis confoederantur erroribus, iterum prosternerentur. Quo autem sensu haec inter utrumque affinitas intelligenda veniat, jam supra fuse satis explicatum habes.




[Col. 0153]
S. PROSPERI AQUITANI [a 1Kb] EPITAPHIUM NESTORIANAE ET PELAGIANAE HAERESEON. (Nestoriana haeresis loquitur.) (C)


[Col. 0153A] 197 [b 1Kb] Nestoriana lues [c 1Kb] successi Pelagianae,
   Quae tamen est [d 1Kb] utero praegenerata meo.
Infelix miserae [e 1Kb] genitrix et filia natae,
   Prodivi ex ipso germine quod peperi.
Nam fundare arcem meritis prior orsa superbis,
    [f 1Kb] De capite ad corpus ducere opus volui.
Sed mea dum [g 1Kb] proles in summa armatur ab imis,
   Congrua bellandi tempora non habui.
199 Et consanguineae post tristia [h 1Kb] vulnera fraudis,
   Aspera conserui praelia fine pari.
Me tamen [i 1Kb] una dedit victam sententia letho:
   Illa volens [j 1Kb] iterum surgere [k 1Kb] bis cecidit.
[Col. 0154A] Mecum oritur, [l 1Kb] mecum moritur, mecumque sepulcrum
   Intrat, et inferni carceris ima subit.
Quo nos praecipites insana superbia mersit,
   Exutas donis, et tumidas meritis?
Nam Christum pietate operum et mercede [m 1Kb] volentes
   Esse Deum, in capitis foedere non stetimus;
Sperantesque animi de libertate coronam,
   Perdidimus quam dat gratia justitiam.
Quique igitur geminae miseraris busta ruinae,
   Ne nostro exitio consociare cave.
Nam si quae Domini data munera sero fatemur,
   Haec homini credis debita, [n 1Kb] noster eris.



[PRO AUGUSTINO RESPONSIONES AD CAPITULA GALLORUM.]




[Col. 0155]
ADMONITIO IN PROSPERI PRO AUGUSTINO RESPONSIONES AD CAPITULA GALLORUM.

Doctrinam quam S. Augustinus contra Pelagianos, inimicos gratiae Christi, per annos viginti et amplius, zelo vere apostolico accensus, nec ab apostolicae Pauli doctrinae principiis vel transversum unguem (ut aiunt) declinando, defenderat, quam sedis apostolicae pontifices, tamquam apostolicam et catholicam, sua auctoritate roboraverant. Galli quidam presbyteri, nec tam eximiis S. Prosperi versibus convicti, sed propriis praejudiciis plus aequo servientes, partim ex ignorantia, partim ex ingenii sui confidentia majore, reprobare non sunt veriti. Unde ut tam sublimis doctrinae praeconem cum doctrina in odium plurium adducerent, in mentem ipsis venit loca quaedam, e scriptis maxime paulo ante mortem ab eo in lucem emissis, mala arte ex operum contextu evellere, et sub verbis ad invidiam ei comparandam compositis in indiculum redacta, passim apud indoctam plebem disseminare. Quorum iniquis conatibus obluctari satagens strenuus sancti doctoris discipulus et assertor, quae illi ex perverso intellectu damnabant, rectam explicationem et Augustini libris omnino conformem, sufficiendo defendere non distulit: hoc intendens, ut simplicium fides salra maneret contra subreptiones iniqua loquentiam, et tota eximii in Ecclesia magistri auctoritas debita veneratione non fraudaretur; sicque (Deo operante) et infesti illi Augustinianorum operum censores ad saniorem mentem reversi, in nullo amplius a tramite rectae et salubris doctrinae deviarent.

Qui fuerint illi designare aut non potuit aut noluit: cum illi forte nomina sua prodere erubescerent, magis quam perversos sensus evulgare. Erant certe ex Massiliensibus, Cassiani discipulis forte aut sectatoribus, qui talis viri gloriam ultra modum aemulabantur, qui aegre ferebant non probari Prospero sui magistri ingenio confictum systema. Cui quidem ut obsequium aliquod pro viribus praestarent. Augustinum ipsum rati sunt impeti a se debere, et ab adepta auctoritate fideque esse submovendum. Quod non multo post sancti Augustini obitum, id est, anno circiter 431, contigisse facile crediderimus.

Objectionibus ergo quindecim doctrinam Augustini traducere molientes, septem priores contra praedestinationem gratuitam hominum quorumdam prae aliis dirigunt; octavam de voluntate Dei erga salutem hominum nonam circa extensionem redemptionis Christi; decimam de dispensatione Evangelii; undecimam et duodecimam, quod Deus auctor esse peccatorum diceretur; decimam tertiam de fine creationis hominum; decimam quartam, quod incredulitas Deo ascribatur; decimam quintam, de praescientiae cum praedestinatione confusione. Singulis S. Prosper quantum satis est respondens, totidem sententiis postea subjectis, sensus suos in ante dictis fusius expressos sub simplici expositione oculis legentium subjicit: ut inde manifestum fiat omnibus, ea quae de supra scriptis capitulis intelligebat, nulla eum circumloquendi arte praetexere, sed absolute ac libere et prava respuere, et consensum probabilibus non negare: ut ait in fine operis.




[Col. 0155]
S. PROSPERI AQUITANI PRO AUGUSTINO RESPONSIONES AD CAPITULA OBJECTIONUM GALLORUM CALUMNIANTIUM [a 1Kb] . (C)



Praefatio.

[Col. 0155A] 203 Doctrinam, quam sanctae memoriae Augustinus episcopus contra Pelagianos inimicos gratiae Christi, et liberi arbitrii [b 1Kb] decomptores, per multos annos apostolice asseruit, litterisque mandavit, quibusdam visum est, [c 1Kb] aut non intelligendo, aut intelligi eam nolendo, reprehendere: et hoc quasi compendium cognitionis his qui judicio eorum ducebantur, afferre; ut quae in libris praedicti viri damnabilia se reperisse jactabant, brevium capitulorum [Col. 0156A] indiculis [d 1Kb] publicarent: talique commento [e 1Kb] et detestationem ejus quem impeterent, obtinerent; et ab his quae infamassent, curam exterriti lectoris 204 averterent. Ne ergo hanc persuasionem temere quis recipiat, et talem putet sensum scriptis catholici inesse doctoris, qualem eum qui frustra calumniantur [f 1Kb] ostentant; singulis capitulis quae [g 1Kb] damnationis titulo praenotarunt, brevi et absoluta professione respondeo; in nullo recedens a tramite [Col. 0157A] earum definitionum quae in sancti viri disputationibus continentur: ut facile vel tenuis diligentiae advertat inspector, quam injustis opprobriis catholici praedicatoris memoria carpatur; et in quod [Col. 0158A] peccatum cadant qui, aliena instigatione commoti, scriptorem celeberrimi nominis [a 1Kb] promptius habeant culpare quam nosse.



PARS PRIMA. SINGULIS OBJECTIONIBUS SINGULAE RESPONSIONES.
[Col. 0157]


CAPITULUM I.
[Col. 0157A]


OBJECTIO.

205 Quod ex praedestinatione Dei, velut fatali necessitate, homines ad peccata compulsi cogantur in mortem.



RESPONSIO.
[Col. 0157B]

Praedestinationem Dei nullus catholicus [a 1Kb] Christianus negat: fatalem autem necessitatem multi etiam non Christiani refutant. Peccatum ergo ad mortem trahit; sed ad peccandum neminem Deus cogit. Nemini enim mandavit impie agere (Eccli. XV, 21); [b 1Kb] et: Odisti, Domine, omnes qui operantur iniquitatem; perdes eos qui loquuntur mendacium (Psalm. V, 7). Proinde qui praedestinationis nomine fatum praedicat, tam non est probandus quam qui fati nomine veritatem praedestinationis infamat. Fati enim opinio vana est, et de falsitate concepta: praedestinationis autem fides multa sanctarum auctoritate Scripturarum [c 1Kb] munita est, cui nullo modo fas est ea quae ab hominibus male aguntur ascribi; qui [d 1Kb] in [Col. 0157C] proclivitatem cadendi non ex conditione Dei, sed ex primi patris praevaricatione venerunt. [e 1Kb] De cujus poena nemo liberatur, nisi per gratiam Domini nostri Jesu Christi, praeparatam et praedestinatam 206 in aeterno consilio Dei ante constitutionem mundi.



CAPITULUM II.



OBJECTIO.

Quod ab eis qui non sunt praedestinati ad vitam, non auferat percepta baptismi gratia originale peccatum.



RESPONSIO.

Omnis homo qui credens in Patrem, et Filium, et Spiritum sanctum, regeneratur in baptismo, [f 1Kb] tam a propriis peccatis quae mala voluntate et actione contraxit, quam ab originali quod a parentibus traxit, [Col. 0158A] absolvitur. Sed [g 1Kb] relapsum post baptismum ad infidelitatem et impios mores, qui negat originali peccato fuisse purgatum, tam falsa opinatur quam qui eumdem asserit non aeterna morte esse damnandum. Qui enim recedit a Christo, et [h 1Kb] alienus a gratia finit [Col. 0158B] hanc vitam, quid nisi in perditionem cadit? Sed non in id quod remissum est recidit, [i 1Kb] nec in originali peccato damnabitur, qui tamen, propter postrema crimina, ea morte afficietur quae ei propter illa quae remissa sunt debebatur. Quod quia Dei praescientiam nec latuit, nec fefellit, sine dubio talem numquam elegit, numquam praedestinavit, et periturum numquam [j 1Kb] ab aeterna perditione discrevit.



CAPITULUM III.



OBJECTIO.

207 Quod [k 1Kb] non praedestinati ad vitam, etiamsi fuerint in Christo per baptismum regenerati, et pie justeque vixerint, nihil eis prosit; sed tamdiu reserventur, donec ruant et pereant; nec ante eos ex hac vita, quam hoc eis contingat, auferri.



RESPONSIO.
[Col. 0158C]

A sanctitate ad immunditiam, a justitia ad iniquitatem, a fide ad impietatem plerosque [l 1Kb] transire non dubium est: et ad tales praedestinationem filiorum Dei [m 1Kb] et cohaeredum Christi non pertinere certissimum est. [n 1Kb] Quod ergo hujusmodi in haec prolapsi mala sine correctione poenitentiae defecerunt, non ex eo necessitatem pereundi habuerunt, [o 1Kb] quia praedestinati non sunt: [p 1Kb] sed ideo praedestinati non sunt, quia tales futuri ex voluntaria praevaricatione praesciti sunt. Quod autem illos non eo tempore quo in fide recta et bonis moribus erant, ab hac vita Deus abstulit, ad occulta ejus judicia, quae tamen numquam sunt injusta, referendum est. Quis enim nesciat intra unam conditionem mortalitatis humanae, ab [Col. 0159A] unius horae infantia, usque [a 1Kb] ad annosissimam senectutem, exitus morientium, impari aetatis fine variari; neque cujusquam animam, vel citius vel tardius quam Deus voluerit, a corpore [b 1Kb] quod vivificat abscedere? Si ergo aliquis in vitae suae longitudine deseruit Deum; bono, quod erat ex Deo, male usus est. Nam [c 1Kb] longaevitas non est nisi ex Deo. Et quod ex Deo est, nonnisi bonum est: et quod bonum est, mali causa non est. Non itaque recte opinatur qui putat [d 1Kb] prorogatorem vitae, lapsuris auctorem esse peccati: cum utique non peccatum sit diu vivere, sed male vivere: quod etiam in paucorum annorum aetate fieri potest. Igitur sicut bona opera ad inspiratorem eorum Deum, ita mala ad eos sunt referenda qui peccant. Non enim relicti sunt a Deo, [Col. 0159B] ut relinquerent Deum: sed reliquerunt, et relicti sunt, et ex bono in malum propria voluntate mutati sunt: 208 atque ab hoc licet fuerint renati, fuerint justificati, ab eo tamen qui illos tales praescivit non sunt praedestinati.



CAPITULUM IV.



OBJECTIO.

Quod non omnes [e 1Kb] homines vocentur ad gratiam.



RESPONSIO.

Non omnes vocari ad gratiam eos quibus [f 1Kb] omnibus Evangelium praedicatur, non recte dicitur; etiamsi sint qui Evangelio non [g 1Kb] obediunt: nisi ad eos respiciatur quibus nondum sacramentum crucis Christi et redemptio sanguinis ejus innotuit. [h 1Kb] Quia etiamsi constaret quod jam in universis nationibus et omnibus [Col. 0159C] finibus terrae totus mundus Evangelium recepisset (quod utique futurum verissime praenuntiatum est), non esset tamen dubium, a tempore resurrectionis Domini usque ad praesentem aetatem fuisse homines qui ab hac vita sine Evangelii cognitione [i 1Kb] transierunt, [j 1Kb] de quibus dici possit quod vocati non sint, quia nec spem vocationis audierint. Quod si quisquam hanc vocationis plenariam generalitatem ita semper asserit celebratam, ut ab ascensione Domini [k 1Kb] in coelum ne unus quidem annus effluxerit intra quem non ad omnes praedicatio missa pervenerit; [l 1Kb] videat quomodo tunc Asianos vocatos probet, quando apostoli, sicut scriptum est, vetiti sunt a Spiritu sancto loqui verbum [m 1Kb] Dei in Asia (Act. XVI, 7); aut Bithynios, ad quos iidem apostoli tentabant [Col. 0160A] ire, et non permisit eos [n 1Kb] Spiritus Jesu. Videat etiam quomodo tueatur denuntiationem ipsius Veritatis, dicentis: Praedicabitur hoc Evangelium [o 1Kb] regni in universo orbe, in testimonium omnibus gentibus, et tunc veniet finis (Matth. XXIV, 14). Nutat namque (quod [p 1Kb] dici nefas est) fides verbi, si ante quadringentos annos Evangelio impletus est mundus, et adhuc Domini differtur adventus. Postremo [q 1Kb] respiciantur etiam inter Christianos populos tot millia parvulorum, qui ab hac vita sine baptismo transierunt [r 1Kb] et aliquo modo probentur vocati, [s 1Kb] quibus nec plantator praedicare, nec rigator potuit subvenire.



CAPITULUM V.



OBJECTIO

209 Quod qui vocati sunt, non aequaliter sint vocati, [Col. 0160B] sed alii ut crederent, alii ut non crederent.



RESPONSIO.

Si vocatio in Evangelii tantum praedicatione intelligatur, non veraciter dicitur quod aliis atque aliis aliter atque aliter praedicetur, cum unus sit Deus, una fides, una regeneratio, una promissio. Si autem [t 1Kb] ad effectum plantationis et rigationis aspicitur, aliud actum est cum eis quorum exteriores aures corporali voce pulsatae sunt; [u 1Kb] aliud in eis quorum interiorem sensum Deus aperuit, et in quorum corde posuit fidei fundamentum [v 1Kb] dilectionisque fervorem. Quosdam autem ideo vocatos dicere ut non crederent, nimis absurdum est: quasi vocatio eis causa infidelitatis exstiterit, et praedicatio fidei fecerit infideles. Quamvis enim dispensatores verbi Dei quibusdam sint, sicut [Col. 0160C] scriptum est, odor vitae ad vitam, quibusdam autem, [x 1Kb] odor mortis ad mortem (II Cor. II, 16): Deo tamen bonus Christi sunt odor, qui praedicant Christum crucifixum, Judaeis quidem scandalum, gentibus autem stultitiam, ipsis autem vocatis Judaeis et Graecis, Christum Dei virtutem et Dei sapientiam. [y 1Kb] Quod ergo praedicatus Christus crucifixus Judaeis erat scandalum, et gentibus stultitia, humanae voluntatis faciebat aversio: [z 1Kb] quod vero ipsis vocatis Judaeis et Graecis Christus erat Dei virtus et Dei sapientia, divinae gratiae praestabat operatio.



CAPITULUM VI.



OBJECTIO.

Quod liberum arbitrium in homine nihil sit: sed sive [Col. 0161A] ad bonum, sive ad malum, [a 1Kb] praedestinatio Dei in homini us operetur.



RESPONSIO.

Liberum arbitrium nihil esse, vel non esse, perperam dicitur: sed ante illuminationem fidei in tenebris illud et in umbra mortis agere, non recte negatur. Quoniam priusquam a dominatione diaboli per Dei gratiam liberetur, in illo profundo jacet 210 in quod se sua libertate demersit. Amat ergo languores suos, et pro sanitate habet quod aegrotare se nescit, donec prima haec medela conferatur aegroto, ut incipiat nosse quod langueat, et possit [b 1Kb] opem medici desiderare, qua surgat. Justificatus itaque homo, id est, ex impio pius factus, nullo praecedente bono merito, accipit donum, [c 1Kb] quo dono acquirat et [Col. 0161B] meritum: ut quod in illo inchoatum est per gratiam Christi, etiam per industriam liberi augeatur arbitrii; numquam remoto adjutorio Dei, sine quo nec proficere, nec permanere in bono quisquam potest. Praedestinationem autem Dei sive ad bonum, sive ad malum, in hominibus operari [d 1Kb] ineptissime dicitur, ut ad utrumque homines quaedam necessitas videatur impellere, cum in bonis voluntas sit intelligenda de gratia, [e 1Kb] in malis autem voluntas intelligenda sine gratia.



CAPITULUM VII.



OBJECTIO.

Quod Deus quibusdam filiis suis, quos regeneravit in Christo, quibus fidem, spem, dilectionem dedit, ob hoc non det perseverantiam, quia non sunt a massa perditionis [f 1Kb] praescientia Dei et praedestinatione discreti.



RESPONSIO.
[Col. 0161C]

Ex regeneratis in Christo Jesu, quosdam relicta fide et piis moribus, apostatare a Deo, et impiam vitam in sua aversione finire, multis (quod dolendum est) probatur exemplis. Sed [g 1Kb] horum lapsum Deo ascribere, immodicae pravitatis est: [h 1Kb] quasi ideo ruinae ipsorum impulsor atque auctor sit, quia illos ruituros propria ipsorum voluntate praescivit, et ob hoc a filiis perditionis nulla praedestinatione discrevit. Nam quomodo eos haberet [i 1Kb] praeordinata in Christo electio, quos discedentes a Christo habitura erat justa damnatio. Cum autem dubium non sit [Col. 0162A] [j 1Kb] donum Dei esse perseverantiam in bono usque ad finem, [k 1Kb] quam istos, ex eo ipso quod non perseveraverunt, non habuisse manifestum est; non est calumniandum Deo, quare istis non dederit quod aliis dedit; sed confitendum est et misericorditer eum dedisse quod dedit, et juste non dedisse 211 quod non dedit: ne quemadmodum ex libero arbitrio oritur causa labendi, ita ex ipso [l 1Kb] oriri videatur et standi; cum illud humano fiat opere, hoc divino impleatur ex munere.



CAPITULUM VIII



OBJECTIO.

Quod non omnes homines velit Deus salvos fieri, sed certum numerum praedestinatorum.



RESPONSIO.

[Col. 0162B] Si circa universitatem generis humani salvandam et in agnitionem veritatis vocandam, ita indifferens [m 1Kb] per omnia saecula asserenda est voluntas Dei, ut usquequaque [n 1Kb] neminem hominum praetermisisse monstretur; impenetrabilis judiciorum Dei altitudo pulsatur. Quare enim in praeteritis saeculis dimiserit Deus omnes gentes ingredi vias suas (Act. XIV, 2), quando Jacob elegit sibi Dominus (Psal. CXXXIV, 4); et non fecit taliter omni nationi, et judicia sua non manifestavit eis (Psal. CXLVII, 20): et cur qui aliquando non populus, nunc autem populus Dei sit; et quorum aliquando non misertus est, nunc autem misereatur (I Petr. II, 10); [o 1Kb] et ubi dictum est, Non plebs mea vos, ibi vocentur filii Dei vivi (Osee II, 24); et quare quod quaerebat Israel non sit consecutus, [Col. 0162C] electio autem consecuta est (Rom. IX, 26); caeteri vero excaecati sunt (Rom. XI, 7); impossibile est comprehendere, et periculosae curiositatis est quaerere: cum tamen, quod nulla sit apud Deum iniquitas (II Par. XIX, 7), nemini liceat ignorare: nec alia gratia aut alia fide quemquam hominum, sive ante legem, sive legis tempore justificatum esse credendum sit, quam hac eadem per quam Dominus noster Jesus Christus, secundum consilium voluntatis suae, in fine saeculorum venit quaerere et salvare quod perierat. Causas vero operum et judiciorum Dei, qui ex toto ad humanas voluntates et actiones refert, quas tamen [p 1Kb] in parvulorum adoptione aut abdicatione non invenit, [Col. 0163A] et dispensationes Dei ex liberi arbitrii vult mutabilitate variari, profitetur sibi scrutabilia judicia Dei et vestigabiles vias ejus: et quod doctor gentium Paulus [a 1Kb] non audebat attingere (Rom. XI, 33), hic se existimat reseratum 212 posse vulgare: quodque non minoris impietatis est, ipsam gratiam, qua salvamur, aut bonis meritis docet rependi, aut malis affirmat arceri. Remoto ergo obscurarum turbine quaestionum, [b 1Kb] ad revelatae nos gratiae latitudinem conferamus; dicamusque [c 1Kb] cum Apostolo, [d 1Kb] Quoniam Deus vult omnes homines salvos fieri, et in agnitionem veritatis venire (I Tim. II, 4). Et iterum dicamus cum Apostolo, Qui est salvator omnium, maxime fidelium (I Tim. IV, 10). Et audiamus Dominum dicentem apostolis suis, Euntes ergo, docete omnes gentes, baptizantes eos [Col. 0163B] in nomine Patris, et Filii, et Spiritus sancti, docentes eos [e 1Kb] servare omnia quaecumque mandavi vobis (Matth. XXVIII, 19). Audiamus quoque ad Abraham promissionem Dei dicentis, In semine tuo benedicentur omnes tribus terrae (Genes. XXII, 18): et si Filii promissionis sumus, non haesitemus diffidentia (Rom. IV, 20), sed cum patre nostro Abraham demus gloriam Deo, et plenissime credamus, quoniam [f 1Kb] quod promisit, potens est et facere (Ibid., 21). Audiamus David prophetantem, Commemorabuntur et convertentur ad Dominum universi fines terrae, et adorabunt in conspectu ejus omnes patriae gentium (Psal. XXI, 28). Et alibi, Et benedicentur in ipso omnes tribus terrae, omnes gentes magnificabunt eum (Psal. LXXI, 17). Et alibi, Omnes gentes quascumque fecisti, venient et [Col. 0163C] adorabunt coram te, Domine, et glorificabunt nomen tuum (Psal. LXXXV, 9). Quae promissiones quia verissimae sunt, nec possunt ex ulla parte [g 1Kb] nutare, in his implentur qui salvi fiunt per universos fines terrae: quoniam [h 1Kb] quod promisit Deus, potens est et facere (Rom. IV, 21). Haec ergo est illa totius humani generis assumptio, haec filiorum Dei adoptio, haec gentium plenitudo, praescita et praedestinata in Christo ante mundi constitutionem. [i 1Kb] Haec est Jerusalem, quae ab initio usque in finem lapidibus vivis et electis aedificatur (I Petr. II, 5), ut civitas fundata in [Col. 0164A] ipso angulari lapide Christo Jesu, in quo omnis aedificatio constructa (Ephes. II, 20, 21), crescit in templum sanctum in Domino. De his lapidibus nihil ejicitur, nihil minuitur, nihil rapitur. Veritas enim dicit, Omne quod dat mihi Pater, [j 1Kb] veniet ad me, et eum qui venit ad me, non ejiciam foras (Joan. VI, 37). Et iterum (Joan. X, 26), Non creditis, quia non estis [k 1Kb] de ovibus meis. Oves meae vocem meam audiunt, et ego novi illas, et sequuntur me, et ego vitam aeternam do illis, [l 1Kb] et non peribunt 213 in aeternum, nec quisquam rapiet eas de manu mea. Omnium ergo hominum cura est Deo: et nemo est quem non aut Evangelica praedicatio, aut Legis testificatio, [m 1Kb] aut ipsa etiam natura conveniat. Sed infidelitatem hominum ipsis ascribamus hominibus: fidem autem hominum donum Dei [Col. 0164B] esse fateamur, sine cujus gratia nemo currit ad gratiam. [n 1Kb] Et cum ducentis quatuordecim sacerdotibus, quorum constitutionem contra inimicos gratiae Dei totus mundus amplexus est, veraci professione, quemadmodum ipsorum habet sermo, dicamus, [o 1Kb] gratia Dei per Jesum Christum Dominum, non solum ad cognoscendam, verum etiam ad faciendam justitiam nos per actus singulos adjuvari: ita ut sine illa nihil verae sanctaeque pietatis [p 1Kb] cogitare, dicere, agere valeamus. Neque haec dona ita ex Deo esse [q 1Kb] opinemur, ut quia ipse naturae nostrae auctor est, per conditionem jam haec contulisse videatur. Quia dedit quidem ab initio hanc homini facultatem; sed omnes eam in illo amisimus, in quo omnes peccavimus. Unde alia creatione, alioque principio renovari egemus [Col. 0164C] in Christo: in quo sumus nova creatura, novumque figmentum; et per quem nobis, nullis bonis et multis malis meritis praecedentibus, donatur ut simus ex vasis irae vasa misericordiae.



CAPITULUM IX.



OBJECTIO.

Quod non pro totius mundi redemptione Salvator sit crucifixus.



RESPONSIO.

Nullus omnino est ex omnibus hominibus, cujus natura [r 1Kb] in Christo Domino nostro suscepta non [Col. 0165A] fuerit: quamvis ille natus sit in similitudine carnis peccati (Rom. VIII, 3), omnis autem homo nascatur in carne peccati. Deus ergo Dei Filius, mortalitatis humanae particeps factus absque peccato, hoc peccatoribus et mortalibus contulit, ut qui nativitatis ejus consortes fuissent, vinculum peccati et mortis evaderent. Sicut itaque non sufficit hominum renovationi, natum esse hominem 214 [a 1Kb] Jesum Christum, nisi in ipso eodem, de quo ipse ortus est, Spiritu [b 1Kb] renascantur: sic non sufficit hominum redemptioni, crucifixum esse Dominum Christum, nisi commoriantur ei et consepeliantur in baptismo. Alioquin nato Salvatore in carne substantiae nostrae, et crucifixo pro omnibus nobis, non fuerat necessarium ut renasceremur, et [c 1Kb] similitudini mortis ejus [Col. 0165B] complantaremur (Rom. VI, 5). Sed cum sine hoc sacramento nemo hominum consequatur vitam aeternam, non est salvatus [d 1Kb] cruce Christi, qui [e 1Kb] non est crucifixus in Christo. Non [f 1Kb] est autem crucifixus in Christo, qui non est membrum corporis Christi, nec est membrum corporis Christi, qui non per aquam et Spiritum sanctum induit Christum. Qui ideo in infirmitate nostra communionem subiit mortis, ut nos in virtute ejus haberemus consortium resurrectionis. Cum itaque rectissime dicatur Salvator pro totius mundi redemptione crucifixus, propter veram humanae naturae susceptionem, et propter communem in primo homine omnium perditionem: potest tamen dici pro his tantum crucifixus quibus mors ipsius profuit. Dicit enim Evangelista, Quia [Col. 0165C] Jesus moriturus erat pro gente, et non tantum pro gente, sed etiam ut filios Dei dispersos congregaret in unum (Joan. XI, 51). In sua enim venit, et sui eum non receperunt. Quotquot autem receperunt eum, dedit eis potestatem filios Dei fieri: qui non ex sanguinibus neque [g 1Kb] ex voluntate carnis, neque ex voluntate viri, sed ex Deo nati sunt (Joan. I, 11). Diversa ergo ab istis sors eorum est qui inter illos censentur de quibus dicitur; [h 1Kb] Mundus eum non cognovit (Joan. I, 10). [i 1Kb] Ut possit secundum hoc dici: Redemptor mundi dedit pro mundo sanguinem suum, et mundus redimi noluit; quia lucem tenebrae [j 1Kb] non receperunt (Ibid., 5); et tenebrae receperunt, quibus dicit Apostolus, Fuistis aliquando tenebrae, nunc autem lux in Domino (Ephes. V, 8). [Col. 0166A] Ipse vero Dominus Jesus, qui dixit se venisse quaerere et salvare quod perierat: Non veni, inquit, nisi ad oves quae perierant domus Israel (Matth. XV, 24). [k 1Kb] Sed quae sint istae oves domus Israel, apostolus Paulus exponit dicens: Non enim omnes qui ex Israel, hi sunt Israelitae, neque qui semen sunt Abrahae, omnes filii, sed in Isaac vocabitur tibi semen: id est, non qui filii carnis, hi filii sunt Dei; sed qui filii sunt promissionis 215 aestimantur in semine (Rom. IX, 6 et 7). [l 1Kb] In istis ergo sunt illi, de quibus dictum supra memoravimus: Quia Jesus moriturus erat pro gente, et non tantum pro gente, sed etiam ut filios Dei dispersos congregaret in unum (Joan. XI, 51). Quia non solum ex Judaeis, sed [m 1Kb] etiam ex gentibus, per eum qui vocat quae non sunt, tamquam quae sunt (Rom. IV, 17), et [Col. 0166B] qui dispersos Israel congregat (Psal. CXLVI, 2), filii Dei, filii promissionis in unam Ecclesiam congregantur: ut impleatur quod promissum est Abrahae, cui dictum est, quod in semine ejus [n 1Kb] benedicendae essent omnes tribus terrae (Gen. XII, 3).



CAPITULUM X.



OBJECTIO.

Quod quibusdam Evangelii praedicatio a Domino subtrahatur, ne, percepta Evangelii praedicatione, salventur.



RESPONSIO.

Si probari potest, quod ex quo Evangelium praedicatur, nemo prorsus fuerit cui Christiana gratia annuntiata non fuerit; non recte dicitur tacitum, quod ostenditur praedicatum. Si autem [o 1Kb] aliquo modo inveniuntur [Col. 0166C] homines quibus Evangelium non fuerit praedicatum, non potest dici sine judicio Dei factum: quod nefas est ideo reprehendi, quia non potest comprehendi.



CAPITULUM XI.



OBJECTIO.

Quod per potentiam Deus homines [p 1Kb] ad peccata compellat.



RESPONSIO.

Nullus catholicorum dixit aut dicit, quod Deus homines pie recteque viventes, per potentiam in peccata compellat, et innocentiae humanae potestas divina vim faciat, ut eam a proposito bonae conversationis excutiat. Non sunt Dei opera ista, sed diaboli, cujus gaudium est ruina sanctorum: sed allevat [Col. 0167A] Dominus omnes qui corruunt, et erigit omnes elisos (Psal. CXLIV, 14): quibus dat poenitentiam, ut resipiscant a diaboli laqueis, a quo captivi [a 1Kb] tenebantur ad ipsius voluntatem (II Tim. II, 25 et 26). Cum vero aliquos a Deo aut traditos desideriis suis (Rom. I, 24), aut obduratos 216 legimus, aut relictos; magnis peccatis suis hoc ipsos meruisse profitemur: quia talia eorum crimina praecesserunt, [b 1Kb] ut ipsi sibi poena fieri debuerint, quae eis etiam supplicium verteret in reatum. Atque ita nec de judicio Dei querimur, [c 1Kb] quo deserit meritos deseri: et misericordiae ejus gratias agimus, qua liberat non meritos liberari.



CAPITULUM XII.



OBJECTIO.

[Col. 0167B] Quod quibusdam vocatis, et pie justeque viventibus, obedientia subtrahatur, ut obedire desistant.



RESPONSIO.

Si Deus hominem sibi obedientem a pietate deturbat, et [d 1Kb] bene currentem cadere facit: ergo pro bonis mala retribuit, et injuste punit, quod ut fiat impellit. Quid tam perversum, quid tam insanum dici aut cogitari potest? Sed in talem sensum [e 1Kb] trahuntur qui putant in omnibus hoc esse praescientiam Dei quod et voluntatem: cum voluntas ejus numquam velit nisi bona, praescientia autem et bona [f 1Kb] noverit et mala: sed bona quae aut ipse faciat, aut etiam ut nos faciamus, [g 1Kb] impertit: mala autem quae [h 1Kb] omnino ipse non fecit, neque fieri suasit, aut impulit. Vires itaque obedientiae non ideo cuiquam subtraxit, quia [Col. 0167C] eum non praedestinavit; sed ideo eum non praedestinavit, [i 1Kb] quia recessurum ab ipsa obedientia esse praevidit.



CAPITULUM XIII.



OBJECTIO.

Quod quidam homines non ad hoc [j 1Kb] a Deo creati sunt, ut vitam adipiscerentur aeternam: sed ut habitum [Col. 0168A] tantummodo saeculi praesentis ornarent, et ad utilitatem nascerentur aliorum.



RESPONSIO.

Universos homines non ignoramus a Deo singillatim [k 1Kb] creari, et de hac universitate alios damnandos cum diabolo, alios regnaturos esse cum Christo. Quod ergo etiam hi creantur qui aeternae vitae participes non erunt, nulla est culpa Creatoris, 217 qui naturae auctor est, non vitii quod natura contraxit. Ornari autem etiam talium conditione mundi hujus varietatem quis non intelligat, [l 1Kb] qui videat studiis et operibus quorumdam impiorum tot commoda vitae praesentis instructa in inventione artium, in exstructione urbium, in constitutione legum, [m 1Kb] in confoederatione populorum? Quod si quaeritur an de istis [Col. 0168B] quos a vera religione impius error avertit aliquid boni profectibus sanctorum et incrementis Ecclesiae Providentia divina contulerit; [n 1Kb] inspiciatur primum ipsa crux Christi, in qua [o 1Kb] magno scelere Judaeorum misericors voluntas Dei, ut pro redemptione nostra unicus Filius ejus occideretur, impleta est. Inspiciatur apostolorum gloriosa tolerantia, inter persequentium fremitus [p 1Kb] unanimi voce ad Deum clamantium (Act. IV, 27): [q 1Kb] Convenerunt enim vere in civitate ista, adversus sanctum puerum tuum Jesum, quem unxisti, Herodes et Pontius Pilatus, cum gentibus et populis Israel, ut facerent quae manus tua et consilium praedestinavit fieri. Inspiciantur denique innumerabilium martyrum palmae, quibus de crudelissima infidelium [Col. 0168C] saevitia felix est collata victoria. Audiatur etiam Apostolus Ecclesiam Dei ad perseverantiam pietatis [r 1Kb] instituens: In nullo, inquit (Philip. I, 28), terreamini ab adversariis, quae est illis causa perditionis, vobis autem salutis, et hoc a Deo. Vobis enim donatum est pro Christo, non solum ut in eum credatis, sed etiam ut pro illo patiamini. [s 1Kb] De illis quoque erroribus [Col. 0169A] consulens nobis Dei bonitas sentiatur, quos Deus in Ecclesia contra Ecclesiam permisit exsurgere: non utique eos creans aut fovens; sed per ipsos diligentiam filiorum suorum ad inquisitionem et custodiam veritatis exercens: dicente Apostolo, Oportet haereses esse, ut probati manifesti fiant in vobis. Quis autem respiciens ad tenebras impiorum, et [a 1Kb] ad illuminationem fidelium, non ad gratias agendas Deo, ex ipsa fiat collatione ferventior, et [b 1Kb] ex ruina pereuntium discat in quae mala per liberum arbitrium rueret, nisi ei per Dominum nostrum Jesum Christum Dei gratia subveniret.



218 CAPITULUM XIV.



OBJECTIO.

Quod qui Evangelicae praedicationi non credunt, ex [Col. 0169B] Dei praedestinatione non credant: et quod Deus ita definierit, ut quicumque non credunt, ex ipsius constitutione non credant.



RESPONSIO.

Infidelitas non credentium Evangelio, nequaquam ex Dei praedestinatione [c 1Kb] generatur. Bonorum enim Deus auctor est, non malorum. Praedestinatio igitur Dei semper in bono est, aut ad retributionem justitiae, aut ad donationem pertinens gratiae. Universae enim viae Domini misericordia et veritas (Psal. XXIV, 10). Proinde infidelitas non credentium, non ad constitutionem Dei, sed ad praescientiam referenda est. Quae non ideo necessitatem non credendi intulit, quia falli de ea quae futura erat infidelitate non potuit. Fides autem et charitatis opera, atque in eis usque in finem perseverantia, [Col. 0169C] quia homini per Dei gratiam conferuntur, recte [d 1Kb] et [Col. 0170A] ipsa, et quae eis retribuenda sunt, praedestinata dicuntur, ex auctoritate Apostoli, qui ait (Ephes. II, 8): Gratia Dei salvi Dei facti estis per fidem: et hoc non ex vobis, sed Dei donum est: non ex operibus, ne forte quis extollatur. Ipsius enim sumus figmentum, creati in operibus bonis, [e 1Kb] in Christo Jesu, quae praeparavit Deus, ut in illis ambulemus. Tam ergo in errore est qui infidelitatem impiorum ad Dei constitutionem refert, quam qui fidei justitiaeque sanctorum, non Deum profitetur auctorem. Qui enim quod acceperat perdidit, non inde id recipit unde perdidit; sed [f 1Kb] ab illo recipit quod habeat, a quo quod amisit acceperat.



CAPITULUM XV.



OBJECTIO.

[Col. 0170B] Quod idem sit praescientia quod praedestinatio.



RESPONSIO.

Qui praescientiam Dei in nullo ab ipsius praedestinatione discernit, quod tribuendum est Deo de bonis, hoc ei etiam de malis conatur ascribere. Sed cum bona ad largitorem 219 [g 1Kb] cooperatoremque eorum Deum, mala autem ad voluntariam rationalis creaturae nequitiam referenda sint; dubium non est, sine ulla temporali differentia Deum et praescisse simul, et praedestinasse, [h 1Kb] quae ipso erant auctore facienda, vel quae malis meritis justo erant judicio retribuenda; praescisse autem tantummodo, non etiam praedestinasse, quae non ex ipso erant causam operationis habitura. Potest itaque sine praedestinatione esse praescientia: praedestinatio autem sine [Col. 0170C] praescientia esse non potest.



PARS SECUNDA. DE SINGULIS CAPITULIS SINGULAE SENTENTIAE.
[Col. 0169]

[Col. 0169C] Quamvis ergo ad omnes objectiones seu querulae imperitiae, seu fallacis invidiae, planissime ac plenissime, [Col. 0169D] quantum Dominus dedit, existimem esse responsum, professionem tamen sensus nostri etiam in brevia coarctemus; ut sub paucorum verborum simplicitate magis magisque appareat nos quod [a 1Kb] de supra scriptis capitulis intelligimus, nulla circumloquendi arte praetexere, [b 1Kb] sed absolute ac libere et prava respuere, et consensum probabilibus non negare.



SENTENTIA SUPER CAPITUL. I.

Quisquis igitur ex praedestinatione Dei, velut [Col. 0170C] fatali necessitate homines in peccata compulsos cogi dicit in mortem, non est catholicus. Nullo enim [Col. 0170D] modo praedestinatio Dei iniquos facit, neque cujusquam omnino est causa peccati.



SENTENTIA SUPER II.

[c 1Kb] Item qui dicit quod ab his qui non sunt praedestinati ad vitam non auferat percepta baptismi gratia originale peccatum, non est catholicus. Sacramentum enim baptismatis, quo omnia prorsus peccata delentur, etiam in eis verum est qui non sunt in veritate mansuri, et ob hoc ad vitam veram non sunt praedestinati.



SENTENTIA SUPER III.
[Col. 0171A]

Item qui dicit quod non praedestinati ad vitam, etiam si fuerint in Christo [a 1Kb] per baptismum regenerati, et pie justeque vixerint, nihil eis prosit, sed tam diu reserventur, donec ruant; nec ante eos ex hac vita quam hoc eis contingat auferri, tamquam ad constitutionem Dei talium hominum ruina referenda sit; non est catholicus. Quia non ideo Deus tempus aetatis cuiquam prolongavit, ut 220 diu vivendo corrueret, et a fide recta in sua longaevitate deficeret; cum inter beneficia Dei numeranda sit ipsa longaevitas, qua homo melior debuit esse, non pejor.



SENTENTIA SUPER IV.

Item qui dicit quod non omnes vocentur ad [Col. 0171B] gratiam, si de his loquitur quibus Christus annuntiatus non est, [b 1Kb] non potest reprehendi. Quia scimus quidem in omnes fines terrae Evangelium destinatum, sed non putamus jam in omnibus terrae finibus praedicatum; nec possumus dicere quod ibi sit gratiae vocatio, ubi matris Ecclesiae adhuc nulla est regeneratio.



SENTENTIA SUPER V.

Item qui dicit quod qui vocati sunt, non aequaliter vocati sint, sed alii ut crederent, alii ut non crederent, quasi cuiquam vocatio causa fuerit non credendi; non recte dicit. Quamvis enim fides non sit nisi ex Dei dono et hominis voluntate; infidelitas tamen non est nisi ex sola hominis voluntate.



SENTENTIA SUPER VI.

[Col. 0171C] Item qui dicit quod liberum arbitrium in homine nihil sit, sed sive ad bonum sive ad malum praedestinatio Dei in hominibus operetur; non est catholicus. Arbitrium enim hominis gratia Dei non abolet, sed adolet, et ab errore in viam revocat ac reducit: ut quod sua libertate erat pravum, Spiritu Dei agente sit rectum. [c 1Kb] Praedestinatio quoque Dei semper in bono est, quae peccatum, sola hominis voluntate commissum, aut remittendum novit cum laude misericordiae, aut plectendum cum laude justitiae.



SENTENTIA SUPER VII.

Item qui dicit quod Deus quibusdam filiis suis quos regeneravit in Christo, quibus fidem, spem, et dilectionem dedit, ob hoc non dederit perseverantiam, quia non sunt a massa perditionis praescientia [Col. 0171D] Dei et praedestinatione discreti: si hoc vult firmare, quod Deus hujusmodi homines in bonis quae donaverat noluerit permanere, et ipse eis causa aversionis exstiterit; contra justitiam Dei sentit. Quamvis enim omnipotentia Dei potuerit vires standi praebere lapsuris, gratia tamen ejus non prius eos deseruit quam ab eis desereretur. Et quia hoc ipsos voluntaria facturos defectione praevidit, ideo in praedestinationis electione illos non habuit.



SENTENTIA SUPER VIII.
[Col. 0172A]

Item qui dicit quod non omnes homines velit Deus salvos fieri, sed certum numerum 221 praedestinatorum, durius loquitur quam loquendum est de altitudine inscrutabilis gratiae Dei: qui et omnes vult salvos fieri, atque in agnitionem veritatis venire (I Tim. II, 4); [d 1Kb] et voluntatis suae propositum in eis implet quos praescitos praedestinavit, praedestinatos vocavit, vocatos justificavit, justificatos glorificavit: nihil amittens de plenitudine gentium, et de omni semine Israel, cui praeparatum est in Christo regnum aeternum ante constitutionem mundi. Ex toto enim mundo totus mundus eligitur, et ex omnibus hominibus omnes homines adoptantur. Nec potest ullo modo per infidelitatem atque inobedientiam multorum Dei [Col. 0172B] promissio vacillare, dicentis ad Abraham (Gen. XXII, 18): In semine tuo benedicentur omnes gentes. Quod autem promisit [e 1Kb] Deus, potens est, et facere (Rom. IV, 21); ut et qui salvantur, [f 1Kb] ideo salvi sint, quia illos voluit Deus salvos fieri; et qui pereunt, ideo pereant, quia perire meruerunt.



SENTENTIA SUPER IX.

Item qui dicit quod non pro totius mundi redemptione Salvator sit crucifixus; non ad sacramenti virtutem, sed ad infidelium respicit partem; cum sanguis Domini nostri Jesu Christi pretium totius mundi sit, a quo pretio extranei sunt qui aut delectati captivitate redimi noluerunt, aut post redemptionem ad eamdem sunt servitutem reversi. Non enim cecidit verbum Domini, neque evacuata est [Col. 0172C] mundi redemptio. Quia etsi non cognovit mundus Deum in vasis irae, cognovit tamen mundus Deum in vasis misericordiae: quae Deus, nullis eorum bonis meritis praecedentibus, eruit de potestate tenebrarum, et transtulit in regnum Filii dilectionis suae.



SENTENTIA SUPER X.

Item qui dicit quod quibusdam Evangelii praedicatio a Domino subtrahatur, ne percepta Evangelii praedicatione salventur; potest objectionis invidiam declinare patrocinio ipsius Salvatoris, qui apud quosdam, quos ait fuisse credituros, si mirabilium ejus signa vidissent (Matth. XI, 21), noluit operari, et quibusdam populis vetuit apostolos evangelizare, et nunc aliquas adhuc gentes patitur extra gratiam [Col. 0172D] suam degere; cum tamen constantissima fide perceptum habeamus in omnes mundi partes Ecclesiam dilatandam; nec ante esse hoc saeculum finiendum, quam in universos fines terrae Evangelium dirigatur, et omnis lingua confiteatur quoniam [g 1Kb] Dominus Jesus Christus in Gloria Dei Patris est (Philip. II, 11).



SENTENTIA SUPER XI.

Item qui dicit quod per potentiam Deus homines in peccata compellat, merito reprehenditur. Nec [Col. 0173A] enim Deus, qui justitiae et bonitatis auctor est, et cujus omnia statuta et mandata contra peccatum sunt, quemquam ad peccandum cogere, et ab innocentia in facinora praecipitare credendus est. Si qui autem tam profundae impietatis sunt, ut extra remedium correctionis habeantur; non a Deo incrementa iniquitatis accipiunt, sed per semetipsos deteriores fiunt: quia relinqui a Deo, ac sibi ac deceptoribus suis tradi, propter praecedentia peccata, meruerunt, ut eis peccatum sit ipsa etiam poena peccati.



SENTENTIA SUPER XII.

222 Item qui dicit quod quibusdam vocatis, et pie justeque viventibus, obedientia subtrahatur, ut obedire desistant, male opinatur [a 1Kb] de bonitate Dei atque justitia, ut videatur ad impietatem pios cogere, et [Col. 0173B] innocentiam bonis adimere, cum ipse sit pietatis atque innocentiae [b 1Kb] et largitor et custos. Qui ergo Deo adhaeret, Spiritu Dei agitur: qui autem a Deo recedit, propria voluntate obedire disistit.



SENTENTIA SUPER XIII.

Item qui dicit quod quidam homines non ad hoc a Deo creati sunt, ut vitam adipiscerentur aeternam, sed ut habitum tantummodo praesentis saeculi ornarent, et ad utilitatem nascerentur aliorum; melius loqueretur dicens quod Deus, qui creator est omnium, non frustra etiam eos condat [c 1Kb] quos praevidit vitae aeternae participes non futuros: quia etiam in malis hominibus bonum Dei opus est ipsa natura, [d 1Kb] et laudabilis est in impiorum damnatione justitia. [Col. 0173C] Non potest autem merito reprehendi qui dicit quod etiam talium conditione mundus ornetur; et quod bi qui sibi sua iniquitate nocituri sunt, ad utilitatem [Col. 0174A] nascantur aliorum. Neque enim quamlibet innumerabilis multitudo impiorum indecora est mundo, aut inutilis Dei regno, cum etiam per ipsorum veniat propaginem regeneranda generatio, et in eis tolerandis ac diligendis populus Dei fiat illustrior; [e 1Kb] discens bonitatem et patientiam ab illo qui pluit super justos et injustos, et solem suum oriri facit super bonos et malos (Matth. V, 45).



SENTENTIA SUPER XIV.

Item qui dicit quod qui evangelicae praedicationi non credunt, ex Dei praedestinatione 223 non credant, et quod Deus ita definierit, ut quicumque non credunt, ex ipsius constitutione non credant; non est catholicus. Sicut enim fides, quae per dilectionem operatur, Dei donum est; ita infidelitas constitutio [Col. 0174B] Dei non est. Quia Deus poenas criminum novit ordinare, non crimina; [f 1Kb] nec consequens est ut quod non remiserit, ipse commiserit. Praedestinatus itaque vivit ex fide sibi donata, non praedestinatus perit in infidelitate voluntaria, non coacta.



SENTENTIA SUPER XV.

224 Item qui dicit quod idem sit praescientia quod praedestinatio, in bonis sine dubio operibus nostris duo ista permiscet. Quae enim ex Dei munere habemus, [g 1Kb] et quae praescita dicuntur, non possunt non esse praedestinata; et quae praedestinata appellantur, non possunt non praescita. In malis autem operibus nostris, sola praescientia Dei intelligenda est. Quia sicut praescivit et praedestinavit [Col. 0174C] quae ipse facit, et ut faceremus dedit; ita praescivit tantum, non etiam praedestinavit, quae nec ipse fecit, nec ut faceremus exegit.



[PRO AUGUSTINO RESPONSIONES AD OBJECTIONUM VINCENTIANARUM]




[Col. 0173]
ADMONITIO IN PROSPERI PRO AUGUSTINI DOCTRINA RESPONSIONES AD CAPITULA OBJECTIONUM VINCENTIANARUM.

Saepe saepius impletur in servis Christi quod ipse in Evangelio pronuntiavit: Non est discipulus super magistrum (Matth. X, 24). Cum igitur Galli reprehensores doctrinae sancti Augustini, magni illius et incomparabilis Ecclesiarum Dei magistri, in ipsum magna contentione insurrexissent, quo sanos ejus sensus ad insanos intellectus apud imperitam plebeculam detorquerent; calumniosisque eorum objectionibus responsiones rationabiles objecisset sanctus Augustini discipulos et vindex Aquitanus noster; jam vero ipsum nominatim impetere, et in impietatis, immo etiam in insaniae famam deducere statuentes, novas confinxere objectiones tam Augustini pronuntiatis quam sancti Prosperi ad priores eorum calumnias responsis, si ipsis fides haberetur, consectarias: quae quidem magnam partem cum prioribus coincidunt, et quorum aliquas bis terque, sub verbis vix dissimilibus, exaggerare non sunt veriti, numerum criminationum augere volentes, quia sensum variare non potuerant (S. Prosp. Resp. ad 9 object.). Quarum consecutionum tanta per se primo a pectu patet absurditas, ut, eodem Prospero teste, fraternae charitatis obliti, existimationem ejus quoquo modo laedere studentes, suam se evertere nocendi cupiditate non viderent (Idem, in praefat.).

Tam insanas criminationes, et tam prodigiosa blasphemiarum mendacia, quae fidem omnem apud prudentes quosque judices satis abrogarent, facile et sufficienter, sola unius subscriptione anathematis, falso, et ad excitandam dumtaxat in se invidiam jactata probasset, nisi veritus esset, ne professionis sincerissimae brevitatem malignitas eorum suspectam esset habitura, et simpliciores plerosque, diabolici (ut ait) indiculi confictione turbatos, instrui, malignantiumque adversariorum animos diffusiori responsione satius fuisset mitigari. Quod quidem sanctus [Col. 0175] Doctor noster, non ex proprio ingenio privataque auctoritate suscipere se protestatur (Resp. ad object. 5); sed ea confidentia scribit, ut sensum suum fidemque, quam contra Pelagianos defenderat hactenus, defendebatque quotiescumque se daret occasio, ex apostolicae sedis auctoritate se praemoneat esse defensurum. Ex quibus verbis, nonnullis visum est, responsiones istas Coelestini papae epistola pro Prospero et Hilario, et maxime pro asserenda S. Augustini doctrina, ad Galliarum episcopos directa, esse posteriores. Quae tamen consecutio ab aliis viris eruditis infirma omnino judicatur. Quando quidem dum adhuc in vivis superstes esset Augustinus, et antequam scripsisset ad Gallos Coelestinus, sedis apostolicae Romanaeque Ecclesiae sententiam in medium adduxit Prosper, tum in epistola sua ad Rufinum (Cap. 3), tum in carmine de Ingratis (Cap. 2). Unde verisimile est quod si tanti ponderis testimonium, adeoque causae suae favens, quod ex illa epistola Coelestini ducit potest, afferre voluisset, id certe apertius et validius praestitisset. Hinc, quod quidam opinentur (Maug. t. II, p. 488, Nor. Hist. Pelag. l. II, c. 11) ex his quae Prosper dicit hoc in opere de auctoritate sedis apostolicae erui, Prospero a summo pontifice in mandatis datum ut gratiae Christi doctrinam adversus Pelagianos defendendam susciperet: hoc certe tam invictis rationibus quam eruditorum virorum quibus haec placuit opinio auctoritati inniti optaremus. Cum ergo quo tempore objectiones istas posteriores Augustini simul et Prosperi adversarii in vulgus sparserint, non omnino constet apud eruditos, nec proinde quando his a Prospero nostro iterum fuerit responsum; probabile tantum judicamus, illos homines paulo post lectam superiorum objectionum confutationem tumultuario stylo scriptas objectiones in vulgus quanto citius potuerunt sparsisse, quibus statim S. Prosper responsionibus quae subjiciuntur satisfacere non distulit. Etsi non ignoremus has objectiones quibusdam eruditis videri prius a nobis editas tempore praecessisse, de quo judicet lector. Nec mirum vero quod in subjecto opere paulo durius respondere agnoscitur adversariis sanctus noster quam in priori responderat. Cum enim illi presbyteri, ut postea Coelestinus agnovit in epistola (Ad episc. Galliar. cap. 1), conniventibus etiam episcopis suis, dissensioni Ecclesiarum studentes, indisciplinatas quaestiones in medium vocarent, pertinaciterque dicerent Augustini discipulos praedicare adversantia veritati, prioribus sancti Prosperi responsis surdi, longe pejora et rationi charitatique magis contraria fuerunt commenti.

Quis vero sit ille Vincentius qui pessimae causae patronum se praestitit prae caeteris, apud eruditos non omnino constat. Erat tunc temporis in monasterio Lirinensi Vincentius, qui quodam libro contra omnes haereses, cui Commonitorio titulum fecit, circa annum 434 scripto, deinceps celeber in Ecclesia affectus est. Hunc quidam scriptor (Vossius Hist. Pelag. lib. I, c. 9) sparsarum in Prosperum calumniarum auctorem voluit, quia eumdem sancti Augustini doctrinae adversum fuisse contendit: in hanc opinionem ea ratione motus descendens qua Vincentius epistola Coelestini papae manifeste et voluntarie abusus judicaretur. Huic opinioni accedunt etiam alii, qui Vincentium istum Semipelagiani dogmatis sectatoribus accensent (Nor. Hist. Pelag. t. II, c. 11; Antel. Op. Leon. p. 419). De hoc Gennadius in suo Illustrium virorum Catalogo sic loquitur (Cap. 64): Vincentius natione Gallus. apud monasterium in Lirinensi insola presbyter, vir in Scripturis sanctis doctus, et notitia ecclesiasticorum dogmatum sufficienter instructus, composuit ad evertenda haereticorum collegia, nitido, et aperto sermone validissimam disputationem (Commonitorium adversus haereses nuncupatur), quam absconso nomine suo attitulavit, Peregrini adversum haereticos: cujus operis quia secundi libri maximam in schedulis partem, a quibusdam furatam, perdidit, recapitulato ejus paucis sermonibus sensu primo, compegit, et in unum librum edidit. Moritur Theodosio et Valentiniano regnantibus, id est anno 448, aut sequenti. Hunc multi sancti Prosperi responsionibus acquievisse, et Augustini doctrinam, quae erat Ecclesiae doctrina, amplexum fuisse hinc colligunt, quia sanctitatis fama ex tunc non exciderit.

Observat quoque auctor Dissertationis Criticae de veris operibus SS. PP. Leonis Magni et Prosperi Aquitani, opus istud (Commonitorium scilicet), aureum licet, et numquam satis pro dignitate commendandum, eo tamen fine susceptum, ut Augustini doctrinam in suspicionem traheret, jam maxime penes eruditos invaluisse sibi persuasum (Vossius Hist. Pelag., Hen. Noris. Hist. Pelag. l. II c. 11. Nat. Alexand. Hist. Eccl. t. X c. 3 art. 7 § 7). Quam sententiam ipse fusius nova inductione firmat pag. 411 et 412. Quibus subjungit, quod licet ille Vincentius Commonitorii sui sententias ingeniosius quandoque in ipsam Augustini doctrinam, quam in haereticorum artes atque versutias vibrasse videatur; quando minus tamen in ipsam praevaluerunt, tanto efficaciora in alias sive exortas, sive exorituras in futurum haereses aut sectas quaslibet. Altissimi praedicanda conversione, arma facta sunt; ut inter praecipua quae adversus errores ac schismata penes Ecclesiam deposuerunt antiqui Patres documenta, nullum illa prae Commonitorio frequentius adhibuerit, quod semper experta sit eo validius impugnari rebelles, ac felicius vinci.

Qui vero de Vincentii Lirinensis monachi, viri sanctitatis et eruditionis fama notissimi, doctrina meliora sentiunt, in hoc conveniunt, ut alium ejusdem nominis quaerant cui ejusmodi objectiones assignent Baronius cum aliis ejus sequacibus Vincentii alterius opus dici posse opinatur, de quo Gennadius in Catalogo, cap. 89: »Vincentius presbyter, et ipse natione Gallus, in divinis Scripturis exercitatus, linguam habens usu loquendi et majorum lectione politam, commentarus est in psalmos; cujus operis legit aliqua sancto homini Dei Connati me audiente; promittens simul, si Dominus vitam et vires daret, se in toto Psalterio, eodem studio laboraturum.« Nec aliquid obstat quin idem agnoscatur esse Vincentius qui anno 439 interfuit concilio Rhegiensi, Constantini seu Constantiani episcopi forte Diensis nomine (Conc. tom. III, p. 1289: Gal. Christ. tom. II, p. 554). Etsi enim Gelasio (anno 496 demortuo) superstes fuerit Gennadius: nihilominus tamen coaetaneus esse potuit homini anno 430 libros in lucem emittenti. Quae opinio inde etiam vires accipit, quod illos maxime laudare assueverit Gennadius (Cap. 94 et c. 80), quos Augustino minime faventes noverat; Vincentium vero hunc impense laudaverit in supra citatis.




[Col. 0177]
S. PROSPERI AQUITANI PRO AUGUSTINO RESPONSIONES AD CAPITULA OBJECTIONUM VINCENTIANARUM. (C)



Praefatio.

[Col. 0177A] 227 Quidam Christianae ac [a 1Kb] fraternae charitatis obliti, in tantum existimationem nostram quoquo modo student laedere, ut suam se evertere nocendi cupiditate non videant. Contexunt enim et, qualibus possunt sententiis, comprehendunt ineptissimarum quarumdam blasphemiarum prodigiosa mendacia; eaque ostendenda et ingerenda multis publice privatimque circumferunt; asserentes talia in nostro sensu esse qualia diabolico continentur indiculo. Quae falso in nos, ad excitandam invidiam, jactitari, facile et sufficienter subscriptione unius probaremus anathematis; nisi malignitas eorum, qui se gravari putant si de nobis bene sentiatur, ipsam subscriptionis nostrae brevitatem suspectam esset habitura. Unde ne hujus querelae inveniretur occasio, 228 necessarium [Col. 0178A] conveniensque [b 1Kb] credidimus, ut sive ad calumniantium animos mitigandos, sive ad eos quorum auribus tale aliquid insonuit instruendos, quantum adjuvante Domino fieri potuerit, plene lucideque pandamus quid de perversis definitionibus judicemus. Propositis igitur singillatim sedecim capitulis, sub unoquoque eorum, sensus nostri, et fidei quam contra Pelagianos ex apostolicae auctoritate defendimus, verba [c 1Kb] ponemus: ut qui paululum se ad legenda haec dignati fuerint occupare, evidenter agnoscant impiarum profanarumque opinionum nullum cordibus nostris inhaesisse vestigium; et blasphemias quas perspexerint nostra professione damnari, in earumdem repertoribus censeant debere puniri.



[a 1Kb] LIBER RESPONSIONUM.
[Col. 0177]


229 CAPITULUM PRIMUM.
[Col. 0177B]


OBJECTIO.

[b 1Kb] Quod Dominus noster Jesus Christus non pro omnium hominum salute et redemptione sit passus.



RESPONSIO.

Contra vulnus originalis peccati, quo in Adam omnium hominum corrupta et mortificata natura est, et unde omnium concupiscentiarum morbus inolevit, verum et potens ac singulare remedium est mors Filii Dei [c 1Kb] Domini nostri Jesu Christi; qui liber a mortis debito et solus absque peccato, pro peccatoribus et debitoribus [d 1Kb] mortis est mortuus. 230 Quod ergo ad magnitudinem et potentiam pretii, et quod ad unam pertinet causam generis [Col. 0178B] humani, sanguis Christi redemptio est totius mundi. Sed qui hoc saeculum sine fide Christi et sine regenerationis sacramento pertranseunt, redemptionis alieni sunt. Cum itaque propter unam omnium naturam, et unam omnium causam a Domino nostro in veritate susceptam, recte omnes dicantur redempti, et tamen non omnes a captivitate sint eruti; redemptionis proprietas haud dubie penes illos est, de quibus princeps mundi missus est foras, et jam non vasa diaboli, sed membra sunt Christi. Cujus mors non ita impensa est humano generi, ut ad redemptionem ejus etiam qui regenerandi non erant pertinerint; [e 1Kb] sed ita, ut quod per 231 unicum exemplum gestum est pro universis, per singulare [Col. 0179A] sacramentum celebraretur in singulis. Poculum quippe immortalitatis, quod confectum est de infirmita e nostra et virtute divina, habet quidem in se ut omnibus prosit; sed si non bibitur, non medetur.



CAPITULUM II.



OBJECTIO.

Quod Deus nolit omnes salvare, etiamsi omnes salvari velint.



RESPONSIO.

Cum Veritas dicat (Matth. VII, 11): Si vos cum sitis mali, nostis bona data dare filiis vestris, quanto magis Pater vester coelestis dabit bona petentibus se? qui fieri potest ut Deus, qui etiam illos salvat, de quibus dici non potest quod salvari velint, nolit aliquos [Col. 0179B] salvare etiam si salvari velint, nisi aliquae causae exsistant de quibus, quamvis sint nobis ingnoscibiles, [a 1Kb] ille tamen bene judicat, de quo dici non potest, aliter eum quidquam facere debuisse quam fecerit? Remota ergo hac discretione, quam divina scientia intra secretum justitiae suae continet, sincerissime credendum atque profitendum est Deum velle ut omnes homines salvi fiant. Siquidem Apostolus, cujus ista sententia est (I Tim. II, 4), sollicitissime praecipit, quod in omnibus Ecclesiis piissime custoditur, ut Deo pro omnibus hominibus supplicetur: ex quibus quod multi pereunt, pereuntium est meritum; quod multi salvantur, salvantis est donum. Ut enim reus damnetur, inculpabilis Dei justitia est; ut autem reus justificetur, ineffabilis [Col. 0179C] Dei gratia est.



CAPITULUM III.



OBJECTIO.

Quod Deus majorem partem generis humani ad hoc creet, ut illam perdat in aeternum.



RESPONSIO.

Omnium quidem hominum creator est Deus, sed nemo ab eo ideo creatus est, ut periret: quia alia est causa nascendi, et [b 1Kb] alia est causa pereundi. Ut enim nascantur homines, conditoris est beneficium; ut autem pereant, praevaricatoris est meritum. In Adam quippe, in quo omnium hominum praeformata natura est, omnes peccaverunt (Rom. V, 12), eademque sententia quam ille excepit obstricti sunt. Neque ab hoc vinculo, etiam si propriis peccatis [Col. 0179D] careant, resolvuntur, nisi 232 in sacramento mortis et resurrectionis Christi per Spiritum sanctum renascantur. Nimis ergo impius et indoctus est qui vitium naturae non discernit ab auctore naturae a quo prorsus alienum est quidquid in unoquoque [c 1Kb] damnandum est. Creat enim homines, ut sint homines: nec multiplicandis generationum successionibus opificium suum subtrahit, secundum consilium [Col. 0180A] bonae voluntatis suae reparaturus in multis quod ipse fecit, puniturus in multis quod ipse non fecit. Sicut [d 1Kb] enim per inobedientiam unius hominis peccatores constituti sunt multi, ita et per unius hominis obedientiam justi constituuntur multi (Rom. V, 19).



CAPITULUM IV.



OBJECTIO.

Quod major pars generis humani ad hoc creatur a Deo, ut non Dei, sed diaboli faciat voluntatem.



RESPONSIO.

Insanum omnino et contra rationem est dicere, voluntatem Dei ex Dei voluntate non fieri, et damnatorem diaboli ejusque famulorum, velle ut diabolo serviatur. Sed hoc catholicis Pelagiani consequenter [Col. 0180B] se objicere existimant, qui Adae peccatum transisse in omnes diffitentur: quoniam si primam nativitatem originalis culpa non obliget, non sint obnoxii diabolo parvuli, [e 1Kb] nec indigeant erui de potestate tenebrarum, qui numquam a suo auctore discesserint. Nos autem qui omnes in Adam periisse profitemur (Venit enim Filius hominis quaerere et salvare quod perierat [Luc. XIX, 10]), nec dicimus ideo creari quemquam hominem, ut diaboli faciat voluntatem; et agnoscimus omnem hominem non redemptum diabolo esse captivum. Praevaricatio enim hominum dispositae a saeculis creationis ordinem turbare non potuit, et [f 1Kb] merito creatura peccatrix poenalem dominationem illius patitur cui, relicto vero Domino, sponte se vendidit. Haec quippe servitus [Col. 0180C] non institutio est Dei, sed judicium; quo fraus deceptoris diaboli facta est decepto et male credulo homini poena peccati. De qua nemo eruitur, nisi per mediatorem Dei et hominum hominem Christum Jesum: cujus gratuita gratia, et multorum malis meritis non tribuitur, et nullorum bonis meritis praevenitur.



233 CAPITULUM V.



OBJECTIO.

Quod peccatorum nostrorum auctor sit Deus: eo quod malam faciat voluntatem hominum, plasmet substantiam quae naturali motu [g 1Kb] nihil possit nisi peccare.



RESPONSIO.

Hujus quoque objectionis vanitas de illa procedit schola in qua natura humana immunis a peccato [Col. 0180D] Adae et illaesa defenditur; ut quia omnes homines praevaricationis reos et [h 1Kb] damnationi obnoxios nasci, periturosque nisi in Christo renascantur, asserimus, eumdem videamur dicere auctorem culpae, quem profitemur conditorem esse naturae. Quod nos a sensu nostro penitus abdicamus, qui Deum justum et bonum, sic humanae substantiae, [i 1Kb] et interiorum exteriorumque sensuum novimus creatorem, ut prorsus [Col. 0181A] ab illo sit quidquid pertinet ad naturam, et prorsus [a 1Kb] ab illo non sit quidquid contra naturam est. Peccatum autem contra naturam est, de quo mors et omnia quae sunt mortis oriuntur. Quibus malis tunc se homo induit, quando illum fide obedientiaque privatam, in suas promissiones diabolus a Dei lege traduxit, omniaque posteritatis ejus germina sibi per conditionem depravatae stirpis obstrinxit. Unde si qua in Christo nova creatura est (II Cor. XVII), [b 1Kb] libera fit diabolo, et subjicitur Deo, reformata a deformitate sua, ad imaginem ejus qui creavit eam (Colos. III, 10). Quod nisi fiat, remanet in illo in quo omnes moriuntur, non habens sortem in eo in quo omnes vivificantur. Non igitur cujusquam peccati [c 1Kb] auctor Deus, sed naturae creator est. Quae cum [Col. 0181B] potestatem habuerit non delinquendi, sponte deliquit, et deceptori suo propria voluntate se subdidit. Nec naturali, sed captivo motu versatur in vitio, donec moriatur peccato et vivat Deo: quod sine gratia Dei facere non potest; quia libertatem quam libertate perdidit, nisi Christo liberante non recipit. Non est enim aliud nomen sub coelo datum hominibus, in quo oporteat salvos fieri (Act. IV, 12).



CAPITULUM VI.



OBJECTIO.

Quod Deus tale in hominibus plasmet arbitrium, quale est daemonum, quod proprio motu nihil aliud [d 1Kb] possit velle, nisi malum.



RESPONSIO.

Totus quidem mundus, sicut ait Joannes apostolus, [Col. 0181C] in maligno positus est (I Joan. V, 19); et multorum hominum talis est malitia, qualis et 234 daemonum. Qualibus dicebat Dominus: Progenies viperarum, quomodo potestis bona loqui, cum sitis mali (Matth. XII, 34)? et, Vos de diabolo patre nati estis, et concupiscentias patris vestri facere vultis (Joan. VIII, 41). Sed hoc inter malos homines distat et daemones, quod hominibus etiam valde malis superest, si Deus misereatur, reconciliatio; daemonibus autem nulla est in aeternum servata conversio. Sicut ergo praevaricatoribus angelis non Deus indidit illam, quae in veritate non stetit (Ibid.), voluntatem, ita nec hominibus hunc affectum, quo diabolum imitarentur, inseruit. Mendax enim de proprio loquitur (Ibid.); et liber a mendacio non erit, nisi eum veritas liberaverit.



CAPITULUM VII.
[Col. 0181D]


OBJECTIO.

Quod haec sit voluntas Dei, ut magna pars Christianorum salva esse nec velit, nec possit.



RESPONSIO.

Si de his hoc dicitur qui pietatem Christianae conversationis et fidei deserentes, in profanos errores [Col. 0182A] aut in damnabiles mores irrevocabiliter transierunt, non dubium est quod talem voluntatem habentes salvi esse nolunt; et quamdiu salvi esse nolunt, salvi esse non possunt. Sed nullo modo credendum est hujusmodi homines in hanc desperationem ex Dei voluntate cecidisse: cum potius allevet Dominus omnes qui corruunt, et erigat omnes elisos (Psal. CXLIV, 4). Nemo enim nisi illius gratia erigitur, nemo nisi illius gratia stabilitur. Dei ergo voluntas est, ut in bona voluntate maneatur: qui et prius quam deseratur, neminem deserit; et multos desertores saepe convertit.



CAPITULUM VIII.



OBJECTIO.

[e 1Kb] Quod nolit Deus, ut omnes catholici in fide catholica [Col. 0182B] perseverent, sed velit ut magna exinde pars apostatet.



RESPONSIO

Non est dissimilis blasphemiae hujus impietas, a praecedente sententia; quod ergo ad illam, hoc etiam ad istam, quae in nullo est diversa, responsum sit.



CAPITULUM IX.



OBJECTIO.

Quod velit Deus ut magna pars sanctorum a sanctitatis proposito ruat.



RESPONSIO.

Nec hujus definitionis insania aliud sonat quam gemina objectio praelocuta est 235. Unde mirandum est objicientem tertio repetisse quod semel dixisse suffecerat: sed, ut res est, numerum criminationis [Col. 0182C] augere voluit, quia sensum variare non potuit.



CAPITULUM X.



OBJECTIO.

Quod adulteria et corruptelae virginum sacrarum ideo contingant, quia illas Deus ad hoc praedestinavit ut caderent.



RESPONSIO.

Detestanda et abominanda opinio, quae Deum cujusquam malae voluntatis aut malae actionis credit auctorem: cujus praedestinatio numquam extra bonitatem, numquam extra justitiam est. Universae enim viae Domini misericordia et veritas (Psal. XXIV, 10). Adulteria enim [f 1Kb] maritatarum, et corruptelas virginum non instituere novit sancta Divinitas, sed [Col. 0182D] damnare; nec disponere, sed punire. Quae mala homines cum admittunt, suis concupiscentiis et cupiditatibus serviunt, quas ab illa prima voluntariae praevaricationis labe traxerunt: cum autem declinant a malo et faciunt bonum, a Domino gressus hominis diriguntur, et viam ejus volet (Psal. XXXVI, 23). Propter quod dicit Apostolus, Oramus autem [g 1Kb] ad Deum, ut nihil mali faciatis; non ut nos probat [Col. 0183A] appareamus, sed ut vos quod bonum est faciatis (II Cor. XIII, 7). Non ergo casus ruentium, nec malignitatem iniquorum, neque cupiditates peccantium praedestinatio Dei, aut excitavit, aut suasit, aut impulit: sed plane praedestinavit judicium suum, quo unicuique retributurus est prout gessit, sive bonum, sive malum. Quod judicium futurum omnino non esset, si homines Dei voluntate peccarent. Erit autem manifestissime: et omnis homo quem discretio divinae scientiae in sinistra constituerit parte, damnabitur; quia non Dei, sed suam exsecutus est voluntatem.



CAPITULUM XI.



OBJECTIO.

Quod quando incestant patres filias, et matres filios, [Col. 0183B] vel quando servi dominos occidunt, ideo fiat, quia ita Deus praedestinavit ut fieret.



RESPONSIO.

Si diabolo objiceretur quod talium facinorum ipse auctor, ipse esset incentor; puto quod aliqua ratione exonerare se hac posset invidia, et talium scelerum [a 1Kb] patratores 236 de ipsorum voluntate convinceret; quia etsi delectatus est furore peccantum, probaret tamen se non intulisse vim criminum. Qua ergo insipientia, quave dementia definitur ad Dei referendum esse consilium, quod nec diabolo in totum ascribi potest, qui in peccantum flagitiis illecebrarum adjutor, non voluntatum credendus est esse generator? Nihil ergo talium negotiorum Deus praedestinavit ut fieret; [b 1Kb] nec ullam animam nequiter [Col. 0183C] turpiterque victuram, ad hoc ut taliter viveret, praeparavit; sed talem futuram non ignoravit, et de tali juste se judicaturum esse praescivit. Atque ita ad praedestinationem ejus nihil aliud referri potest, nisi quod aut ad debitam justitiae retributionem, aut ad indebitam pertinet gratiae largitatem.



CAPITULUM XII.



OBJECTIO.

Quod Dei praedestinatione efficiantur de filiis Dei filii diaboli, et de templo sancti Spiritus templa daemonum, et de membris Christi membra meretricis.



RESPONSIO.

Praedestinatio Dei etsi apud nos, dum in praesentis vitae periculis versamur, incerta est; apud illum tamen qui fecit quae futura sunt incommutabilis permanet. [Col. 0183D] Nec quae illuminavit obcaecat, nec quae aedificavit destruit, nec quae plantavit evellit. Sine poenitentia enim sunt dona et vocatio Dei (Rom. XI, 29); et, firmum fundamentum Dei stat, habens signaculum hoc; cognovit Dominus qui sunt ejus (II Tim. II, 19). Nullo igitur modo [c 1Kb] Dei praedestinatio facit ut aliqui ex filiis Dei filii sint diaboli, aut ex templo sancti Spiritus [d 1Kb] templa sint daemonum, aut ex membris Christi fiant membra meretricis: sed potius praedestinatio facit [Col. 0184A] ut ex filiis diaboli fiant filii Dei, et ex templo daemonum [e 1Kb] templum sint Spiritus sancti, et ex membris meretricis membra sint Christi. Quia ipse alligat fortem, et vasa ejus rapit (Marc. III, 27), eruens ea de potestate tenebrarum, et transferens de contumilia in gloriam (Colos. I, 13). Hi autem de quibus dicitur: Ex nobis exierunt, sed non fuerunt ex nobis; si enim fuissent ex nobis, mansissent utique nobiscum (I Joan. II, 19); voluntate exierunt, voluntate ceciderunt. Et quia praesciti sunt casuri, non sunt praedestinati. Essent autem praedestinati, si essent reversuri, et in sanctitate ac veritate mansuri. Ac per hoc praedestinatio Dei, multis est causa standi, nemini est causa labendi.



237 CAPITULUM XIII.



OBJECTIO.
[Col. 0184B]

Quod omnes illi fideles et sancti, qui ad aeternam mortem praedestinati sunt, quando ad vomitum suum relabuntur, vitio quidem suo hoc facere videntur, sed ipsius vitii causa est divina praedestinatio, quae illis latenter subtrahit bonas voluntates.



RESPONSIO.

Idem blasphemiarum spiritus perseverat, et a praecedentibus mendaciis subsequens impietas non recedit: quam prorsus vera ratio reprobat, et incunctanter sana doctrina condemnat. Quia omnibus quidem a fide ad infidelitatem, a sanctitate ad turpitudinem relapsis, et ante finem vitae nulla emendatione purgatis, nihil aliud quam mors aeterna debetur: sed nefas est Deo ascribere causas talium ruinarum; qui etsi ex aeterna scientia praecognitum habet, quid [Col. 0184C] uniuscujusque meritis retributurus sit; nemini tamen per hoc quod falli non potest, aut necessitatem, aut voluntatem intulit delinquendi. Si ergo a justitia et pietate quis deficit, suo in praeceps fertur arbitrio, sua concupiscentia trahitur, sua persuasione decipitur. Nihil ibi Pater, nihil Filius, nihil agit Spiritus sanctus: nec tali negotio quidquam divinae voluntatis intervenit, cujus opere multos scimus ne laberentur retentos, nullos autem ut laberentur impulsos.



CAPITULUM XIV.



OBJECTIO.

Quod magna pars illa Christianorum catholicorum fidelium atque sanctorum quae ad ruinam et perditionem praedestinata est, etiam si petat a Deo sanctitatis perseverantiam, [Col. 0184D] non impetrabit: eo quod mutari non potest divina praedestinatio, quae illos praeordinavit, praeparavit, praeaptavit ut caderent.



RESPONSIO.

Ad praevaricationem legis, ad neglectum religionis, ad corruptelam disciplinae, ad desertionem fidei, ad perpetrationem qualiscumque peccati, nulla omnino est praedestinatio Dei: nec fieri potest ut per quem a talibus malis surgitur, per eum in talia decidatur. Si ergo in sanctitate vivitur, [f 1Kb] si in virtute [Col. 0185A] proncitur, si in bonis studiis permanetur; manifestum munus est Dei, sine quo nullus boni operis fructus acquiritur: si autem ab his receditur, et ad vitia ac peccata transitur, 238 nihil ibi Deus malae tentationis immittit, et recessurum non deserit ante quam deseratur; et facit plerumque ne deserat, aut etiam, si discessit, ut redeat. Cur autem illum retineat, illum non retineat; nec possibile est comprehendere, nec licitum [a 1Kb] vestigare; cum scire sufficiat, et ab illo esse quod statur, et non ab illo esse quod ruitur.



CAPITULUM XV.



OBJECTIO.

Quod omnes illi fideles et sancti, qui ad aeternam mortem praedestinati sunt, postea quam ceciderint, sic a Deo dispensentur, [b 1Kb] ut nec possint nec velint [Col. 0185B] per poenitentiam liberari.



RESPONSIO.

Non veraciter, nec sapienter hoc dicitur. Qui enim a fide et sanctitate exciderunt, sicut voluntate prolapsi sunt, ita voluntate non surgunt, et dominatum concupiscentiarum, quibus succubuerunt, sponte patiuntur. Si qui autem captivitatem suam gemunt, et judicantes semetipsos, ad misericordiam Dei mutato corde confugiunt, non sine spiritu divinae visitationis haec faciunt. Haec [c 1Kb] enim mutatio dexterae Excelsi (Psal. LXXVI, 11); qui innumeris lapsis dat poenitentiam, ut resipiscant a diaboli laqueis, a quo captivi tenebantur ad ipsius voluntatem (I Timot. II, 26). Nemini autem Deus correctionis adimit viam, nec quemquam boni possibilitate dispoliat. Quia qui se a Deo avertit, ipse et [Col. 0185C] velle quod bonum est, et posse sibi sustulit. Non est ergo consequens, sicut putant qui talia objiciunt, ut Deus quibus poenitentiam non dederit, resipiscentiam abstulerit et quos non levarit, alliserit: cum aliud sit insontem in crimen egisse, quod alienum est a Deo; aliud criminoso veniam non dedisse, quod de peccatoris est merito.



CAPITULUM XVI.



OBJECTIO.

Quod magna pars illa fidelium atque sanctorum quae ad [Col. 0186A] aeternam mortem praedestinata est, quando dicit Deo in oratione Dominica, Fiat voluntas tua, nihil aliud quam contra se petat, id est, ut cadant et ruant: quia voluntas Dei haec est ut aeterna morte pereant.



RESPONSIO.

Non hoc Veritas dicit, quod haec sit voluntas Dei ut fideles et sancti a fide atque innocentia ruant, et pereant in aeternum: sed Veritas dicit (Joan. VI, 39): Haec est voluntas 239 ejus qui me misit Patris, ut omne quod dedit mihi, non perdam ex eo quidquam, sed resuscitem illud in novissimo die. Quod ergo Pater Filio dedit, Filius omnino [d 1Kb] non perdit. Idem enim dicit (Joan. VI, 37): Omne quod dat mihi Pater, [e 1Kb] ad me veniet, et eum qui venit ad me, non ejiciam foras. Quod si per generalitatem vocationis, et per abundantiam bonitatis Dei, etiam non perseveraturi perseveraturis [Col. 0186B] admixti sunt; hi cum a pietate deficiunt, non ex Dei opere, sed ex sua voluntate deficiunt; nec impelluntur ut cadant, nec ejiciuntur ut deserant; casuri tamen et recessuri ab eo qui falli non potest praesciuntur. Quamdiu itaque in oratione Dominica dicunt: Fiat voluntas tua; non hoc contra se petunt, quod Deus nullo modo ulla ratione facturus est, id est, ut cadant et ruant; [f 1Kb] ipsorum enim hoc nequitia, ipsorum est consummatura libertas. Sed 240 plane illud contra se petunt, quod divinae voluntatis esse non dubium est; ut scilicet, cum venerit Filius hominis in majestate sua, et sederit super thronum gloriae suae, congregentur ante eum omnes gentes, [g 1Kb] et separet eos ab invicem, alios ad dextram, alios statuens ad sinistram, et audiant [Col. 0186C] eum dextri dicentem: Venite, benedicti Patris mei, possidere praeparatum vobis [h 1Kb] regnum a constitutione mundi (Matth. XXV, 34): audiant et sinistri, Discedite a me, maledicti, in ignem aeternum, quem paravit Pater meus diabolo et angelis ejus (Ibid., 41). Igitur qui facturi non sunt voluntatem Dei, et petunt ut fiat voluntas Dei, in eo quod Dei voluntate faciendum est [i 1Kb] audiuntur, ut imitatores diaboli cum diabolo judicentur. QUI ENIM voluntatem Dei spreverunt invitantem, voluntatem Dei sentient vindicantem.



[RESPONSIONES PRO AUGUSTINO AD EXCERPTA GENUENSIUM.]




[Col. 0185]
ADMONITIO IN PROSPERI PRO AUGUSTINO RESPONSIONES AD EXCERPTA GENUENSIUM.

Non ex eadem intentione, Augustini doctrinam scilicet elevandi aut infamandi, ex qua anteriora prodierant, nata etiam credimus inferius posita Genuensium presbyterorum Excerpta, ad Prosperum nostrum eo tantum fine directa, ut quas illi ex librorum sancti Augustini de Praedestinatione sanctorum et de Dono Perseverantiae lectione dubitationes patiebantur, in quibus se insolita nonnulla et minus clara deprehendisse significabant, sanctus Augustini discipulus, tamquam doctrinae illius sublimioris et a communis intelligentiae finibus remotioris particeps, pro sua erga omnes humanitate, dissolveret: cum hoc solum rogarent, ut quo intellectu vel quo judicio ista accepisset [Col. 0187] eis aperire dignaretur. Qua quidem agendi ratione virorum illorum modestia in eo elucet, quod cum essent sacerdotes in urbe non ignobili forte ex primariis, virum (ut verisimilius videtur) laicum de tantis rebus consulere non reformident (In praefat. hujus operis). Quo fit ut sanctus Prosper humilitati adeo laudandae vicem rependens, hoc respondeat: id quod a se postulabant debuisse illos sibi praestare, sedula locorum Augustini meditatione, et confidenti fusa oratione ad Patrem luminum, a quo descendit omne datum optimum et omne donum perfectum (Jac. I, 17), et a quo datur Spiritus sapientiae et intellectus. Hinc non quasi magister discipulos instituens, sed ut veritatis discipulus, humilitatisque et obedientiae sectator, superioris sibi ordinis viris obtemperare suscipit, ejus auxilio confisus qui sapientiam praestat parvulis (Psal. XVIII, 8); et Excerpta ab ipsis ex duobus supradictis sancti Augustini libris loca fusiori oratione exponere, atque ad rectos sensus, ex collatione, quam urget ubique, cum antecedentibus et subsequentibus locorum unde ducebantur reducere, et a pravo in omnibus intellectu sarta et lecta ostendere aggreditur: humiliter petens, ne ubi erat in ipso simplicitas obedientiae, ibi praesumptionem putarent esse doctrinae. Quod quidem egregie conficit tum Scripturae sacrae auctoritate in medium adducta, tum maxime aliorum sancti Augustini Operum locis, cum his qui scrupulum fecerant comparatis: eodem semper, ut alias, tenore doctrinae praedicans, et gratuitam omnimodis gratiam Dei, et fidem ipsam ab eadem Dei gratia et misericordia sumere principium: nec tantum boni omnibus promiscue conferri, nec ullum omnino opus bonum, si divinum non affuerit auxilium, posse a quoquam praestari.

Civitatem autem ex qua illi libellum hunc suum ad Prosperum direxerant Vir eruditus vult esse non Genuam, urbem Italiae primariam, quae ab elegantioribus aedificiis Superbae cognonem accepit; sed Genevam, quae et Gebenna et Aurelia Aliobrogum nominatur. Cui eo difficilius est ac in re assentiri, quod ubique presbyteri illi non Genevenses sed Genuenses legantur appellati.

De tempore denique quo haec contigerunt si quaeratur, conjicimus scriptum horum hujusque rescriptum paulo post superiora, certe autem post obitum sancti Augustini, in lucem prodiisse.




[Col. 0187]
S. PROSPERI AQUITANI PRO AUGUSTINO RESPONSIONES [a 1Kb] AD EXCERPTA GENUENSIUM. (C)



Praefatio.


[Col. 0187A] CAMILLO [b 1Kb] et THEODORO venerabilibus presbyteris, PROSPER.

241 In libris beatae memoriae Augustini episcopi, quorum titulus est, de Praedestinatione Sanctorum, quaedam sanctitatem vestram vel insolita aut minus, clara moverunt, quae ad humilitatem meam, de contextu disputationis excerpta, misistis: ut quo intellectu, [c 1Kb] quove judicio ea acciperem, nosceretis: quasi plus in me quam in vobis ad haec introspicienda esset ingenii; ac non magis in hoc examine vestrae facultatis [d 1Kb] debueritis exercere mensuram, et [Col. 0188A] si aliqua vos morabatur obscuritas, decurrere ad Patrem luminum, a quo descendit omne datum optimum, et omne donum perfectum (Jac. I, 17), et a quo datur Spiritus sapientiae et intellectus. Verumtamen praeceptis vestris obsequium 242 meum non subtraham, et [e 1Kb] adjuvante Domino, qui sapientiam praestat parvulis (Psal. XVIII, 8), de capitulis istis, quid cum sanctis et eruditis fratribus sentiam, breviter indicabo; petens ne ubi est simplicitas obedientiae, praesumptionem putetis esse doctrinae. De excerptis itaque haec prima proposuistis, in quibus verba sunt sancti Augustini episcopi.



LIBER RESPONSIONUM.
[Col. 0187]


EXCERPTUM PRIMUM.
[Col. 0187B]

(Aug. lib. I de Praedest. Sanct. c. 3.) Jacob dilexi, Esau [a 1Kb] autem odio habui. Ad hoc perduxi ratiocinationem, ut dicerem: Non ergo elegit Deus opera cujusquam quae ipse daturus sit, sed fidem elegit in praescientia; [Col. 0188B] ut quem sibi crediturum esse praesciret, [b 1Kb] ipsum elegerit, cui sanctum Spiritum daret; ut bona operando etiam vitam aeternam consequeretur. Nondum diligentius quaesieram, nec adhuc inveneram qualis esset electio gratiae.



243 EXCERPTUM II. [a 1Kb] Item verba ejusdem.
[Col. 0189A]

(Ibid.) Ac deinde subjunxi: Quod ergo credimus, nostrum est; quod autem bona operamur, illius est qui credentibus dat Spiritum sanctum. [b 1Kb] Quod profecto non dicerem, si jam scirem etiam ipsam fidem inter Dei munera reperiri, [c 1Kb] quae dantur in eodem Spiritu (I Cor. XII, 6). Utrumque ergo nostrum est, propter arbitrium voluntatis; utrumque tamen datum est, propter spiritum fidei et charitatis.



EXCERPTUM III. Item verba ejusdem.

(Ibid.) Ac per hoc, quod etiam postea dixi: Quia neque velle possumus, nisi vocemur; et cum post vocationem voluerimus, non sufficit voluntas nostra et cursus noster, nisi Deus et vires credentibus praebeat, et perducat [Col. 0189B] quo vocat; ac deinde subjunxi: Manifestum est ergo non volentis, neque currentis, sed miserentis Dei esse quod bene operamur; omnino verissimum est: sed parum de ipsa vocatione disserui, quae fit secundum propositum Dei; non enim omnium qui vocantur talis est, sed tantum electorum.



RESPONSIO AD HAEC TRIA.

In his tribus capitulis, licet divisa sint [d 1Kb] a disputationis corpore, et eo ipso obscuriora sint facta, quod et praecedentibus, et mediis, et subsequentibus non cohaerent; intelligendo tamen quod unam [e 1Kb] atque eamdem causam scriptor exsequitur, de eis loquens qui dicebant eum primo conversionis suae tempore meliora sensisse, quando aestimabat, quod fides qua Christiani sumus, non esset ex gratia, nec ex dono [Col. 0189C] haberetur Dei, sed esset ex ipso homine, et ex arbitrii libertate; modo autem errare eum, [f 1Kb] quia assereret ipsam etiam fidem Dei esse donum, et ad hanc quoque pertinere quod dictum est (I Cor. IV, 7): Quid autem habes quod non accepisti? neque recte eum nunc electionem Jacob ad propositum Dei referre, quam prius ad praescientiam retulisset. Ad hanc ergo objectionem 244 respondet, se antequam cognosceret gratiae veritatem, et antequam regendae praeponeretur Ecclesiae, in hac opinione ignoranter errasse: sed in ipso episcopatus su exordio, [g 1Kb] a sanctae memoriae Simpliciano Mediolanensi antistite, de Jacob electione et de Esau rejectione consultum, totam quaestionem ad hos geminos pertinentem, sagaciore diligentia ventilasse; et omnibus [Col. 0189D] ratiocinandi viribus hoc indubitanter agnovisse, quod electionem gratiae nulla merita humana [Col. 0190A] praecedant, et quod fides, unde incipiunt omnia merita, donum sit Dei: ne gratia non sit gratia (Rom. I, 6). si aliquid eam propter quod tribuatur antevenit. Itaque in eo quid dictum est, Jacob dilexi, ostensum esse quid homini donaretur: et in eo quod dictum est: Esau autem odio habui (Rom. IX, 13), ostensum esse quid homini deberetur. Hoc autem se in libro Retractationum secundo suo opere studiose recoluisse (Cap. 1): et cum omnes opiniones suas censoria gravitate discuteret, istam, quam obtrectatores ejus eligunt, improbasse, quam ante Pelagianae haeresis ortum futuro errori amicam esse praevidit, et revelata sibi gratiae veritate rejecit. Quae igitur ratio est, ut hanc viri hujus professionem non approbemus, qua nos ad castigandas opiniones nostras, [Col. 0190B] si quas forte imprudenter incidimus, exemplo suae correctionis instituit; [h 1Kb] et qua docet a Deo nos accipere, quod ut accipiamus jubemur orare?

Si enim consideremus Pelagianae argumenta perfidiae, quid magis nititur obtinere quam ut videatur gratia Dei secundum merita nostra dari, ut in eo ipso in quo gratiam necessariam confitetur, meritis eam humanae voluntatis enervet? Quam perversitatem omnino incurrit qui fidem ad Dei munera non putat pertinere: aut ideo eam se jactitat ad Deum referre, quia ab ipso sit creata natura, cui rationabilem inseruit libertatem, per quam unusquisque et credere et non credere in sua habeat potestate; et de hoc naturali bono [i 1Kb] quod nullis praecedentibus meritis, cum crearetur, accepit, caetera dona mereatur. Hoc [Col. 0190C] autem qui asserit, fatetur, credo, nobiscum quod in primo Adam omnium hominum natura vitiata sit; nec negat eam in illo lapsu suas amisisse virtutes, quas nisi per gratiam recipiat, habere non possit. Quid est autem quod eidem naturae solam fidem non vult esse praereptam, quam nisi primam amisisset, caeteris bonis omnibus non careret? Credendo enim Adam 245 diabolo, non credidit Deo: et cum spiritu superbiae inebriatus esset, discessit a Domino cor ejus; et factus est servus apostatae, dum liber vult esse justitiae. Cum itaque non haberemus continentiam, nisi Deus daret (Sap. VIII, 21); nec haberemus dilectionem sanctam, nisi charitas Dei diffunderetur in cordibus nostris per Spiritum sanctum, qui datus est nobis (Rom. V, 5); cum postremo nemo [Col. 0190D] haberet sapientiam et intellectum, consilium et fortitudinem, scientiam et pietatem, ac timorem Domini [Col. 0191A] (Isai. XI, 2), nisi has virtutes Spiritus sanctus daret; quomodo fides in Adam perdita in quoquam filiorum ejus inveniretur, nisi eam idem Spiritus, qui omnia in omnibus operatur (I Cor. XII, 6), infunderet? Unde si quod Adam perdidit posteritas non amisit, ipsum solum laesit peccatum ejus, et non genus humanum. Sed omnes in uno peccaverunt (Rom. V, 12), et praevaricationis merito tota ejus propago damnata est. Omnes igitur quod Adam perdidit perdiderunt. Perdidit autem primitus fidem; quam omnes, quia primum potuimus amittere, primam [a 1Kb] egemus accipere. Placeat ergo nobis haec gratiae praedicatio, qua fides donum Dei esse defenditur; et in nullo nobis [b 1Kb] poterit Pelagianus error illudere, qui, ut gratiam persuadeat debitam, fidem non vult [Col. 0191B] esse donatam. Quia ergo [c 1Kb] nec justa, nec rationabilis intelligitur eorum fuisse persuasio, qui hujus viri scientiam tot incrementorum profectibus aedificatam, tot annorum studiis expolitam, ad adolescentiae rudimenta revocabant, ut magis suffragaretur haereticis quod inter initia conversionis suae imperite senserat, quam prodesset catholicis quod pontificali diligentiae veritas revelarat; merito illos hoc praejudicio utentes, et in his quae dudum abdicata fuerant immorantes, pii doctoris gravitas notat; quod qui curaverunt omnes sensus ipsius indagare, noluerint cum ejus eruditione proficere.

Sed jam consideremus quale sit, quod de subsequentibus annotastis.



EXCERPTUM QUARTUM.

[Col. 0191C] (Ibid. c. 5, n. 10.) Non quia credere vel non credere, non est in arbitrio voluntatis humanae, sed in electis praeparatur voluntas a Domino.



RESPONSIO.

Jungamus quod sequitur, ut quod propositum est de connexo sermone sit clarius. Ideo ad ipsam quoque fidem [d 1Kb] quae in voluntate est pertinet, 246 Quis enim te discernit? Quid autem habes quod non accepisti (I Cor. IV, 7)? Multi audiunt verbum veritatis: sed alii credunt, alii contradicunt. Volunt ergo isti credere, nolunt autem illi. Quis hoc ignoret? quis hoc neget? Sed cum aliis praeparetur, aliis non praeparetur voluntas a Domino, [e 1Kb] discutiendum est utique quid veniat de misericordia, quid de judicio. Quod quaerebat Israel, hoc non est consecutus, electio autem consecuta [Col. 0191D] est, caeteri vero excaecati sunt, sicut scriptum est (Isaiae VI, 9), Dedit illis spiritum compunctionis, oculos ut non videant, et aures ut non audiant usque in hodiernum diem. Et David dicit (Psal. LXVIII, 23), Fiat [Col. 0192A] mensa eorum in taqueum, et in venationem, et in scandalum, et in retributionem illis: obscurentur oculi eorum, ne videant, et dorsum eorum semper incurva (Rom. XI, 7). [f 1Kb] Ecce misericordia et judicium: misericordia in electionem, quae consecuta est justitiam Dei; judicium vero in caeteros, qui excaecati sunt: et tamen illi quia voluerunt crediderunt; illi quia noluerunt, non crediderunt. Misericordia igitur et judicium in ipsis voluntatibus facta sunt. [g 1Kb] Electio quippe ista gratiae est, non utique meritorum. Superius enim dixerat, Sic enim in hoc tempore reliquiae per electionem gratiae salvae factae sunt. Si autem gratia, jam non ex operibus, alioquin gratia jam non est gratia (Rom. XI, 5). [h 1Kb] Gratis ergo consecuta est quod consecuta est electio. Non praecessit eorum aliquid quod priores darent, et [Col. 0192B] retribueretur illis: pro nihilo [i 1Kb] salvos fecit eos (Psal. LV, 8). Caeteris autem qui excaecati sunt, sicut ibi non tacitum est, in retributione factum est. Universae viae Domini misericordia et veritas (Psal. XXIV, 10). Investigabiles sunt autem viae ipsius (Rom. XI, 33). [j 1Kb] Investigabilis igitur misericordia qua gratis liberat, et veritas qua juste judicat.

Haec omnia apud pium catholicumque lectorem, quid offensionis pariunt? quid contradictionis incurrunt? Numquid falsum est, [k 1Kb] quod praeparatur voluntas a Domino (Prov. VIII, sec. LXX)? Numquid non quotquot Spiritu Dei aguntur, hi filii sunt Dei (Rom. VIII, 14)? Numquid hominem ab homine natura discernit, ac non potius gratia ab infideli fidelem? Numquid potest ullus dicere habere se quod [Col. 0192C] non accepit? aut quasi de non accepto sed proprio gloriari; quod si non accepisset, utique non haberet? Numquid dubium est, cum verbum veritatis praedicatur, alios voluntate credere, alios voluntate non credere? Sed cum illorum cor Deus aperuerit, illorum autem non aperuerit, discernendum est quid veniat de misericordia, quid de judicio. Post commemorationem autem apostolicae sententiae (Rom. XI, 7), quam propheticis testimoniis astruit quod justitiam Dei, quam 247 Israel quaerens consecutus non est, electio sit consecuta per gratiam, caeteris ex retributione caecatis, numquid non verissime dictum est: Ecce misericordia et judicium: misericordia in electionem quae consecuta est justitiam Dei; judicium vero in caeteros, qui excaecati sunt? Et paulo post: [Col. 0192D] Gratis ergo consecuta est, quod consecuta est electio. Non praecessit aliquid eorum quod priores darent, et retribueretur illis: pro nihilo salvos fecit eos. Caeteris autem qui excaecati sunt, sicut ibi non tacitum est, in [Col. 0193A] retributione factum est. Quis hic locus querimoniae, nisi apud inimicos gratiae; qui nisi ad retributionem referatur quod gratis datur, ad iniquitatem volunt pertinere quod redditur? Deinde quod de propheticis intulit verbis, universae viae Domini misericordia et veritas (Psal. XXIV, 10), quis negavit? Aut quod de apostolico annexuit sensu (Rom. XI, 33), Investigabiles sunt autem viae ipsius? Investigabiles igitur sunt, et misericordia qua gratis liberat, et veritas qua juste judicat. Non est ergo sanarum mentium ista reprehendere; et investigabiles vias Domini, hoc est, dona misericordiae et judicia veritatis Pelagianorum elationi penetrabilia deputare. Quia secundum ipsos non latet consilium Dei, nec in occulto est divinae ratio voluntatis, si erga omnem hominem [Col. 0193B] tam gratia Dei [a 1Kb] quam et ira de merito est.

Post haec posuistis quod infra dictum est.



EXCERPTUM QUINTUM.

(Ibid. c. 8. n. 4.) Fides igitur et inchoata, et perfecta, donum Dei est: et hoc donum quibusdam dari, quibusdam non dari non dubitet qui non vult manifestissimis sacris litteris repugnare.



RESPONSIO.

Hoc qui non recipit, cujus videtur esse sententiae, nisi dicentis: Fides per quam justificor, ex me est; et hoc bonum, ex quo justus vivit (Habac. II, 4), non accepi per gratiam, sed habeo per naturam? Si ergo fides donum Dei non est, frustra Ecclesia pro non credentibus orat, ut credant, et sufficit impiis magisterium [Col. 0193C] legis adhiberi, de qua dictum est (Gal. II, 21). Si ex lege est justitia, ergo Christus gratis mortuus est: quod similiter dici potest etiam de natura. Frustra etiam Apostolus (II Thess. II, 12) gratias agit Deo pro his qui Evangelium receperunt, cum hoc secundum Pelagianos non Dei sit praestitum munere, sed ex sola habeatur hominum voluntate; et frustra quibusdam precatur idem Apostolus (Ephes. VI, 23), ut sit eis pax et charitas cum fide, a Deo Patre et Domino Jesu Christo, ut jam non solum de fide, sed etiam pace et charitate, superbia haereticorum convincatur dicere, 248 de proprio se has habere virtutes. Quod si haec ex homine sunt, quid obest ut non ex semetipso habeat et caetera bona quae inferiora sunt; cum audeat sibi deputare quae [Col. 0193D] summa sunt, et sine quibus alia, quamvis multa et clara, non prosunt? Non potest itaque merito refutari quod dictum est: Fides igitur et inchoata, et perfecta, donum Dei est: quia eadem et Apostoli vox est dicentis (Ephes. II, 8): Gratia salvi facti estis per fidem; et hoc non ex vobis, Dei enim donum est; non ex operibus, ne forte quis extollatur (Philip. I, 29); et: Vobis donatum est pro Christo, non solum ut in eum [Col. 0194A] credatis, sed etiam ut patiamini pro eo: et iterum (Hebr. XII, 1): Per patientiam curramus ad propositum nobis certamen, aspicientes in auctorem fidei, et consummatorem Jesum. Quibus et plurimis aliis testimoniis divinarum Scripturarum indubitanter agnoscitur quoniam, sicut ab hoc viro definitum est, Fides et inchoata, et perfecta, donum est Dei; et hoc donum, inquit, quibusdam dari, quibusdam non dari, omnino [b 1Kb] non dubitat, qui non vult manifestissimis sacris litteris repugnare; non putemus hoc veraciter dictum, si omnes homines fideles sunt: sed cum alii credant, alii vero non credant, dicatque Apostolus (I Thess. III), Non enim omnium est fides; quis non videat fidem, quam acceperunt qui habent, non accepisse qui non habent?



EXCERPTUM SEXTUM.
[Col. 0194B]

(Ibid.) Deinde ait: Cur autem non omnibus detur, fidelem movere non debet, qui credit ex uno omnes isse in condemnationem (Rom. V, 12) sine dubitatione justissimam; ita ut nulla esset Dei justa reprehensio, etiam si nullus inde liberaretur. Unde constat magnam esse gratiam quod plurimi liberantur, et quid sibi deberetur in eis qui non liberantur, agnoscunt; ut [c 1Kb] qui gloriatur, non in suis meritis, quae paria videt esse damnatis, sed in Domino glorietur (Rom. XI, 33). Cur autem istum potius quam illum liberet, inscrutabilia sunt judicia ejus, et investigabiles viae ipsius. Melius enim et hic [d 1Kb] audimus aut dicimus: O homo, tu quis es qui respondeas Deo (Rom. IX, 20)? quam dicere audeamus, quasi noverimus quod occultum esse voluit, [Col. 0194C] qui tamen aliquid injustum velle non potuit.



RESPONSIO

Haec omnia si non recte dicta sunt scrutabilia sunt judicia Dei, et vestigabiles viae ejus; nec occultum est quare ille potius quam iste salvetur; et in se non in Domino gloriabitur, qui, aliis vitio suo pereuntibus, electione dignus inventus est. Ac sic justitia quidem erit quod plurimi damnantur: sed non 249 erit gratia quod plurimi liberantur. [e 1Kb] Absint haec a catholicis cordibus, absit talis impietas, ut quemquam putemus meritis suis erui de potestate tenebrarum, et in regnum Filii Dei debita, non gratuita, adoptione transferri. Magno peccato periit Adam, et in illo omnes perierunt. [f 1Kb] Quia omni homini damnata nativitate genito, hoc in [Col. 0194D] Adam debetur ut pereat. Et sicut non possumus conqueri de eo quod in praeteritis saeculis dimisit omnes gentes ingredi vias suas: ita justam non haberemus querelam, si cum eis, cum quibus nobis fuit causa communis, cessante adhuc gratia, periremus. Quae tamen sicut tunc de omni mundo eruit paucos; ita nunc de universo genere hominum salvat innumeros, non secundum opera nostra, sed secundum [Col. 0195A] suum propositum, et gratiam quae data est nobis in Christo Jesu, ante tempora aeterna (II Tim. I. 9).

Subnexuistis etiam quod post multa disserens ait.



EXCERPTUM SEPTIMUM.

(Ibid. c. 16, n. 2.) Est ergo in malorum potestate peccare: ut autem peccando hoc vel hoc illa malitia faciant, non est in eorum potestate, sed Dei dividentis tenebras, et ordinantis eas: ut hinc etiam quod faciunt contra voluntatem Dei, non impleatur nisi voluntas Dei.



RESPONSIO.

Quod cum sit apertissimae veritatis, miror inter obscura decerptum: quasi non ex cohaerentibus potuerit omnis haesitatio lectoris absolvi. Inspicite ergo [Col. 0195B] quod sequitur (Ibid.): Legimus, inquit, in Actibus Apostolorum (Act. IV, 13 et seq.), quod cum dimissi a Judaeis apostoli venissent ad suos, [a 1Kb] et indicassent quanta eis sacerdotes et seniores fecerunt, levaverunt illi vocem unanimes omnes ad Dominum, et dixerunt, Domine, tu es qui fecisti coelum et terram, et omnia quae in eis sunt, qui per os patris nostri David sancti pueri tui dixisti: Quare fremuerunt gentes, et populi meditati sunt inania; astiterunt reges terrae, et principes convenerunt in unum, adversus Dominum et adversus Christum ejus (Psal. II, 2)? Convenerunt enim in veritate, in civitate ista adversus sanctum puerum tuum Jesum quem unxisti, Herodes et Pilatus, et populus Israel, facere quanta manus tua et consilium praedestinavit fieri. Si ergo quae per os patris nostri David [Col. 0195C] Spiritus sanctus prophetavit, aliter intelligi ullo modo quam ab apostolis sunt intellecta 250 non possunt, et Herodes ac Pilatus et populus Israel fecerunt quanta manus Dei et consilium praedestinavit fieri; quid inconveniens ait admirabilis disputator? Est, inquiens, in malorum potestate peccare: ut autem peccando hoc vel hoc illa malitia faciant, non est in eorum potestate, sed Dei dividentis tenebras et ordinantis eas: ut hinc etiam quod faciunt contra voluntatem Dei, non impleatur nisi voluntas Dei. [b 1Kb] Male enim velle facillimum est malis: et eorum damnabilem voluntatem non dubium est a Dei potestate concludi, ut effectum cupiditatis suae, nisi ille permiserit, habere non possint. Uti autem sapientiam et justitiam Dei etiam malorum operibus, [Col. 0195D] quae ex ipsorum prodeunt appetitu, ad implenda consilia et judicia sua, nullus vel tenuiter secundum pietatem doctus ignorat; qui videt Dei Patris optimam voluntatem non parcentis Filio suo, sed pro nobis omnibus tradentis eum, pessima [c 1Kb] traditoris [Col. 0196A] Judae et Judaeorum voluntate completam: et qui in evangelicis paginis legit, dicente Pilato ad Jesum (Joan. XIX, 10): Mihi non loqueris? Nescis quia potestatem habeo crucifigere te, et potestatem habeo dimittendi te? respondisse Dominum, Non haberes in me potestatem ullam, nisi esset tibi [d 1Kb] data de super. Dividit itaque Deus inter lucem et tenebras: nec ideo inculpabiles sunt tenebrae, quia eis bene utitur Deus, qui etiam de opere [e 1Kb] ipsarum, quod filiis lucis in bonum procederet, ordinavit: tantum progredi sinens malitiam nocere cupientium, quantum eam sanctis suis vel castigandis novit utilem, vel probandis; ut hinc etiam quod faciunt contra voluntatem Dei, non impleatur nisi voluntas Dei.

[Col. 0196B] Sequitur deinceps quod in libro invenitur secundo.



EXCERPTUM OCTAVUM.

(Ibid. c. 14, n. 35.) An quisquam dicere audebit Deum non praescisse quibus esset daturus ut crederent, aut quos daturus esset Filio suo, ut ex eis non perderet quemquam (Joan. XVIII, 9)? Quae utique si praescivit, profecto beneficia sua quibus nos dignatur liberare praescivit. [f 1Kb] Haec est praedestinatio sanctorum, nihil aliud: praescientia scilicet, et praeparatio beneficiorum Dei, quibus certissime liberantur quicumque liberantur. Caeteri autem, ubi, nisi in massa perditionis justo divino judicio relinquuntur, ubi Tyrii relicti sunt et Sidonii, qui etiam credere potuerunt, 251 si mira illa Christi signa vidissent (Matth. XI, 21): [g 1Kb] sed [Col. 0196C] quoniam ut crederent non eis erat datum, etiam unde crederent est negatum.



RESPONSIO.

Qui istis resistunt, hoc sentire apertissime probantur, quod fides non sit donum Dei; et quod gratia non praeveniat liberum arbitrium, sed sequatur; et quod gratia Dei secundum merita nostra detur. Nam si aliquid conferri homini per gratiam confitentur, et id non accipit nisi fides, quae accepta non est; in ipsa est meritum, cui non donum datur, sed debitum redditur. In hac sententia positi, consequenter sapiunt eos esse praedestinatos in vitam aeternam, quos per liberae voluntatis arbitrium fideles futuros prescierit Deus; ut ipsa electorum praedestinatio non sit nisi retributio: atque ita in [Col. 0196D] his qui praedestinati sunt secundum propositum ejus qui universa operatur, non operetur Deus fidem; nec ulla sint hominis merita, si Deus operatur universa. [h 1Kb] Vere qui ista sentiunt, fidem non acceperunt, aut quam acceperant perdiderunt, sequendo [Col. 0197A] vanissimam Pelagianorum superbiam, et in se, [a 1Kb] non in Domino, gloriando, qui operatur omnia in omnibus (I Cor. XII, 6), bona profecto, non mala: et si omnia bona, utique et fidem, sine qua nemo potest placere (Hebr. XI, 6), et quae est virtutum omnium fundamentum. Quale est autem, ut cum Dei sit aedificatio, et nisi Dominus aedificaverit domum, in vanum laborent qui aedificant eam (Psal. CXXVI, 1); aut nolint isti fundamentum ad aedificium pertinere, aut se velint inchoare quod Dominus possit exstruere? Non erit ergo illis principium Filius Dei, non fundabuntur in ipso angulari lapide Christo Jesu, nec de eis dictum est: Firmum autem fundamentum Dei stat (II Tim. II, 19); quia [b 1Kb] totam electionem suam solubili arenae et succiduo cineri [Col. 0197B] superponunt.

Agnoscamus itaque sapienter, pieque fateamur, praescisse incommutabiliter Deum quibus esset daturus ut crederent, aut quos daturus esset Filio suo, ut ex eis non perderet quemquam: et si haec praescivit, beneficia sua illum quibus nos dignatur liberare praescisse; et hanc esse praedestinationem sanctorum, [c 1Kb] praescientiam scilicet et praeparationem gratiae Dei, qua certissime liberantur. [d 1Kb] Caeteros autem quicumque non liberantur, quos a generali perditione humani generis 252 gratia non exemit, justo noverimus judicio non exemptos: et quid nobis remissum sit, in eis discamus de quorum queri damnatione non possumus. Non est enim iniquitas apud Deum (II Par. XIX, 7), neque quisquam [Col. 0197C] sub judicio ejus innocens perit. Sicut enim hic ipse insignis gratiae praedicator alibi ait (Aug. lib. de Grat. et Lib. Arb. cap. 23): [e 1Kb] Reddit omnino Deus et mala pro malis, quoniam justus est; et bona pro malis, [f 1Kb] quoniam bonus est; et bona pro bonis, quoniam justus et bonus est: tantummodo mala pro bonis non reddit, quoniam injustus non est. Reddit ergo mala pro malis, poenam pro injustitia; et reddit bona pro malis, gratiam pro injustitia; et reddit bona pro bonis, gratiam pro gratia. Cum aliqui pereunt, non dubitemus ipsorum meritis deputari quod pereunt; quos utique posset Deus misericorditer liberare, si vellet. [g 1Kb] Et cum aliqui liberantur, non audeamus definire, quod digni fuerint liberari; quos utique posset Deus juste damnare, si vellet. Quare [Col. 0197D] autem non omnes, aut quare illos potius [h 1Kb] quam illos liberet, nec necessarium est quaerere, nec possibile reperire; cum, omissis discretionis istius causis, scire sufficiat quod nec misericordia justitiam, nec [Col. 0198A] justitia auferat misericordiam apud eum a quo nemo nisi juste damnatur, nemo nisi misericorditer liberatur.

De Tyriis vero et Sidoniis quid aliud possumus dicere, quam non esse eis datum ut crederent, quos etiam credituros fuisse ipsa Veritas dicit, si talia qualia apud non credentes facta sunt virtutum signa vidissent (Matth. XI; Luc. X, 13)? Quare autem hoc eis negatum fuerit, dicant, si possunt, qui calumniantur: et ostendant cur apud eos Dominus mirabilia, quibus profutura non erant, fecerit, [i 1Kb] et apud eos quibus erant profutura non fecerit. Nos etiam si rationem facti, et profunditatem judicii ejus penetrare non possumus, manifestissime tamen scimus, et verum esse quod dixit, [Col. 0198B] et justum esse quod fecit; et non solum Tyrios et Sidonios, sed etiam Corazain et Bethsaida potuisse converti, et fideles ex infidelibus fieri, si hoc in eis Dominus voluisset operari. Neque enim ulli falsum videri potest quod Veritas ait: Nemo potest venire ad me, nisi fuerit ei datum a Patre meo (Joan. VI, 66); et (Matth. XIII, 10, 11): Vobis datum est nosse mysterium [j 1Kb] regni coelorum, illis autem non est datum; et (Ibid. XI, 27), Nemo novit Filium, nisi Pater, neque Patrem quis novit, nisi Filius, et cui voluerit Filius revelare; et (Joan. V, 21), Sicut Pater vivificat mortuos, ita et Filius quos vult vivificat: et (I Cor. XII, 3), Nemo potest dicere 253 [k 1Kb] Dominum Jesum, nisi in Spiritu sancto. His divinarum vocum auctoritatibus eruditi gratias agamus Deo, qui dedit nobis [Col. 0198C] spiritum fidei et virtutis, continentiae et charitatis, sapientiae et intellectus, consilii et fortitudinis, scientiae et pietatis, ac timoris sui. Quae bona si non dedisset nobis, qui omnia operatur in omnibus (Ibid.), prorsus non haberemus in nobis: et cum his, qui non cognoverunt Dominum, aut cum cognovissent, non sicut Deum glorificaverunt, aut gratias egerunt, sed hoc ipsum suae sapientiae, deputantes stulti facti, [l 1Kb] et obscurato corde evanuerunt in cogitationibus suis (Rom. I, 21); cum his, inquam, sederemus in tenebris et in umbra mortis, nec querelam habentes de poena, nec excusationem de ignorantia, nec praesidium de natura.

[m 1Kb] Nunc jam quod sequitur quale sit videamus.



EXCERPTUM IX.

[Col. 0198D] (Aug. lib. III de Dono Persever. cap. 16.) Sed aiunt, ut scribitis, neminem posse correptionis stimulis excitari, si dicatur in conventu Ecclesiae audientibus multis: Ita se habet de praedestinatione definita [Col. 0199A] [a 1Kb] sententia voluntatis Dei, ut alii ex vobis [b 1Kb] de infidelitate, accepta obediendi voluntate, veneritis ad fidem, vel accepta perseverantia, permaneatis in fide; caeteri vero qui in peccatorum delectatione remoramini, ideo nondum surrexistis, quia necdum vos adjutorium gratiae miserantis erexit. Verumtamen si qui estis nondum vocati, quos gratia sua praedestinaverit eligendos, accipietis eamdem gratiam qua velitis et sitis electi; et si qui obeditis, si praedestinati estis rejiciendi, subtrahentur [c 1Kb] obediendi vires, ut obedire cessetis.



RESPONSIO.

Stupeo sanctitatem vestram, objectionem calumniantium a persona defensoris gratiae non potuisse discernere, et verba obtrectantium ei ipsi qui obtrectatoribus suis respondet aptasse. Haec enim de doctrina [Col. 0199B] catholici viri quidam nequiter et nugatorie jactitabant, quod qui talem Dei gratiam praedicaret, ut fides et obedientia, caeteraeque virtutes, et in eis usque in finem perseverantia, non nisi ex dono Dei haberi posse credantur; consequens esse ut talibus verbis uteretur ad populum, et hujusmodi denuntiationibus omnem liberi arbitrii evitaret industriam. Quod quia piissimus doctor litteris eorum ad quos scribit agnoverat, [d 1Kb] ideo 254 dicit, Sed aiunt, ut scribitis; et postea, Ista cum dicunt. Ex hoc potuistis advertere, non ipsum haec dicere, sed eos de quibus dixit: Sed aiunt, ut scribitis; et, Ista cum dicunt. Quod similiter et Apostolus ait (Rom. V, 8): Sicut aiunt nos quidam dicere, Faciamus mala, ut veniant bona. Inferius autem, ubi plenius ad ista respondet, [Col. 0199C] multo manifestius patet [e 1Kb] quam haec ab ipso numquam taliter dicta sint, et quantum ei hujusmodi praedicationis forma displiceat; quam corrigens et mundans atque emendans, tolerabiliorem audientibus facit; quae vera sunt temperans, quae falsa sunt resecans, et post multa adjiciens (Idem lib. de Dono Persever. cap. 22): Jam vero quod illis verbis [f 1Kb] connectitur, miror si ullo modo potest in populo Christiano quisquam infirmus patienter audire, cum dicitur eis, Et si qui obeditis, [g 1Kb] si praedestinati estis rejiciendi, [h 1Kb] subtrahentur obedientiae vires, ut obedire cessetis. Hoc enim dicere, quid videtur aliud esse quam maledicere, aut mala quodam modo prophetare? Et post haec cum diceret qualiter de his loquendum esset in populo, proprii sensus verba connexuit dicens (Ibid.): [Col. 0199D] Illum etiam modum, quo [i 1Kb] utendum esse in praedestinationis praedicatione nos diximus, loquenti ad populum [Col. 0200A] non existimo debere sufficere, nisi hoc vel aliquid hujusmodi addat, ut dicat: Vos itaque etiam ipsum obediendi perseverantiam a Patre luminum, a quo descendit omne datum optimum et omne donum perfectum (Jac. II, 17), sperare debetis, et quotidianis orationibus poscere: atque hoc faciendo confidere non vos esse a praedestinatione populi ejus alienos; [j 1Kb] quia etiam hoc, ut faciatis, ipse largitur. Absit autem a vobis ideo desperare de vobis, quoniam spem vestram in ipso habere jubemini, non in vobis. Maledictus enim omnis qui spem habet in homine (Jerem. XVII, 5); et, Bonum est confidere in Domino [k 1Kb] quam confidere in homine (Psal. CXVII, 8); [l 1Kb] quoniam beati omnes qui confidunt in eum. [m 1Kb] Hanc spem tenentes, servite Domino in timore, et exsultate ei cum tremore (Psal. II, 11). Quoniam [Col. 0200B] de vita aeterna, quam filiis promissionis promisit non mendax Deus ante tempora aeterna, nemo potest esse securus, nisi consummata fuerit ista vita, quae tentatio est super terram; sed [n 1Kb] faciet nos perseverare in se usque ad hujus vitae finem, cui quotidie dicimus: Ne nos inferas in tentationem (Matth. VI, 13).

Videtisne, obsecro, quantum distet hic sermo ab eo quem composuit malignitas obloquentium; qui studuerunt etiam ea quae 255 recte dicit exquisita verborum fraude corrumpere? De quo [o 1Kb] idem doctor rectissime ait (Aug. lib. de Dono Persever. c. 22): Dolosi autem vel imperiti medici est, etiam utile medicamentum sic alligare, ut aut non prosit, aut obsit. Et iterum de simili ineptia (Ibidem): Nempe. inquit, hoc verissimum est: ita sane, sed improbissimum, importunissimum, [Col. 0200C] incongruentissimum; [p 1Kb] non falso eloquio, sed non salubriter valetudini humanae infirmitatis apposito. Non igitur necesse est de his rationem reddere, quae et ab aliis dicta, et ab ipso ostendimus improbata; ita tamen, ut nihil sibi per falsorum admixtionem praeripi pateretur ex veris. Quamvis enim numquam tam insipienter locutus sit ad populum Christianum, et id quod mendax obtrectatio ineptissime finxit [q 1Kb] horruerit; pia tamen constantique doctrina abundanter probavit, praedicandam esse Ecclesiae et praedestinationem, in qua est gratiae 256 praeparatio; et gratiam in qua est praedestinationis effectus; et praescientiam Dei, qua ante saecula aeterna quibus esset collaturus sua dona praescivit. Cujus praedicationis quisquis est impugnator, apertissimus [Col. 0200D] est Pelagianae elationis adjutor.

Hoc autem quod in [r 1Kb] fine posuistis, superiori capitulo, [Col. 0201A] ubi Tyriorum et Sidoniorum mentio facta est, debuit copulari; quia etiam in libri corpore eidem causae, sine cujusquam diversae disputationis interjectione, connexum est. Unde et responsio, quam praecedentibus subdidi, potest etiam [a 1Kb] ad ista sufficere, [Col. 0202A] in quibus nulla est obscuritas, si de fide praedestinationis et gratiae Dei, ex qua est omnium bonorum origo, perseverantiaque meritorum, hoc teneatur quod habet veritas.



[DE GRATIA DEI.]




[Col. 0201]
ADMONITIO IN LIBRUM CUI TITULUS, PRAETERITORUM SEDIS APOSTOLICAE EPISCOPORUM AUCTORITATES De Gratia et Libero voluntatis Arbitrio.

Epistolae Coelestini papae ad episcopos Galliarum per Prosperum et Hilarium transmissae subjici solet collectio quaedam anteriorum sedis apostolicae pontificum auctoritates de gratia et libero arbitrio complexa: cui interseruntur etiam nonnulla ex Africanis conciliis hac de re statuta, a Romanis pontificibus approbata. Quae quidem in hunc usum destinata non dubitatur, ut Semipelagianis, qui solis sedis apostolicae decretis se manus daturos erant professi, esset responsum. Huic vero collectioni hunc titulum imposuerunt: Praeteritorum sedis apostolicae episcoporum auctoritates (seu sententiae), de gratia Dei et libero voluntatis arbitrio. Ab aliis quoque vocatur hoc opusculum: Regulae apostolicae sedis, quomodo designatur in ultimo capitulo; denique Compendiosus indiculus dicitur in praefatiuncula, citaturque ab aliis sub nomine Decretorum, vel Epistolae Coelestini papae ad Gallos; ab aliis Capitula generaliori vocabulo appellatur. Quod quidem opusculum sub Coelestini nomine citatum legitur ineunte sexto saeculo. Nam pontificis istius decretis annexum est a Dionysio Exiguo, et circa idem tempus a Petro diacono aliisque qui in causa fidei ex Oriente Romam missi sunt, libro de Incarnatione et Gratia D. N. Jesu Christi, ad Fulgentium, capite octavo, et nono, tamquam Coelestianae epistolae ad Gallos pars quaedam citatum reperitur. Exin a Cresconio episcopo Africano in fine suae collectionis canonum circa annum Christi 690 emissae, eidem pontifici ascriptum legitur. Tum denique posterioribus saeculis a Floro magistro, Ecclesiae Lugdunensis nomine scribente adversus Scotum Erigenam; ab Hincmaro Remensi, lib. de Praedestin. cap. 22; Lupo Ferrariensi abbate in Collectaneis quaest. 2; Remigio Lugdunensi, in libro de Tribus Epistolis cap. 23; Yvone Carnot. et aliis plurimis haec Capitula Coelestino papae inveniuntur fuisse adjudicata.

His omnibus testimoniis abunde probatum videbatur hocce opusculum Coelestini esse agnoscendum. Quae tamen opinio tot conjecturis obviantibus impugnatur, ut ab omnibus fere criticis jam ab ea discessum esse agnoscamus. Et 1o quidem ex styli eorum disparitate, ab eo qui in epistola Coelestini elucet, ejusdem esse negatur. 2o Judices advocantur Joannes Vuendelstinus, qui codicem Canonum et Decretorum Pontificiorum edidit Moguntiae anno 1525; Crabius qui anno 1538 prioris censuram aliquo modo temperatam in Conciliorum Collectionibus transcripsit; item alii qui idem praestarunt, Surius anno 1551, et Nicolinus anno 1581. Coelestino pariter abjudicant eminentissimi doctissimique cardinales Antonius Carafa, et Caesar Baronius, quibus adde Franciscum Suarezium in Prolegom. 6 de Gratia, cap. 1, num. 11; Jacobum Sirmondum in notis ad tom. I Concil. Galliae, et Gerardum Vossium lib. I Hist. Pelag. cap. 3, qui tamen ultimus partim Coelestini, partim Gallorum S. Augustini discipulorum esse putat Capitula; quia videlicet ab his collecta oblataque Coelestino, hujus nomine et auctoritate postea publicata sint. 3o Si Coelestini essent, et ab eodem epistolae suae ad Gallos fuissent subjecta, quomodo circumferebantur hactenus, aliquam procul dubio eorum mentionem ipse habuisset, cum tamen illorum nullatenus ibi meminerit? Non etiam hanc epistolae apposuisset clausulam: Deus vos incolumes custodiat, fratres charissimi, quae finem epistolae Coelestinae demonstrat.

4o Cum S. Prosper Collatorem exagitans omnia adversus eum, tum Conciliorum, tum pontificum Romanorum suffragia aggerat, eumdemque urgeat auctoritate non solum Innocentii, Zosimi, Bonifacii, sed et ipsius Coelestini; nefas est suspicari quidquam ab eo auctore omittendum fuisse e decretis a sede apostolica contra adversarios gratiae promulgatis. Coelestini porro unicam commemorat, quae est ad Gallos, epistolam: quae ut auctoritatem doctrinamque Augustini de gratia Christi mirum quantum efferat, de doctrinae tamen ipsius articulis probationibusque prorsus silet.

5o Vincentius Lirinensis presbyter et monachus plurimum laudans eamdem Coelestini epistolam, Commonitorii sui adversus haereses cap. ult., sed et Photius patriarcha Constantinop. longe posterior eam in Bibliotheca recensens, pari uterque silentio praeterit dicta Capitula. Quod argumento est neutri fuisse comperta, saltem ut Coelestini Papae opus. Num credibile quoque eadem epistola usum fore Vincentium, ad tuendas Semipelagianorum partes, si tam evidenter damnatos in Capitulis annexis agnovisset.

6o Non eum loquendi modum hujus compilationis auctor, nec eam auctoritatem usurpat, quae summum pontificem prae se ferant. Pluries enim allegans Romanae Ecclesiae praesules, Innocentium puta et Zosimum, nusquam eos praedecessores suos appellat. Deinde ita passim loquitur, ut pontificum Romanorum, et scriptorum etiam aliorum se prodat discipulum, nedum pontificem Romanum. Exempli gratia: Nos piissimi Patres docuerunt; Apostolicae sedis nos scripta docuerunt; Magistris nostris obloquuntur. Et alibi: Sacratissima beati Apostoli sedes, per ministerium praesulum suorum, etc. Rectores Ecclesiae Romanae; Apostolici antistites.

7o Erroris occasionem dedit Dionysius Exiguus, cum epistolae Coelestini annexuit capitula. Ex ipso enim Cresconius, Petrus Diaconus, omnesque noni saeculi scriptores qui pro Christi gratia decertarunt. At si inspiciatur curiosius Codex Dionysii, nihil deprehendetur ex quo statuere liceat, Capitula ista partem esse epistolae S. Coelestini: e contra vero hoc fuisse Dionysii consilium, ut unum ab altero discerneret, clamant ipsius codicis series, et affectatae discriminis notae, quae in, eo conspiciuntur. Quoties enim unius pontificis scripta ab alterius scriptis secernere vult, hunc semper titulum initio primi decreti seu epistolae praeponit, Incipiunt Decreta N. [Col. 0203] papae, quem non repetit initio subsequentium ejusdem pontificis decretorum, seu epistolarum. 1o Hanc porro distinctionis notam legere est in fronte Auctoritatum de gratia: Incipiunt Praeteritorum sedis apostolicae episcoporum Auctoritates de gratia Dei. 2o Initio cujusque ejusdem pontificis epistolae auctoris nomen numquam omittitur: Coelestini autem nomen in capite Sententiarum de gratia non apparet: ex quo conjicitur auctoris nomen vel ignorasse Dionysium, vel ex consilio omisisse. 3o Majorem etiam discriminis notam huic scripto apposuit, quam aliis diversorum Pontificum epistolis. Legimus enim in fine capitulorum hanc clausulam: Expliciunt auctoritates, etc., omisso ubique Coelestini nomine. Quae clausula similisve, nec in fine totius Codicis reperitur: ut videatur omnem erroris viam circa sententias illas praecludere voluisse: nec aliam ob causam commonitorium istud epistolae Coelestini annexuisse, quam quia noverat occasione hujus epistolae fuisse exaratum, simulque Prospero traditum.

8o Codex Romanus antiquus, cum omnes seu dogmaticas seu decretales Pontificum Romanorum Epistolas, et inter alias quae Coelestini papae sunt, collegerit, epistolam ad Gallos omisit, non alia certe ratione, nisi quia nihil dogmatis continebat: continuisset autem plurimum, si pars epistolae essent Capitula. Non igitur pro Coelestini decreto agnita est haec collectio Leonis tempore, a quo praedecessorum suorum decreta codici inserta probabile.

Haec autem momenta antea allatorum pro Coelestini partibus efficaciam in dubium adducunt. Unde factum est, ut alium ab illo Pontifice auctorem investigare nisi fuerint quidam critici; cumque nemini probabilius tribui posse hoc opus judicarent, quam S. Prospero, ei assignare non dubitaverint, deficientibus licet cum antiquorum suffragiis, tum manuscriptorum testimoniis. In hanc vero opinionem adducti videntur, 1o Ex quaestionum quae a Prospero, et ab auctore Capitulorum ventilantur affinitate, atque ex ipso etiam tractandi modo. 2o Adducitur in testem Hincmarus, qui in libro quem scripsit, de non Trina Deitate, allegat Decreta Coelestini papae, ex cujus delegatione beatus Prosper hinc exortam haeresim per auctoritatem Scripturarum et doctrinam beati Augustini revicit et compressit in Galliis. Unde hujus suspicionis auctor discrimen excogitavit, inter opera quae privato zelo ipsemet Prosper aggressus est, et quae ex delegatione summi pontificis exaravit. In illis videlicet abstrusiores quaestiones fusius expendisse, in his perpauca, eaque omnibus obvia vix attigisse, ne ab ea brevitate, quae fidei professionem decet maxime, longius discederet.

Verum etsi in confesso esset (ut opinantur nonnulli) Prosperum a sede apostolica delegatum esse ad propugnandam Ecclesiae catholicae de gratia Christi doctrinam; nimis tamen constringetur ista delegatio, si ad pauca haec brevissimaque capitula fuerit coarctata; ita ut in ea opinione pene certum sit, quidquid scriptorum de gratia evulgavit sanctus Prosper, saltem post Romanam profectionem, id omne ex Romanorum pontificum praescripto ab ipso editum esse, et quasi fidei portionem assertas ab eo esse propositiones illas, quas libris suis adversus Semipelagianos defendit: ad quod probandum adducitur locus Prosperi in responsionibus ad objectiones Vincentianas, ubi sic ait: Propositis sigillatim sedecim capitulis, sub unoquoque eorum sensus nostri, et FIDEI QUAM CONTRA PELAGIANOS EX APOSTOLICAE SEDIS AUCTORITATE DEFENDIMUS (Praefat. Resp. ad Object. Vincentianos). Ex quibus evanescit discrimen supra invectum. Qua de re consuli potest admonitio praevia supradictis objectionum Vincentianarum responsionibus.

Deinde ad Hincmarum quod attinet, nec in eo quidem loco, qui profertur, delegationem Prosperi ad Capitula ista vel scribenda vel promulganda refert, sed ad ea potius omnia quae reversus in Galliam vel scripsit vel disseruit. De his enim loquitur Hincmarus, in quibus Prosper haeresim per auctoritatem Scripturarum et doctrinam beati Augustini revicit et compressit in Galliis. At nullo e Scripturis, nullo ex Augustini doctrina sumpto argumento pugnat auctor capitulorum de gratia, sed ex sola Ecclesiae Romanae auctoritate, partim in pontificum decretis, partim in Africanis decretis, quae sua approbando fecerat, partim denique in solemnibus ejusdem precibus caerimoniisque contenta. E contra vero pluribus aliis locis de Prosperi delegatione ita sermonem facit, ut numquam eum non legati persona indutum, numquam non legationis jure et auctoritate scribentem inducat. Denique nec isto loco, nec ullo alio Hincmarus ascribit prospero Capitula: quae sexcentis locis inter decreta Coelestini ab eo numerantur, eoque nomine laudantur.

Quod vero priori loco de styli, conceptuum, doctrinae, vocumque ipsarum cum Prosperianis operibus conformitate objicitur, longiusque deductis Tabulis ab Antelmio ob oculos statui intenditur: cum ab aliis, ut a Quesnellio, eadem de Leonini styli cum Capitulorum genio affinitate, etiam allatis locorum plurium comparationibus, statuantur; idque ab utroque praestitum sit, post mature perpensa utriusque opera: verius forte censebit, qui in opere tam brevi, cujus partes omnes tam parum aliae aliis annexae videntur, nihil certi ex sola styli comparatione statui posse pronuntiabit.

Hanc eamdem collectionem denique Quesnellius, quam nec Coelestino nec Prospero convenire contenderat, suo tandem Leoni assignavit, quem jam duorum de Vocatione Gentium librorum parentem asseruerat: ab illo autem compactum esse compendiosum hunc indiculum existimat, non ex quo ille pontificatum gessit, sed dum diaconi fungens munere, Coelestino papae ministraret: in utroque enim opere idem ingenium consiliumque, stylum eumdem deprehendisse se profitetur. 1o Quia utriusque scripti idem scopus; ut quid praecise ab homine catholico credi oporteat, circa praedestinationis gratiaeque divinae mysterium, sepositis abstrusioribus quaestionibus, fixum habeatur. 2o In utroque opere Semipelagiani magis quam Pelagiani impugnantur, sed eadem sobrietate eademque modestia. 3o Uterque sancti Augustini nomen auctoritatemque reticet; idque ex consilio, eo quod Semipelagiani Augustinum suggillarent, tamquam qui necessarium modum de gratia disputans excessisset. 4o Idem argumentum ab ecclesiasticis precibus, si non iisdem terminis, eodem tamen ingenio et contextura sermonis assumitur. Caetera legi possunt in eodem S. Leonis Operum editore et illustratore, a pagina 399 ad 405.

Jam vero quo tempore et qua occasione conscripta fuerint haec Capitula, unde Coelestino tributa, ejusque annexa epistolae, sic conjectare fas est. Cum post S. Augustini mortem, quae anno Christi 430 mense Augusto contigit. Gallicanorum presbyterorum nonnulli, episcopis suis conniventibus, adversus sanctissimi gratiae doctoris scripta vehementius insurrexissent; Prosper et Hilarius Romam se contulerunt, sedis apostolicae opem auctoritatemque imploraturi. Romae sedebat Coelestinus, cui Leo archidiaconus egregiam in administrandis rebus ecclesiasticis navabat operam. Exposita Prosper profectionis suae causa, litteras accepit a Coelestino ad episcopos Gallicanos deferendas, quibus mirum in modum commendantur S. Augustini memoria et doctrina, atque ab adversariorum calumniis vindicantur. Porro Gallicani illi presbyteri ex eo maxime S. Augustini doctrinam impetebant, quod Romanae sedis doctrinae adversaretur. Haec causa Prospero fuerat Romam petendi, ut satis ipsae pontificis litterae innuunt. Ille autem hoc unum agit in epistola, ut Gallos doceat nihil esse in Augustini scriptis, quod ab apostolicae sedis doctrina discrepet; immo eum a Romanae sedis episcopis semper inter optimos Ecclesiae doctores habitum. Quin et scrinia sedis apostolicae diligenter investigari jussit Coelestinus, ut inde quidquid ad repellendam Gallorum proterviam poterat inservire depromeretur, tradereturque Prospero Romam ea de causa profecto. Leoni forte tum Diacono, hanc provinciam cessisse ex multis probatur. Ex his memorialem indiculum contexvit [Col. 0205] Leo, quem ei Prospero, cum aliis ejusmodi scriptis tradidit, ut illi ad refellendas Massiliensium objectiones usui esset.

Ex his omnibus verosimilius nobis videtur hoc commonitorium ex Coelestini imperio a Leone forte concinnatum, et Prosperi usibus contraditum: eodem ergo tempore cum epistola superiori, id est anno Christi 431.




[Col. 0205]
S. PROSPERI AQUITANI LIBER CUI TITULUS PRAETERITORUM SEDIS APOSTOLICAE EPISCOPORUM AUCTORITATES, DE GRATIA DEI ET LIBERO VOLUNTATIS ARBITRIO [a 1Kb] . (C,G)*



Praefatio. Alias CAPUT III.

[Col. 0205A] 271 Quia nonnulli qui catholico nomine gloriantur, in damnatis autem haereticorum sensibus, seu pravitate, sive imperitia demorantes, piissimis disputatoribus obviare praesumunt; et cum Pelagium atque Coelestium anathematizare non dubitent, magistris tamen nostris, tamquam necessarium modum excesserint, obloquuntur, eaque tantummodo sequi et probare profitentur, quae sacratissima beati apostoli Petri sedes contra inimicos gratiae Dei, per ministerium praesulum suorum sanxit, et docuit: necessarium fuit diligenter inquirere, quid rectores Romanae Ecclesiae, de haeresi, quae eorum temporibus exorta fuerat, judicarint, et contra nocentissimos [Col. 0206A] liberi arbitrii defensores, quid de gratia Dei sentiendium esse censuerint: ita ut etiam Africanorum conciliorum quasdam sententias jungeremus, quas utique suas fecerunt apostolici antistites, [b 1Kb] cum probarunt. Ut ergo plenius, qui in aliquo dubitant, instruantur, constitutiones sanctorum Patrum compendioso manifestamus indiculo, quo si quis non nimium est contentiosus, agnoscat omnium disputationum connexionem ex hac subditarum auctoritatum brevitate pendere, nullamque sibi contradictionis superesse rationem, si cum catholicis credat et dicat:



INCIPIT LIBER.
[Col. 0205]


CAPITULUM I. Alias CAPUT IV. Quod Adam omnes homines laeserit, nec quemquam, nisi Christi gratia posse salvari.
[Col. 0205B]

In praevaricatione Adae omnes homines naturalem possibilitatem et innocentiam perdidisse, et neminem de profundo illius 272 ruinae per liberum arbitrium posse consurgere, nisi eum gratia Dei miserantis erexerit: pronuntiante beatae memoriae papa Innocentio, atque dicente in epistola ad Carthaginense concilium (Vide inter epist. Innoc. tomo nostro XX): [a 1Kb] Liberum enim arbitrium ille perpessus, dum suis inconsultius utitur bonis, cadens in praevaricationis profunda demersus est; et nihil, quemadmodum exinde surgere posset invenit: suaque in aeternum [Col. 0206B] libertate deceptus, [b 1Kb] hujus ruinae latuisset oppressu nisi eum post Christi pro sua gratia relevasset adventus, qui per novae regenerationis purificationem, [c 1Kb] omne praeteritum vitium sui baptismatis lavacro purgavit.



CAPITULUM II. Alias CAP. V. Quod nemo sit bonus suis viribus, nisi participatione ejus qui solus est bonus.

Neminem esse per semetipsum bonum, nisi participationem sui ille donet, qui solus est bonus: quod in eisdem scriptis ejusdem pontificis sententia protestatur dicens (Vide ubi supra), [d 1Kb] Nam quid nos de eorum posthac rectum mentibus aestimemus, qui sibi se putant [e 1Kb] debere quod boni sunt, nec illum considerant [Col. 0207A] cujus quotidie gratiam consequuntur, [a 1Kb] qui sine illo tantum se assequi posse confidunt?



CAPITULUM III. Alias CAP. VI. Quod nisi gratia Dei continua juvemur, insidias diaboli superare non possumus.

Neminem etiam baptismatis gratia renovatum, idoneum esse ad superandas diaboli insidias, et [b 1Kb] ad vincendas carnis concupiscentias, nisi per quotidianum adjutorium Dei perseverantiam bonae conversationis acceperit: quod ejusdem antistitis in iisdem paginis doctrina confirmat dicens (Vide ubi supra): Nam quamvis hominem [c 1Kb] redemerit a praeteritis ille 273 peccatis; tamen sciens illum iterum posse peccare, ad reparationem sibi, quemadmodum posset illum et post ista corrigere, multa servavit: [d 1Kb] quotidiana praestat [Col. 0207B] ille remedia, quibus nisi freti, confisique nitamur, nullatenus humanos vincere poterimus errores. Necesse est enim ut quo auxiliante vincimus, eo iterum non adjuvante vincamur.



CAPITULUM IV. Alias CAP. VII. Quod per Christum libero bene utamur arbitrio.

Quod nemo, nisi per Christum, libero bene utatur arbitrio, idem magister in epistola ad Milevitanum concilium data praedicat, dicens (Vide ubi supra): Adverte tandem, o pravissimarum mentium perversa doctrina, quod primum hominem ita libertas ipsa decepit, ut dum indulgentius frenis ejus utitur, in praevaricationem praesumptione [e 1Kb] concideret, nec ex hac potuit erui, nisi ei providentia regenerationis statum pristinae libertatis Christi Domini reformasset adventus.



CAPITULUM V. Alias CAP. VIII. Quod omnia sanctorum merita dona sint Dei.
[Col. 0207C]

Quod omnia studia et omnia opera ac merita sanctorum ad Dei gloriam laudemque referenda sint, quia nemo aliunde ei placeat, nisi ex eo quod ipse donaverit. In quam nos sententiam dirigit beatae recordationis papae Zosimi regularis auctoritas, cum scribens ad totius orbis episcopos ait (Non exstat haec epistola), Nos autem instinctu Dei (omnia enim bona ad auctorem suum referenda sunt, unde nascuntur) ad fratrum et coepiscoporum nostrorum conscientiam universa retulimus. Hunc autem sermonem sincerissimae veritatis luce radiantem tanto Afri episcopi honore venerati sunt, ut ita ad eumdem virum scriberent [Col. 0207D] (Neque haec epistola exstat): Illud vero quod in litteris, quas in universas provincias curasti esse mittendas, posuisti dicens: »Nos tamen instinctu Dei,« etc., sic accepimus dictum, ut illos, qui contra Dei adjutorium [Col. 0208A] extollunt humani arbitrii libertatem, districto gladio veritatis, [f 1Kb] velut cursim transiens amputares. Quid enim tam libero fecisti arbitrio, quam quod universa in nostrae humilitatis conscientiam retulisti; et tamen instinctu Dei factum esse fideliter sapienterque vidisti, veraciter fidenterque dixisti? Ideo utique quia praeparatur voluntas a Domino, et ut boni aliquid agant, paternis inspirationibus suorum ipse [g 1Kb] tangit corda filiorum. Quotquot enim Spiritu Dei aguntur, hi filii Dei sunt (Rom. VIII, 14): ut nec nostrum deesse sentiamus arbitrium, et in bonis quibusque 274 voluntatis humanae singulis motibus, magis illius valere non dubitemus auxilium.



CAPITULUM VI. Alias CAP. IX. Quod omnis sancta cogitatio et motus piae voluntatis ex Deo sit.
[Col. 0208B]

Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium, omnisque motus bonae voluntatis ex Deo sit, quia per illum aliquid boni possumus, sine quo nihil possumus. Ad hanc enim nos professionem idem doctor instituit, qui cum ad totius orbis episcopos de divinae gratiae opitulatione loqueretur: Quod ergo, ait (Ubi supra), tempus intervenit, quo ejus non egeamus auxilio? In omnibus igitur actibus, [h 1Kb] causisque, cogitationibus, motibus, adjutor et protector orandus est. Superbum est enim, ut quidquam sibi humana natura praesumat; clamante Apostolo: Non est nobis colluctatio adversus carnem et sanguinem, sed contra principes et potestates aeris hujus, contra [Col. 0208C] spiritalia nequitiae in coelestibus (Ephes. VI, 12). Et sicut ipse iterum dicit: Infelix ego homo, quis me liberabit de corpore mortis hujus? Gratia Dei per Jesum Christum Dominum nostrum (Rom. VII, 24); et iterum: Gratia Dei sum id quod sum, et gratia ejus in me vacua non fuit, sed plus illis omnibus laboravi; non ego autem, sed gratia Dei mecum (I Cor. XV, 10).



CAPITULUM VII. Alias CAP. X. Quod gratia Dei non solum peccata dimittat, sed etiam adjuvet ne committantur, et praestet ut lex impleatur; non sicut ait Pelagius, facile, quasi sine gratia Dei difficilius possit impleri.

Illud etiam quod intra Carthaginensis synodi decreta constitutum est, quasi proprium apostolicae sedis amplectimur, quod scilicet tertio capitulo definitum [Col. 0208D] est (Vide append. p. 272): Ut quicumque dixerit gratiam Dei, qua justificamur per Jesum Christum Dominum nostrum, ad solam remissionem peccatorum valere, quae jam commissa sunt, non etiam ad [Col. 0209A] adjutorium, ut non committantur, anathema sit. Et iterum quarto capitulo: Ut quisquis dixerit, gratiam Dei per Jesum Christum propter hoc tantum nos adjuvare ad non peccandum, quia [a 1Kb] per ipsum nobis revelatur et aperitur intelligentia mandatorum, ut sciamus quid appetere et quid vitare debeamus; non autem per illam nobis praestari, ut quod faciendum cognovimus, etiam facere diligamus atque valeamus, anathema sit. Cum enim dicat Apostolus, Scientia inflat, charitas vero aedificat (I Cor. VIII, 1), 275 valde impium est ut credamus, ad eam quae inflat nos habere gratiam Christi, et ad eam quae aedificat non habere; cum sit utrumque donum Dei, et scire quid facere debeamus, et diligere ut faciamus, ut aedificante charitate, scientia non possit inflare. Sicut autem de Deo scriptum est, [Col. 0209B] Qui docet hominem scientiam (Psal. XCIII, 10), ita etiam scriptum est: Charitas ex Deo est (I Joan. IV, 7). [b 1Kb] Item quinto capitulo: Ut quisquis dixerit, ideo nobis gratiam justificationis dari, ut quod facere per liberum [c 1Kb] jubemur arbitrium, facilius possimus implere per gratiam; tamquam si gratia non daretur, non quidem facile, sed tamen possimus etiam sine illa implere divina mandata, anathema sit. De fructibus enim mandatorum Dominus loquebatur, ubi non ait, Sine me difficilius potestis facere: sed ait, Sine me nihil potestis facere (Joan. XV, 5).



CAPITULUM VIII. Alias CAP. XI. Quod praeter statuta sedis apostolicae, omnes orationes Ecclesiae Christi gratiam resonant, qua genus humanum ab aeterna damnatione reparatur.

[Col. 0209C] Praeter beatissimae et apostolicae sedis inviolabiles sanctiones, quibus nos piissimi patres, [d 1Kb] pestiferae novitatis elatione dejecta, et bonae voluntatis exordia, et incrementa probabilium studiorum, et in eis usque in finem perseverantiam ad Christi gratiam referre docuerunt, obsecrationum quoque sacerdotalium sacramenta respiciamus, quae ab apostolis tradita, in toto mundo atque in omni catholica Ecclesia uniformiter celebrantur, ut legem credendi lex statuat supplicandi. Cum enim sanctarum plebium praesules mandata sibimet legatione fungantur apud divinam clementiam, humani generis agunt causam, et tota secum Ecclesia congemiscente, postulant et precantur ut infidelibus donetur fides, ut idololatrae ab impietatis suae liberentur erroribus, [Col. 0209D] ut Judaeis, ablato cordis velamine, lux veritatis appareat, ut haeretici catholicae fidei [e 1Kb] perceptione resipiscant, ut schismatici spiritum redivivae charitatis accipiant, ut lapsis poenitentiae remedia conferantur, ut denique, catechumenis ad regenerationis sacramenta perductis, coelestis misericordiae aula reseretur. Haec autem non perfunctorie neque inaniter [Col. 0210A] a Domino peti, rerum ipsarum monstrat effectus: quandoquidem ex omni errorum genere plurimos Deus dignatur attrahere, quos erutos de potestate 276 tenebrarum transferat in regnum Filii charitatis suae (Coloss. I, 13), et ex vasis irae faciat vasa misericordiae (Rom. IX, 22). Quod adeo totum divini operis esse sentitur, ut haec efficienti Deo gratiarum semper actio, laudisque confessio, pro illuminatione talium vel correctione referantur.



CAPITULUM IX. Alias CAP. XII. Quod gratiam Dei etiam baptizandorum testetur instituta purgatio, cum exorcismis et exsufflationibus spiritus ab eis abiguntur immundi.

[Col. 0210B] Illud etiam quod circa baptizandos in universo mundo sancta Ecclesia uniformiter agit, non otioso contemplemur intuitu. Cum sive parvuli, sive juvenes ad regenerationis veniunt sacramentum, non prius fontem vitae adeunt, quam exorcismis et exsufflationibus clericorum spiritus ab eis immundus abigatur; ut tunc vere appareat, quomodo princeps mundi hujus mittatur foras (Joan. XII, 31), et quomodo prius alligetur fortis, et deinceps vasa ejus diripiantur (Matth. XII, 29; Marc. III, 27), in possessionem translata victoris, qui captivam ducit captivitatem (Psal. LXVII, 19), et dat dona hominibus (Ephes. IV, 8).

His ergo ecclesiasticis regulis, et ex divina sumptis auctoritate documentis, ita adjuvante Domino, [Col. 0210C] conformati [Forte confirmati] sumus, ut omnium bonorum affectuum, atque operum, et omnium studiorum, omniumque virtutum, quibus ab initio fidei [f 1Kb] ad Deum tenditur, Deum profiteamur auctorem, et non dubitemus ab ipsius gratia omnia hominis merita praeveniri, per quem fit ut aliquid boni et velle incipiamus et facere. Quo utique auxilio et munere Dei non aufertur liberum arbitrium, sed liberatur, ut de tenebroso lucidum, de pravo rectum, de languido sanum, de imprudente sit providum. Tanta enim est erga omnes homines bonitas Dei, ut nostra velit esse merita, quae sunt ipsius dona, et pro his quae largitus est, aeterna praemia sit donaturus. Agit quippe in nobis, ut quod vult et velimus et agamus; nec otiosa esse in nobis patitur, quae exercenda, non negligenda [Col. 0210D] donavit; ut et nos cooperatores simus gratiae Dei; ac si quid nobis ex nostra viderimus remissione languescere, ad illum sollicite recurramus, qui sanat omnes languores nostros, et redimit de interitu vitam nostram (Psal. CII, 3), et cui quotidie dicimus: Ne inducas nos in tentationem, sed libera nos a malo (Matth. VI, 13).



277 CAPITULUM X. Alias CAP. XIII. Quod profundiores quaestiones nec contemnendae sint, nec penitus asserendae.
[Col. 0211A]

[a 3Kb] Profundiores vero difficilioresque partes incurrentium quaestionum, quas latius pertractarunt qui haereticis restiterunt, 278 sicut non audemus contemnere, [Col. 0212A] ita non necesse habemus astruere. Quia ad confitendam gratiam Dei, cujus operi ac dignationi nihil penitus subtrahendum est, satis sufficere credimus, quidquid secundum praedictas regulas apostolicae sedis nos scripta docuerunt, ut prorsus non opinemur catholicum, quod apparuerit praefixis sententiis esse contrarium.



[CONTRA COLLATOREM.]




[Col. 0211]
ADMONITIO IN LIBRUM S. PROSPERI CONTRA COLLATOREM.

Inter reprehensores doctrinae a sancto Augustino in libris contra Pelagianos, et praecipue in postremis propugnatae, celeberrimus doctissimusque erat Joannes Cassianus, presbyter et abbas Massiliae in Galliarum civitate non ignobili. Is, ut verisimilius apparet, e minori Scythia, quae una erat ex Thraciae provinciis, oriundus, circa annum forte 350 aut 360, et in uno ex monasteriis quae praesepi Bethleemitanae erant proxima educatus, et in humanioribus litteris non mediocriter eruditus, quem Prosper noster disputandi usu inter eos quibuscum degebat Massiliae, excelluisse agnoscit; post peragratam Aegyptum, auditosque praestantes Aegypti solitudinum incolas, cum ipse quoque aliquamdiu anachoreticam vitam duxisset, Constantinopolim profectus, a S. Joanne Chrysostomo in diaconum assumptus, tum ab ipso ad presbyterii honorem sublimatus, adita Roma, anno Christi 405, deinde circa annum saltem 415 Massiliam se recepit. Qua in urbe duo monasteria, virorum unum, mulierum alterum aedificans, in priori sancti Victoris nomine ex tunc ad haec tempora insignito, monachis praefuit. Quo in loco degens, rogante Castore episcopo Aptensis Ecclesiae in secunda Narbonensi, institutiones conscripsit regendis coenobitis a Castore institutis accommodatas. Has autem tum temporis scriptas patet, cum ferverent adhuc circa gratiam disputationes, quandoquidem jam tum Augustini doctrinae minus omnino quam par esset favere animadvertatur, erroneo hoc principio praeventus, salutis nostrae opus a nobis sumere initium, per bonae voluntatis meritum; quod subinde a Deo ad consummationem perducatur: hoc est discerni nos a nobis ipsis, habere aliquid quod non acceperimus, et proinde posse non in Domino, sed in nobis ipsis gloriari. Sed haec ab eo ante Innocentii aut Zosimi in Pelagianos latas sententias prolata merito conjicias, post quorum damnationem, non ausus fuisset cum hujusmodi haereticis affirmare, nihil aliud quam legem gratiae divinae auxilium dici posse.

Eodem auctore et oratore, etiam collationum spiritualium, quas cum Orientalibus monachis habuerat, seriem stylo committere suscepit. Harum decem primas, defuncto citius Castore amico suo, Leontio episcopo Forojuliensi, et Helladio nondum episcopo, nuncupavit. Septem sequentes precibus sanctorum Honorati Arelatensis et Eucherii Lugdunensis postea episcoporum victus composuit, anno serius 426. Quibus in Collationibus, inter multa aedificationi Lirinensium monachorum, quorum usibus destinabantur, utilissima, et iis laudibus, quibus a multis viris doctis et sanctis decoratus est Cassianus, dignissima, plura etiam sparsim, et maxime tota fere collatione decima tertia sancti Augustini circa gratiam doctrinae adversa leguntur.

Qua in re Cassianus periculosius errabat quam in caeteris, tum propter materiae dignitatem, tum propter temporum circumstantias. Pelagianorum enim errata Romae primum anno 418 damnata fuerant, tum statim a multis Orientalium partium conciliis, cum ille anno serius 426 collationem hanc decimam tertiam luci commisit: in qua quidem idem error specialius continetur, cujus jam in tertia collatione satis evidens vestigium deprehendebatur. Viro ergo tantae auctoritatis quantae Cassianus habebatur, in ipso disputationum fervore novum dogma inferente, quod quidem, observante Prospero, nec damnatae ab Ecclesia haeresi usquequaque conforme, nec doctrinae S. Augustini, qui Pelagianorum damnationis pars maxima fuerat, omni ex parte consentiens foret, fieri omnino non poterat, quin inde turbatio non modica enasceretur. Nec enim erat quod errores in collatione insertos in Chaeremonem abbatem, quem loquentem induxerat, rejiceret, quos ipse totis ulnis amplecti se ac probare testabatur. Id autem ei in votis erat cum Collationes evulgaret, ut proprios sensus suis depromeret, cum eorum quibus docendi munus commisisse simulabat doctrinam magnis praeconiis extolleret. Aliis quoque ex locis satis manifeste deprehendebatur, probata ab eo omnia Chaeremonis abbatis pronuntiata; quod quidem satis praestasse se ostendit, cum hanc doctrinam nec improbarit, nec objectione vel minima in dubium revocari posse demonstrarit.

Hinc contigit ut multi in Galliis nostris, maxime inter servos Dei, quo nomine solent designari monachi, qui Massiliae degebant, in Augustini doctrinam insurgerent; nec dubium istos Cassiani auctoritate in errores, cum [Col. 0213] aliis sui sequacibus inductos. Erant autem isti Massilienses monachi viri clari, et in omnium virtutum studio egregii, quorum apud plerosque tanta erat de probitatis contemplatione reverentia, ut hoc tutissimum sibi aestimarent, quod audirent eos, quorum auctoritatem sine judicio sequebantur, asserere. Hos inter eruditissimus habebatur Cassianus, qui etiam solus cogitata sua scriptis publicare non timuerat.

Hi autem in principio cautius agentes, tarditatem suam culpare maluerunt, quam non intellecta in Augustini elucubrationibus reprehendere; quidamque eorum lucidiorem super hoc atque apertiorem ejus expositionem voluerunt postulare. Patuit tamen postea non minus ex superbia, cui, omnium maxime patent quorum virtutes apud homines in pretio habentur quam ex naturali ignorantia aut infirmitate natas horum tenebras. Cum enim fortuito allatus esset in Gallias liber de Correptione et Gratia, quem instruendis Adrumetinis monachis anno 427 Augustinus destinaverat, quo in libro omnibus Massiliensium objectionibus, quasi ex industria respondebatur, cum ergo illi lucem hoc in libro affulgentem ad profectum suum convertere debuissent, et omnium dubitationum suarum nebulas disjicere; majori in veritatem quam antea exarserunt odio, hoc inter caetera objicientes, a nemine ecclesiasticorum tractatorum ante Augustinum Pauli loca ad sensum praedestinationis applicata: quod nulli magis competit quam Cassiano Graecorum libris innutrito, ex quibus potior objectionis hujus nasci poterat occasio.

Qua de re Prosper et Hilarius cum ad S. Augustinum litteras dedissent circa annum 428 aut 429, ille respondit libris de Praedestinatione Sanctorum et de Dono Perseverantiae. Quo animo libri illi a Gallis suscepti fuerint non patet; patet vero his non statim sepitas talium dissidiorum turbas.

Superstite adhuc Augustino, Rufino epistolam scripsit S. Prosper, in qua testatur se hoc de divitiis misericordiae Dei sperare, quod quos tunc libero falli arbitrio suo et ab humilitatis via patiebatur evagari, non usquequaque, neque in finem esset intelligentia fraudaturus, sed hunc ipsum in longinquiora progressum ideo ab eo tardius revocari, ut opus gratiae ejus majore gloria celebraretur, cum sibi etiam adversantium corda subdidisset, quibus de virtutum studio exortum erat periculum, et de morum probitate discrimen. Quod quidem postremum, an de Cassiano intelligi non debuerit merito dubitatur, quem caeteris longius a vero aberrare, si non dogmatibus, saltem tuendorum dogmatum suorum modo, constabat.

Augustino autem inter beatos assumpto, Prosper et Hilarius Coelestinum pontificem adierunt, delaturi querelas suas contra quosdam presbyteros qui dissensiones moverant in Galliis adversus doctrinam S. Augustini, nec ejus etiam famae parcentes. Unde in celebri illa responsione sua, quae supra edita legi potest, arguit Coelestinus, quod qui solo presbyteratus gradu eminebant, doctrinam Ecclesiae pro libito dijudicare non vererentur, et id sibi auctoritatis quod solis episcopis competeret arrogarent. Quibus forte verbis notabatur speciatim Cassianus: quod eo magis pronum est conjicere, quod primus inter episcopos ad quos dirigebatur haec epistola legatur Venerius Massiliensium episcopus ex Gennadio.

Nec tamen Coelestini litteris sedatae turbae, paxque reddita Ecclesiis Provincialium. Cum ergo Coelestino successor datus fuisset Xistus seu Sixtus III, quod contigit 26 Aprilis 432, ex Baronio, aut paucis post mensibus, necesse fuit S. Prosperum iterum stylo defensionem Augustini doctrinae, quae in odium adduci calumniosis scriptis non desinebat, suscipere. Et ut omnibus pateret quos in errores laberentur qui tanto doctori adversabantur, decimam tertiam Cassiani collationem evertere suscepit: qui quidem omnes Augustini adversarios doctrina superabat, nec scripta a se publicata diffiteri poterat. Hunc tamen ex nomine proprio indigitare noluit, sed libro titulum fecit Contra Collatorem, id est, contra auctorem Collationum. In vivis tunc superstitem fuisse Cassianum constat.

Haec vero maxime docuerat Cassianus, initium bonae voluntatis fideique aliquando ex Deo, aliquando vero ex homine ortum habere; agnoscenda in nobis virtutum semina; liberum arbitrium naturaliter posse ad bonum inclinari; hoc quidem aliquando a gratia praeveniri, ab ejus autem saepe motibus gratiae dona antecedi. Quae omnia sanctus Prosper Pelagianorum dogmatum consequia esse probat. Inde enim sequi gratiam secundum merita hominum dari; nec laesam peccato Adae hominum naturam; tales errores dudum cum Pelagianis dogmatibus in variis episcoporum synodis, et summorum pontificum epistolis decretisque in eos latis esse proscriptos; a sancto denique Augustino in scriptis plurimis a fundamentis evulsos et dissipatos. Unde Cassiani scripta apocryphis accensuit Gelasius papa circa annum 494, in concilio episcoporum Romae habito.

Ut ergo tanta lux concilietur tam egregio Prosperi nostri operi, quanta omnino potest; utile fore lectoribus visum est, si ipsam Cassiani collationem decimam tertiam [(a) 1Kb] Prosperi responsioni totam praeire curaremus. Sine periculo enim, immo etiam non sine aliquo emolumento legetur opus se solo alias periculosum, si cum tam invicta eximii doctoris responsione conferatur.




[Col. 0213]
S. PROSPERI AQUITANI DE GRATIA DEI ET LIBERO ARBITRIO [a 1Kb] LIBER CONTRA COLLATOREM, ID EST, PRO DEFENSIONE S. AURELII AUGUSTINI, HIPPONENSIS EPISCOPI, CONTRA CASSIANI PRESBYTERI LIBRUM, QUI TITULO DE PROTECTIONE DEI PRAENOTATUR. [1Kb] (C)



307 CAPUT I. Calumniatores doctrinae sancti Augustini eo ducunt, ut inimici gratiae credantur ab Ecclesia injuste damnati. Unde oriatur major necessitas eos refellendi.
[Col. 0215A]

Gratiam Dei, qua Christiani sumus, quidam dicere audent a sanctae memoriae Augustino episcopo non recte esse defensam, librosque ejus contra errorem Pelagianum conditos immoderatis calumniis impetere non quiescunt. Quorum intus interstrepens domestica malignitas non minus spernenda esset, quam foris latrans haeretica loquacitas; nisi ejectis extra ovile Dominicum lupis, 308 [a 1Kb] qui sub nomine ovium sunt (Matth. VII, 15) suffragarentur, essentque ejusmodi [b 1Kb] ut nec ordo eorum in Ecclesia, [Col. 0215B] nec ingenia despicienda videantur. Siquidem habentes speciem pietatis (II Tim. III, 5) in studio, cujus virtutem diffitentur in sensu, trahunt ad se multos ineruditos, et non habentia [c 1Kb] spirituum discretionem corda conturbant; atque [d 1Kb] in eum statum deducere causam Ecclesiae moliuntur, ut dum nostros affirmant non veraciter pro gratia [e 1Kb] fuisse locutos, inimicos gratiae persuadeant injuste esse damnatos. Non ergo negligendum est hoc malum, quod ab occultis [f 1Kb] parvisque seminibus augetur quotidie, et ab ortu suo latius longiusque distenditur; sed studendum est, in quantum Dominus adjuvat, ut fallacium calumniatorum hypocrisis detegatur, qui ex ipsa injuriae magnitudine, quam in uno [g 1Kb] cunctis, ac [Col. 0216A] praecipue apostolicae sedis [h 1Kb] pontificibus intulerunt, ab 309 indoctis et parum cautis excellentioris scientiae judicantur, et misero perversoque successu [i 1Kb] facilem mendacio consensum eliciunt, quia reverentiam sibi praesumptione pepererunt. Nec enim, cum sint bonae opinionis viri, creduntur ullo modo tarditate intelligentiae, aut temeritate judicii, [j 1Kb] in superfluae querelae conclamationem potuisse prorumpere; ac non potius magno ingenio et vehementi [k 1Kb] studio laborasse, ut subtilissimi tractatoris disputationibus comprehensis, censura [l 1Kb] nunc districtior et inspectio sagacior inveniret, quod antea securus favor et benignitas incuriosa non viderat.

2. Unde ergo [m 1Kb] haec diligentia tam severi emersit examinis? Unde in hanc austeritatem [n 1Kb] supercilium [Col. 0216B] se tetricae frontis armavit, ut mensuras sensuum, pondera locutionum, numeros syllabarum insidiosus scrutator eventilet, magnumque se aliquid [o 1Kb] conficere praesumat, si catholico praedicatori notam erroris affigat? Quasi incognitum aliquod opus, et [p 1Kb] quod hactenus latuerit, impetatur: ac non illa his morsibus doctrina lanietur, quae novorum haereticorum commenta disjecit, et diabolicum tumorem Pelagianae elationis elisit. [q 1Kb] Viginti et eo amplius anni sunt, quod contra inimicos gratiae Dei catholica acies, hujus viri ductu pugnat et vincit. [r 1Kb] Et vincit, dico, quia non patitur respirare quos vicit, et in quorum excidium, unam cunctorum sacerdotum manu sententiam scripsit. Pulsi pontificio et [Col. 0217A] communione privati, [a 1Kb] querantur de felicitate nostrae victoriae, et arment in nos linguas suas, qui exsulare a veritate, quam cives esse Ecclesiae maluerunt: nostri autem concorporales [b 1Kb] et comparticipes gratiae 310 Christi, cur de his armis quibus communis fides est defensa, causantur (V. Constitutionem Valentiniani; infra append. pag. 272)? Cur bellum confectum retractant, et munitiones securae dudum pacis infirmant? An victores displicent, et victi placent; tantaque insolentia damnati foventur errores, ut pravitatis invidia, et [c 1Kb] auctores nostri pulsentur et judices? An vero ita se [d 1Kb] novorum censorum norma exactior temperavit, [e 1Kb] ut et nulla eorum quae excisa sunt, [f 1Kb] asserat, et quaedam ex his quae defensa sunt, respuat? Ecce salva catholicae pace victoriae, [Col. 0217B] salva indissolubilium reverentia decretorum, parati sumus patronos doctrinae emendatioris audire, et circumcisas ab omni errore lineas [g 1Kb] subtilissimae discretionis agnoscere. Constituatur [h 1Kb] in medium, quod [i 1Kb] de novis emersit ingeniis.



CAPUT II. Cur aggrediatur unius Cassiani potissimum definitiones. Cassiani prima definitio catholica. A quo postea incipit introduci definitio, qua docetur multos ad gratiam venire sine gratia.

1. Et ne ad obscurandam scientiam doctiorum, ea exagitare videamur, quae vulgus ignobile et procax ineptorum loquacitas intemperanter effundit; unius [Col. 0217C] potissimum definitiones, quem non dubium est illis omnibus in sanctarum Scripturarum studio praestare, [Col. 0218A] referemus. [j 1Kb] Quas etiam ob hoc solum interim in disceptationem oportet [k 1Kb] assumere, quia utrum ita se habeant, non potest dubitari. [l 1Kb] Scriptae enim sunt, et auctoris sui editione publicatae: nec jam, an sint, quaerendum est; sed quid doceant, demonstrandum. Igitur 311 in libro cujus praenotatio est, de Protectione Dei, vir quidam sacerdotalis [m 1Kb] (Cassianus), qui disputandi usu inter eos, [n 1Kb] quibuscum degit, excellit, abbatem quemdam (Chaeremonem) introducit de gratia Dei et libero arbitrio disserentem, cujus se per omnia probasse ac suscepisse ostendit sententiam: ut jam non cum illo nobis sit negotium, qui forte tales opiniones suas aut negando refutaret, aut corrigendo dilueret; sed cum isto, qui ad instrumentum inimicorum gratiae Dei, [Col. 0218B] talem studuit proferre doctrinam.

2. [o 1Kb] Quae tamen inter initia disputationis a veritatis pietate non dissonat, et justo honorari praeconio mereretur, nisi praecipiti [p 1Kb] laevoque progressu, ab inchoata rectitudine deviaret. Nam post comparationem agricolae, [q 1Kb] cui formam sub gratia ac fide viventis aptavit, et cujus infructuosum esse dixit laborem, nisi per omnia Dei auxilio juvaretur, intulit definitionem [r 1Kb] catholicissimam, dicens: Quibus manifeste colligitur, non solum actuum, verum etiam cogitationum bonarum ex Deo esse [s 1Kb] principium: qui nobis et initia sanctae voluntatis inspirat, et virtutem atque opportunitatem eorum quae recte cupimus, tribuit peragendi (Jacob. I, 17). Omne enim datum bonum et omne donum perfectum desursum est, descendens [Col. 0218C] a Patre luminum: qui et incipit quae bona sunt, et exsequitur, et consummat in nobis, [t 1Kb] dicente Apostolo [Col. 0219A] (II Cor. IX, 10), Qui dat semen seminanti, et panem ad manducandum praestabit, et crescere faciet fructus justitiae vestrae. Hic ne quis putaret nihil superesse quod per liberum ageretur arbitrium, non irrationabiliter adjecit quo probaret, non auferri illud his donis, sed potius roborari, nisi [a 1Kb] revolutum ad iniquitates suas, ab auxilio Dei se [b 1Kb] mallet avertere. Nostrum vero est, inquit, quotidie attrahentem nos gratiam Dei ut humiliter subsequamur, [c 1Kb] vel certe dura cervice et incircumcisis, ut scriptum est (Act. VII, 51), auribus eidem resistentes, per Jeremiam mereamur audire, 312 Numquid qui cadit non resurget? aut qui aversus est, non revertetur (Jerem. VIII, 4)? Quare ergo aversus est populus iste in Jerusalem, aversione contentiosa: induraverunt cervices suas, et noluerunt [Col. 0219B] reverti? [d 1Kb] Item infra, cum omnia virtutum studia Dei gratia indigere docuisset, probabiliter addidit, dicens (Collat. 13, c. 6): Quae omnia, sicut desiderari a nobis jugiter absque divina inspiratione non possunt, [e 1Kb] ita nec perfici quidem sine ejus auxilio ullatenus queunt.

3. In septimo autem capitulo (Nunc est cap. 8), generalem volens ostendere gratiam Christi, quae nullum usquequaque [f 1Kb] hominum praetermittat, et rebelles quoque [g 1Kb] adversosque non deserat: Adest igitur, inquit, inseparabiliter nobis [h 1Kb] divina protectio, tantaque est erga creaturam suam pietas Creatoris, ut non solum comitetur eam, sed etiam praecedat [i 1Kb] jugiter providentia. In quo potest videri, ob hoc comitem dixisse providentiam, quia [j 1Kb] etiam deserentes se plerumque [Col. 0219C] non deserat; vel quia omnes quos praevenit, eosdem subsequatur. [k 1Kb] Sequitur autem dicens: Qui cum in nobis ortum quemdam bonae voluntatis inspexerit, illuminat eam [l 1Kb] , atque confortat, atque dirigit ad [Col. 0220A] salutem, incrementum tribuens ei, quam vel ipse plantavit, [m 1Kb] vel nostro conatu viderit emersisse. Et hic potest adhuc dicere, illius se ortum bonae voluntatis significasse, cujus a Deo [n 1Kb] sint plantata vel inspirata principia: quia ab illuminatis jam cordibus [o 1Kb] possint salubres prodire conatus, qui ideo ipsius hominis proprii esse dicantur, quia jam bonorum conatuum acceperit facultatem, eorumque semina ad suum referantur auctorem.

[Alias. CAP. III.] 4. Sed et in capitulo nono subdidit, [p 1Kb] et dixit: Unde non facile humana ratione discernitur, quemadmodum Dominus petentibus tribuat, a quaerentibus inveniatur, aperiatque pulsantibus: et rursus inveniatur a non quaerentibus se, [q 1Kb] palam appareat inter illos qui illum non interrogabant; 313 [Col. 0220B] tota die expandat manus suas ad populum non [r 1Kb] credentem sibi et contradicentem, resistentes ac longe positos vocet (Isai. LXV, 1), invitos attrahat ad salutem, peccare cupientibus, explendae copiam subtrahat [s 1Kb] voluntatis, ad nequitiam properantibus benignus obsistat. Jam hic quasi per inscrutabilem diversitatem introducitur definitio, [t 1Kb] qua docetur multos ad gratiam venire sine gratia, et hunc affectum petendi, quaerendi, [u 1Kb] pulsandi, habere quosdam de vigilantia liberae voluntatis; quae tamen in aliis tanta aversione obcaecata perhibetur, ut nullis cohortationibus sit revocabilis, nisi per vim trahentis invita ducatur. Quasi [v 1Kb] non toto multiformis gratiae opere hoc in omnium agatur animis, ut ex nolentibus fiant volentes; aut quisquam ex his qui jam judicio rationis [Col. 0220C] utuntur, possit fidem nisi voluntate suscipere. [x 1Kb] Unde tam ineptum est dicere, quod quisquam ad participationem gratiae tendat invitus, quam asserere quod ullus ad eam non Spiritu Dei veniat incitatus.

[Col. 0221A] 5. Cito ergo hic disputator praemissae definitionis oblitus est, cito a sententia sua [a 1Kb] instabili levitate dissensit. Dixerat enim regulariter, Non solum actuum, verum etiam cogitationum bonarum ex Deo esse principium (Vide supra, cap. 2, n. 2). Et ne hoc de doctrina extrinsecus adhibita deberet intelligi, vigilanter addiderat: [Alias CAP. IV.] Qui nobis et initia sanctae voluntatis inspirat, et virtutem atque opportunitatem eorum quae recte cupimus, tribuit peragendi. [b 1Kb] Omne enim datum bonum, et omne donum perfectum desursum est, descendens a Patre luminum, qui et incipit quae bona sunt, et exsequitur et consummat in nobis. Doctor catholice, cur professionem tuam deseris? Cur ad [c 1Kb] fumosam falsitatis caliginem, relicta serenissimae veritatis luce, devolveris? Quod [Col. 0221B] in petentibus, quaerentibus, pulsantibusque miraris, cur non eidem gratiae, quae desideratur, ascribis? Vides bonos conatus, pia studia, et dubitas esse [d 1Kb] Dei dona? [e 1Kb] Latuerit opus gratiae, donec fides insita cogitationis claudebatur arcano: at ubi supplex oratio, ubi diligens inquisitio, ubi [f 1Kb] apparet crebra pulsatio, quare non ex qualitate operis subministrationem intelligis incitantis?



314 CAPUT III. Cassianus nec cum Pelagianis, nec cum Catholicis plene concordat: dum errando asserit alios per gratiam, alios per legem et naturam justificari. Definitio tertia Cassiani: Appetitum virtutum habere hominem a se ipso. Refellitur ex antea confessis in prima definitione.

[Col. 0221C] [Alias CAP. V.] 1. [g 1Kb] Et satis te contra Pelagianorum calumnias praecavere existimas, si quod in universitate vocatorum sentiendum est, id nobis [h 1Kb] in portione concedas. Sed nec cum haereticis tibi, nec cum catholicis [i 1Kb] plena concordia est. Illi in omnibus justis hominum operibus, liberae voluntatis tuentur exordia: nos bonarum cogitationum ex Deo semper credimus prodire principia: tu informe nescio quid tertium, et utrique parti inconveniens reperisti, quo [Col. 0222A] nec inimicorum consensum acquireres, nec in nostrorum intelligentia permaneres [Alias CAP. VI]. Quomodo autem non advertis, [j 1Kb] te in illud damnatum incidere, quod, velis nolis, convinceris dicere, Gratiam Dei secundum merita nostra dari; cum aliquid praecedere boni operis ex ipsis hominibus, propter quod gratiam consequantur, affirmas? Non enim nullius meriti haberi potest petentis fides, quaerentis pietas, pulsantis instantia: praecipue cum omnes ejusmodi, et accipere et [k 1Kb] invenire, et intrare dicantur. In quo superfluum, immo impium est, sic velle meritis ante gratiam existentibus locum facere, ut non ex toto verum sit quod ait Dominus, Nemo venit ad me, nisi Pater, qui misit me, attraxerit eum (Joan. VI, 44): [l 1Kb] quod nullatenus diceretur, si [Col. 0222B] cujusquam sine Dei illuminatione esset credenda conversio; aut ullo modo se voluntas hominis ad Deum sine Deo posset extendere: qui eum vocatum ad Filium [m 1Kb] trahit; non resistentem invitumque compellit, sed ex invito volentem facit, et quibuslibet modis infidelitatem resistentis inclinat; ut cor audientis, obediendi in se delectatione [n 1Kb] generata, ibi surgat, ubi premebatur; ibi discat, [o 1Kb] ubi ignorabat; inde fidat, unde diffidebat; inde velit, 315 unde nolebat. Etenim Dominus dabit [p 1Kb] suavitatem, et terra nostra dabit fructum suum (Psal. LXXXIV, 12). [Alias CAP. VI.] Sed videamus qualia subsequantur (Collat. 13, c. 9): Cui autem [q 1Kb] facile pateat, quomodo salutis summa nostro tribuatur arbitrio? de quo dicitur, si volueritis et audieritis me, quae bona sunt terrae manducabitis [Col. 0222C] (Isai. I, 19). Et quomodo non volentis neque currentis, sed miserentis est Dei (Rom. IX, 16)? Quid etiam sit illud, quod Deus reddet unicuique secundum opera ejus (Matth. XVI, 17); et, Deus est qui operatur in vobis et velle, et perficere, pro bona voluntate (Philip. II, 13): et hoc non ex vobis, sed Dei donum est: non ex operibus, ut ne quis glorietur? [r 1Kb] Et caetera quae collecta de Scripturis, quasi alterno sibi sensu adversa collegit, ut donis gratiae studium humanae [Col. 0223A] committat industriae; et omnium hominum divisione facta, alii sint quos gratia Dei salvet, alii quos lex et natura justificet. Sed lex potest, ne quid mali fiat, jubere; a malo autem non potest liberare. Notum facit mandatum, sed obediendi non praestat affectum: [a 1Kb] nisi quod est occidens per imperium litterae, fiat vivificans per spiritum gratiae.

[Alias CAP. VIII.] 2. Post haec concludit, dicens (Ibid.): Nisi quod in his omnibus et gratia Dei, et libertas nostri declaratur arbitrii, [b 1Kb] et quia etiam suis interdum motibus homo ad virtutum appetitus possit extendi, semper vero a Domino indigeat adjuvari. Et ubi est, quod regulari definitione praemissum est: Non solum actuum, verum etiam cogitationum bonarum ex Deo esse principium, qui et incipit quae bona [Col. 0223B] sunt, et exsequitur, et consummat in nobis (Vide supra, cap. 1, n. 4)? Ecce hic etiam si bonis coeptis necessarium Dei fateris auxilium: ipsos tamen laudabiles motus appetitusque virtutum, remota gratia Dei, nudae libertati ascribis arbitrii: ut boni salubresque conatus nequeant quidem proficere, nisi Deus adjuvet; [c 1Kb] possint tamen, etiamsi non a Deo inspirentur, incipere.



316 CAPUT IV. Contra Cassianum probatur, nec desiderium sanitatis haberi sine gratia. Quarta Cassiani definitio: Per naturae bonum aliquando bonarum voluntatum prodire principia. Refellitur, tam ex prima sua definitione, quam ex Apostolo, cujus locus iste, Velle enim adjacet mihi, a prava interpretatione vindicatur.
[Col. 0223C]

1. Deinde, ut evidentius definias, quid homo ex libero arbitrio habeat quid sumat [d 1Kb] ex gratia, addis, et dicis (Collat. 13, c. 9): Nec enim cum voluerit quis, sanitate perfruitur, aut de aegritudinis morbo, pro arbitrii sui desiderio liberatur. Doces ergo, non posse quidem hominem per semetipsum apprehendere sanitatem, sed habere eum a semetipso desiderium sanitatis; et sua tantum sponte venire ad medicum, non etiam hoc ipsum medici esse, quod veniat. Quasi vero anima ipsa non langueat, et corpori suo [Col. 0224A] remedium sana prospiciat. Atqui totus homo ex ipsa et cum ipsa in profundum miseriae [e 1Kb] suae decidit, [f 1Kb] ubi eam, priusquam a medico notitiam suae calamitatis accipiat, jacere delectat, amantem [g 1Kb] semper errores suos, et amplectentem falsa pro veris (Ibid.). Cujus prima salus est, ut sibi incipiat displicere, et vetustatem suae debilitatis odisse: sequens vero est, ut et sanari desideret, et a quo sananda sit, noverit (Vide respons. ad 6 object. Gallorum). [h 1Kb] Quae curationem ipsius sic praecedunt, ut ei ab illo, qui aegram sanaturus est, inserantur: ne, cum [i 1Kb] ei nullo modo haec frustra inesse possint, merito videatur salvata, non gratia.

2. Deinde adjicis (Ibid.): Ut autem evidentius clareat, etiam per naturae bonum, quod beneficio Creatoris [Col. 0224B] indultum est, nonnumquam bonarum voluntatum prodire principia, quae tamen, nisi a Deo dirigantur, ad consummationem [j 1Kb] virtutum pervenire non possunt. Apostolus [k 1Kb] testis est, dicens: Velle enim adjacet mihi, perficere autem bonum non invenio (Rom. VII, 18). Falso ergo secundum hanc definitionem ante dixisti, Non solum actuum, verum etiam cogitationum bonarum ex Deo esse principium; qui et incipit quae bona sunt, et exsequitur, et consummat in nobis. Sed hoc nullo modo ex aliqua parte potest esse falsum: cui nequaquam inferri 317 contraria debuerunt; ut quod recte professus es ex gratia incipere, id postea [l 1Kb] confirmares per naturae bonum et per liberum arbitrium nos habere. [m 1Kb] Dixit quidem beatus Apostolus: Velle enim adjacet mihi, perficere autem bonum [Col. 0224C] non invenio (Rom. VII, 18). [n 1Kb] Sed idem dixit: [o 1Kb] Non quia idonei simus cogitare aliquid [p 1Kb] a nobis quasi ex nobis ipsis, sed sufficientia nostra ex Deo est (II Cor. III, 5). [q 1Kb] Et idem dixit: Deus est enim qui operatur in vobis et velle, [r 1Kb] et operari pro bona voluntate (Philip. II, 13). Non ergo apostolus sibi contrarius est. Sed cum donatum nobis fuerit bonum velle, non statim invenimus et facere, nisi petentibus, quaerentibus, atque pulsantibus, qui dedit desiderium, praestet effectum. Vox [s 1Kb] namque ista dicentis: Velle enim adjacet mihi, perficere autem bonum non invenio (Rom. [Col. 0225A] VII, 18), vocati est, [a 1Kb] et jam sub gratia constituti: qui condelectatur quidem legi Dei secundum interiorem hominem, sed videt aliam legem in membris suis, repugnantem legi mentis suae, et captivantem se in lege peccati (Rom. VII, 22 et 23): et quamvis acceperit scientiam recte volendi, virtutem tamen in se non invenit [b 1Kb] ea quae optat operandi; donec pro bona voluntate quam sumpsit, mereatur [c 1Kb] virtutum facultatem invenire quam quaerit.



CAPUT V. Definitio quinta Cassiani: Simul suscipiendas esse sententias contrarias; et illam quae bonam voluntatem nasci ex gratia, et illam quae ex bona voluntate gratiam pendere dicit. Opinio Cassiani catholicis perinde atque Pelagianis errorem affingit. Refellitur ex definitionibus summorum pontificum et conciliorum.

[Col. 0225B] [Alias CAP. IX.] 1. Post haec ponis plurima testimonia, quibus nunc validum, nunc infirmum liberum arbitrium demonstretur: quasi quidam sint, qui propriis viribus impleant, quod alii facere, [d 1Kb] nisi Deo adjuvante non possunt; 318 aut ob aliud homo accipiat praeceptum, nisi ut divinum quaerat auxilium. Concludis ergo, et dicis (Collat. 13, cap. 11): Et ita sunt haec quodammodo [e 1Kb] indiscrete permista atque confusa, ut quid ex quo pendeat, inter multos magna quaestione volvatur: id est, utrum, quia initium bonae voluntatis praebuerimus, misereatur nostri Deus; an quia Deus misereatur, consequamur bonae voluntatis initium. Multi enim singula haec credentes, [Col. 0225C] ac justo amplius asserentes, variis sibique contrariis sunt erroribus involuti. Ecce, ut tibi videtur, [f 1Kb] quae erant permista, discreta sunt; et quae explicari non poterant, absoluta. [g 1Kb] Duos enim esse sibi contrarios definis errores, quibus qui inter liberum arbitrium et gratiam quid tenendum sit nesciunt, implicentur. Et in uno [h 1Kb] constituis eos qui dicunt, ideo nostri misereri Deum, quia ex nobis praebita sint bonae initia voluntatis; significans sine dubio Pelagiani dogmatis sectatores, [i 1Kb] qui dicunt, [Col. 0226A] gratiam Dei secundum merita nostra dari: in alio autem illos ponis, qui dicunt, [j 1Kb] ex misericordia Dei bonarum voluntatum prodire principia; eos intelligi volens, qui inimicos gratiae debellarunt. Si ergo error est, initia bonae voluntatis non adjuto divinitus homini ascribere, et error est confiteri quoniam praeparatur voluntas a Domino, [k 1Kb] quo dirigendi sumus, ut utrumque vitemus?

2. Si utrumque, inquis, sequamur, nos nulli errori [l 1Kb] acquiescimus. Tu nos subdis duobus, et geminas, sicut intelligis, pravitates: dividendo damnas, miscendo justificas. Hac lege, [m 1Kb] hac regula poteris praedicare, quod tam errent [n 1Kb] qui dicunt, semper esse fallendum, quam qui definiunt numquam esse fallendum (Notatur 17 Collat. Cassiani, in qua docet [Col. 0226B] quandoque esse licitum mentiri); sed ut in neutro peccetur, utrumque sectandum: [o 1Kb] quia nec semper declinanda falsitas, nec semper negligenda sit veritas. Fallit te prorsus opinio tua. De duobus malis unum fieri bonum non potest: unam virtutem duo vitia non gignunt: unum verum duo falsa non faciunt. [p 1Kb] Quae enim merito paria sunt, 319 non minuuntur coeundo, sed crescunt. Non itaque oportuit eos, qui bonarum voluntatum initia ex Dei asserunt inspiratione generari, ea sententia reprehendi, qua arguuntur qui ad haec liberum arbitrium putant sibi sine ope gratiae posse sufficere. Harum enim definitionum una ab Ecclesia expugnata est, [q 1Kb] alia defensa: nec eis ullo modo hujus novi foederis congruit pactum, qua catholica sit corruptior, [r 1Kb] quam [Col. 0226C] Pelagiana correctior.

[Alias CAP. X.] 3. Multi, inquis, singula haec credentes ac justo amplius asserentes, [s 1Kb] variis sibique contrariis sunt erroribus involuti. Placet igitur tibi, cum haereticis catholicos, cum victis damnare victores: et eos erroris nota adurere, qui errorem ab Ecclesia depulerunt? Secundum quippe tuam censuram, qua sanctarum et fidelium voluntatum [t 1Kb] non in omnibus hominibus ex Deo vis esse principium (quasi multum gratiae tribuas, si hoc eam in quorumdam [Col. 0227A] operari mentibus acquiescas), erravit papa INNOCENTIUS [a 1Kb] et Petri sede dignissimus, qui cum de istis loqueretur qui in libero arbitrio gloriantur: »Nam quid, inquit (Epist. 29 nostro tomo XX), nos de eorum posthac rectum mentibus aestimemus, [b 1Kb] qui sibi se putant debere, quod boni sunt?« Et iterum cum de primi hominis scriberet lapsu: »Liberum enim, inquit, arbitrium olim ille perpessus, dum suis inconsultius utitur bonis, cadens in praevaricationis profunda demersus [c 1Kb] est, et nihil quemadmodum exinde surgere posset, invenit; suaque in aeternum libertate deceptus, [d 1Kb] hujus ruinae jacuisset oppressu, nisi eum post Christi pro sua gratia [e 1Kb] relevasset adventus.« Erraverunt ORIENTALES EPISCOPI, in quorum judicio Pelagius, [Col. 0227B] eos qui dicunt gratiam Dei secundum merita nostra dari, ut catholicus posset videri, anathematizare compulsus est (Vide lib. de Gestis Pelagii c. XIV, 33-35). Erraverunt [f 1Kb] AFRICANA episcoporum CONCILIA, quae decretis suis constituerunt, utrumque Dei donum esse, et scire quid facere debeamus, et diligere ut faciamus: ut aedificante charitate, scientia non possit inflare, quia sicut de Deo scriptum est, [g 1Kb] Qui docet hominem scientiam (Ps. XCVIII, 10); 320 ita scriptum est (I Joan. IV, 7): Charitas ex Deo est (Carthag. concil. can. 4 et 5; infra app. p. 272). Erraverunt DUCENTI QUATUORDECIM SACERDOTES, qui in epistola quam suis constitutionibus [h 1Kb] praetulerunt, [i 1Kb] ita ad apostolicae sedis antistitem beatum Zosimum sunt locuti: »Constituimus, in Pelagium [Col. 0227C] atque Coelestium per venerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateantur, gratia Dei per Jesum Christum Dominum nostrum, non solum ad cognoscendam, verum etiam ad faciendam justitiam, nos per actus singulos adjuvari; ita ut sine illa [j 1Kb] nihil verae sanctaeque pietatis habere, cogitare, dicere, agere valeamus. Erravit [Col. 0228A] sacrosancta beati Petri sedes, quae ad universum orbem papae ZOSIMI ore sic loquitur: Nos tamen instinctu Dei (omnia enim bona ad auctorem suum referenda sunt, unde nascuntur), ad fratrum et coepiscoporum nostrorum conscientiam universa retulimus.« Erraverunt [k 1Kb] AFRI EPISCOPI ad eumdem papam Zosimum rescribentes, eumque in sententiae [l 1Kb] suae hujus salubritate laudantes, cum aiunt: »Illud vero quod in litteris tuis, quas [m 1Kb] ad universas provincias curasti esse mittendas, posuisti, dicens, Nos tamen instinctu Dei (omnia enim bona ad auctorem suum referenda sunt, unde nascuntur), ad fratrum et coepiscoporum nostrorum conscientiam universa retulimus: sic accepimus dictum, ut illos qui contra Dei adjutorium extollunt humani arbitrii [Col. 0228B] libertatem, districto gladio veritatis, velut cursim transiens, amputares. Quid enim tam libero fecisti arbitrio, quam quod universa in nostrae humilitatis conscientiam retulisti? Et tamen instinctu Dei factum esse, fideliter sapienterque vidisti, veraciter fidenterque dixisti. Ideo utique, quoniam praeparatur voluntas a Domino, et ut boni aliquid agant, paternis inspirationibus suorum ipse tangit [n 1Kb] corda filiorum (Prov. VIII, sec. LXX). Quotquot enim Spiritu Dei aguntur, hi filii sunt Dei (Rom. VIII, 14). Ut nec nostrum sentiamus deesse arbitrium, et in bonis quibusque [o 1Kb] voluntatis humanae singulis motibus, magis illius valere non dubitemus 321 auxilium.« Videsne regulas tuas invictarum constitutionum soliditate confractas, [p 1Kb] et in fidei structura pravas [q 1Kb] rimosasque [Col. 0228C] juncturas, velut Jerichuntinos muros, ad sacerdotalium tubarum ruisse concentum (Josue VI, 20)?



CAPUT VI. Cum ea quaestio, quae est de sanctarum origine voluntatum, contra Pelagianos clare definita sit; male Cassianus, errantium arma colligens, contendit liberum arbitrium auferri per gratiam: cum per eam potius formetur, regatur et ordinetur.
[Col. 0229A]

[Alias CAP. XI.] 1. Cum enim de sanctarum origine voluntatum, et fidei charitatisque principiis, inter nostros et Pelagianos quaestio versaretur, non ancipiti victoria, nec dubio [a 1Kb] diremptum est fine certamen; ut adhuc nobis de iniquissima [b 1Kb] hujus foederis tui pace tractandum sit. Prostrata est inimica acies, bellum [c 1Kb] confectum est, victores sumus per illum qui fecit potentiam in brachio suo, qui dissipavit superbos mente cordis ipsorum, deposuit potentes de sede, et exaltavit humiles, esurientes implevit bonis, et divites dimisit inanes (Luc. I, 52 et 53): per illum, qui faciens misericordiam cum patribus nostris, memor fuit testamenti sancti sui, [d 1Kb] et jurisjurandi [Col. 0229B] quod juravit ad Abraham patrem nostrum, daturum se nobis, ut sine timore de manu inimicorum nostrorum liberati, serviamus ipsi in sanctitate et justitia in conspectu ejus omnibus diebus nostris (Ibid., 71); per illum, qui dedit nobis victoriam per Jesum Christum Dominum nostrum (II Cor. XV, 57): per illum, a quo non spiritum hujus mundi accepimus, sed Spiritum qui ex Deo est, ut sciamus quae a Deo donata sunt nobis (I Cor. II, 12). Quid de elisarum argumentationum ratiunculis fracta studes arma colligere? Quid cineres exstincti dogmatis refovendo, deficientis fumi nidorem in redivivam flammam conaris accendere? [Alias CAP. XII.] Non est periculum [e 1Kb] liberi arbitrii ex gratia Dei, nec voluntas aufertur, cum in ipsa bene velle generatur. Nam [Col. 0229C] si ideo non putanda est nostra, quia formatur, regitur, ordinatur, imbuitur: spoliantur libertate filii Dei [f 1Kb] qui aguntur Spiritu Dei (Rom. VIII, 14); perdunt vigorem rationalis animi, et omni voluntariae devotionis 322 laude privantur, quibus datur Spiritus sapientiae et intellectus, consilii et fortitudinis, scientiae ac pietatis, et timoris Domini (Isai. XI, 2). Prorsus qui his reformationibus se non putant indigere, de veteris morbi consuetudine in phrenesim [g 1Kb] transierunt: respuunt remedium, clamant, insaniunt, reluctantur; sed si promissionis sunt filii, quiescent, et sanabuntur.



CAPUT VII. Cassianus contrarias definitiones confundens, exemplis colorare nititur quod intendit, hoc posse quosdam per liberum arbitrium, sine adjutorio Dei, quod quidam, nisi Deo cooperante non possint. Refellitur ex Scripturis, et probatur, ut Matthaei et Pauli, sic Zacchaei, et latronis in cruce conversionem esse pariter ex gratia.
[Col. 0230A]

[Alias CAP. XIII.] 1. Sed jam videamus quid inferat sobrietas disputantis; qui ut vitium vitio pelleret, [h 1Kb] et errorem errore curaret, contrarias sibi definitiones nova arte confudit; utque hoc compositionis suae poculum securis auditoribus propinaret, exemplis voluit colorare quod miscuit. Ait enim (Collat. 13, cap. 11): Si enim dixerimus, nostrum esse bonae principium voluntatis, quid fuit in persecutore Paulo? quid in publicano Matthaeo? quorum unus cruori ac suppliciis innocentium, [i 1Kb] alius violentiis ac rapinis [Col. 0230B] publicis incubans, attrahitur ad salutem. Sin vero gratia Dei semper inspirari bonae voluntatis principia dixerimus: quid de Zacchaei fide? quid de illius in cruce latronis pietate [j 1Kb] dicimus; qui desiderio suo vim quamdam regnis coelestibus inferentes, specialia vocationis monita praevenerunt?

2. Per istam ergo [k 1Kb] bonorum principiorum dissimilitudinem probare nititur, hoc posse quosdam per liberum arbitrium, sine adjutorio Dei, quod quidam nisi Deo cooperante, non possint: et hoc vult de quorumdam tardiore obedientia et quorumdam sequaciore consensu intelligi. Quasi ubi dura infidelitas Deo subditur, et Evangelio, quod diu impugnavit, repente succumbit, ibi mutationem hominis dextera operetur Excelsi (Psal. LXXVI, 11): [Col. 0230C] ubi autem [l 1Kb] tranquillam cohortationem solumve rumorem, sine haesitatione diffidentiae, docilis auditor amplectitur, bonum talis conversionis 323 humanae sit tantummodo voluntatis. Quasi vero potentia [m 1Kb] Dei eos tantum ad Filium attrahat, quos aut voce increpaverit, aut poena obtriverit, aut terrore tremefecerit; illorum autem mentibus nihil suae virtutis admoveat, qui ad promissiones Redemptoris sui spe alacri et avido desiderio cucurrerunt. Sed Veritas dicit: Nemo venit ad me, nisi Pater qui misit me, traxerit eum (Joan. VI, 44). Si ergo nemo venit, nisi attractus, omnes [n 1Kb] qui quocumque modo veniunt, [Col. 0231A] attrahuntur. [Alias CAP. XIV.] Trahit [a 1Kb] itaque ad Deum contemplatio elementorum, omniumque quae in eis sunt ordinatissima pulchritudo. Invisibilia enim ejus, a creatura mundi, per ea quae facta sunt intellecta conspiciuntur (Rom. I, 20). [b 1Kb] Trahunt rerum gestarum relatores; animum audientis inflammant narrantes laudes Domini et virtutes ejus, et mirabilia ejus quae facit (Psal. LXXVII, 4). Trahit timor: Principium enim sapientiae timor Domini (Prov. I, 7; Psal. CX, 10). Trahit laetitia, quoniam, Laetatus sum in his quae dicta sunt mihi, in domum Domini ibimus (Psal. CXXI, 1). Trahit desiderium: quoniam, Concupiscit et deficit anima [c 1Kb] mea in atria Domini (Psal. LXXXIII, 3). [d 1Kb] Trahunt delectationes: Quam dulcia enim faucibus meis eloquia tua, super mel et [Col. 0231B] favum ori meo (Psal. CXVIII, 103). Et quis perspicere aut enarrare possit, [e 1Kb] per quos affectus visitatio Dei animum ducat humanum, ut quae fugiebat, sequatur; quae oderat, diligat; quae fastidiebat, esuriat; ac subito commutatione mirabili, quae clausa ei fuerant, [f 1Kb] fiant aperta; quae onerosa, sint levia; quae amara, sint dulcia; quae obscura, sint lucida? Haec autem omnia operatur unus atque idem Spiritus, dividens singulis prout vult (I Cor. XII, 14). Quoniam Deus qui dixit de tenebris [g 1Kb] lumen splendescere, ipse illuxit in cordibus nostris, ad illuminationem scientiae claritatis Dei in facie Christi Jesu (II Cor. IV, 6), id est, in manifestatione Filii sui, qui est [h 1Kb] in gloria Patris.

3. Qui ergo illuxit in corde Matthaei publicani 324 [Col. 0231C] et Pauli tunc Ecclesiam persequentis, ipse et in corde Zacchaei, et in corde crucifixi cum Domino latronis illuxit: nisi forte otiosa Domini vox fuit, cum Zacchaeum, [Col. 0232A] qui quaerebat [i 1Kb] videre Jesum quis esset, compellare dignatus est dicens: Zacchaee, [j 1Kb] festina, descende; quoniam hodie in domo tua oportet me manere (Luc. XIX, 5); et non [k 1Kb] sibi praeparavit ejus animum, cujus elegit hospitium. Denique cum murmurarent omnes, [l 1Kb] cur ad virum peccatorem introisset hospitari, et [m 1Kb] Zacchaeus jam poenitentiam agens, dimidio bonorum suorum in pauperes erogato, redditurum se in quadruplum fraudata promitteret, Dominus ait: Hodie salus huic domui facta est, [n 1Kb] quia hic est filius Abrahae. Et ne lateret causa hujus salutis, adjecit: Venit autem filius hominis [o 1Kb] quaerere et salvum facere quod perierat: ut quem agnoscebamus salvum factum, [p 1Kb] sciremus a quaerente praeventum. In latronis quoque justificatione, etiamsi nulla operantis [Col. 0232B] gratiae [q 1Kb] intelligerentur indicia, nonne cum omnibus credentibus etiam ipsum acciperemus attractum? dicente Domino: Omnia mihi tradita sunt a Patre meo (Luc. X, 22); et, cum exaltatus fuero a terra, omnia traham ad me (Joan. XII, 32)? [r 1Kb] Inter omnia autem, hunc vel traditum esse, vel tractum, etiam ipsius confessio docet; qui cum aliquamdiu blasphemasset in [s 1Kb] Jesum Christum, repente est mutatus, [t 1Kb] et dixit: Domine, memor esto mei, cum veneris in regnum tuum (Luc. XXIII, 42). Sed unde in uno homine tanta compugnantium vocum sit orta diversitas, instruat nos [u 1Kb] beatus Apostolus, et dicat: Nemo in Spiritu Dei loquens, dicit anathema Jesu; et nemo potest dicere Dominum Jesum, nisi in Spiritu sancto (I Cor. XII, 3). Ut non dubitemus in ejusdem hominis [Col. 0232C] voluntate, et de proprio [v 1Kb] fuisse quod blasphemavit, et de Spiritu sancto fuisse quod credidit. Frustra igitur disputator iste, [x 1Kb] ad inscrutabilem unius gratiae [Col. 0233A] varietatem, argumentum definitionis suae voluit 325 aptare; ut portio justificatorum solius voluntatis suae motibus ad Christum venire credatur, portio autem reluctans [a 1Kb] trahi, et invita compelli: cum Deus sit qui operatur omnia in omnibus (I Cor. XII, 6), sive alios sic, alios autem sic attrahere velit, ad quem nemo, nisi aliquo modo attrahatur, venit.



CAPUT VIII. Definitio sexta Cassiani: Liberum arbitrium et gratiam pariter suscipi debere; id est, ita ut pari modo conferre ad salutem credantur. Divinae auctoritates de gratia afferuntur: daturque ratio quare voluntas non auferatur per gratiam.

[Alias CAP. XV.] 1. Post haec [b 1Kb] subjicit testimonia sacrae Historiae, quibus ostendit observantiam mandatorum [Col. 0233B] Dei, consummationemque virtutum divinae gratiae deputandam (Collat. 13, c. 11): quod et nos promptissime confitemur. Et commemoratis exemplis de Balaam, quem volentem [c 1Kb] Israeli maledicere Deus in benedictionis verba transtulerit (Num. XIII); et de Abimelech, qui peccare non permissus sit [d 1Kb] in Rebeccam (Gen. XXVI); et de Joseph a fratribus vendito, quorum malam voluntatem in bonum Deus [e 1Kb] verterit (Genes. XXXVII): recurrit ad confirmationem definitionis suae, ut liberum arbitrium, quod gratiae se dicit jungere, a parte quadam humani generis, quantum in ipso est, auferat, et in quadam parte constituat, dicens: Haec enim duo, id est, [f 1Kb] vel gratia, vel liberum arbitrium, sibi quidem invicem videntur adversa; sed [g 1Kb] utraque concordant, et utraque nos pariter [Col. 0233C] debere [h 1Kb] suscipere pietatis ratione colligimus: ne unum horum homini subtrahentes, ecclesiasticae fidei regulam excessisse videamur.

2. [i 1Kb] Ecclesiasticae fidei regula est, praedicante Apostolo: Nemo potest dicere Dominum Jesum [j 1Kb] , nisi in Spiritu sancto (I Cor. XII, 3). [k 1Kb] Ecclesiastica regula est: Quid autem habes quod non accepisti (I Cor. IV, 7)? [Col. 0234A] 326 Si autem accepisti, quid gloriaris, quasi non acceperis? Ecclesiastica regula est: Gratia Dei sum id quod sum, et gratia ejus in me vacua non fuit, sed plus omnibus illis laboravi; non autem ego, sed gratia Dei mecum (I Cor. XV, 10): et, Misericordiam consecutus sum, ut fidelis essem (I Cor. VII, 25). Ecclesiastica regula est: Habemus [l 1Kb] autem thesaurum istum in vasis fictilibus, ut sublimitas virtutis sit Dei, et non ex nobis (II Cor. IV, 7). [m 1Kb] Ecclesiastica regula est: Gratia salvati estis per fidem, et hoc non ex vobis, Dei enim donum est; non ex operibus, ne forte quis extollatur (Ephes. II, 8). Ecclesiastica regula est: In nullo terreamini ab adversariis, quae est illis causa perditionis, [n 1Kb] vobis autem salutis, et hoc a Deo: [o 1Kb] quia vobis donatum est pro Christo, non solum ut in eum credatis, [Col. 0234B] sed etiam ut patiamini pro eo (Philip. I, 28). Ecclesiastica regula est: [p 1Kb] Cum timore et tremore vestram ipsorum salutem operamini. Deus enim est qui operatur [q 1Kb] in nobis et velle et operari pro bona voluntate (Philip. II, 12). Ecclesiastica regula est: Non quia idonei sumus cogitare aliquid [r 1Kb] a nobis, quasi ex nobis, sed sufficientia nostra ex Deo est (II Cor. III, 5). Hanc regulam firmat [s 1Kb] Dominus dicens, Nemo potest venire ad me, nisi datum fuerit ei a Patre meo (Joan. VI, 66): et, Omne quod dat mihi Pater [t 1Kb] venit ad me (Ibid., 37): et, Sine me nihil potestis facere (Joan. XV, 5, 16): et, Non vos me elegistis, sed ego elegi vos (Luc. X, 22): et, Nemo novit Filium, nisi Pater; neque Patrem quis novit, nisi Filius, et cui voluerit Filius revelare (Matth. XI, 27): et, Sicut Pater [u 1Kb] vivificat [Col. 0234C] mortuos, ita et Filius quos vult, vivificat (Joan. V, 21): et, Beatus es, Simon Barjona, quoniam caro et sanguis non revelavit tibi, sed Pater meus, qui in coelis est (Matth. XVI, 17).

3. Hac regula nulli hominum aufertur voluntas; quia virtus gratiae non hoc in voluntatibus operatur ut non sint, sed ut ex malis bonae, et ex infidelibus [Col. 0235A] sint fideles; [a 1Kb] et quae ex semetipsis erant tenebrae, lux efficiantur in Domino; quod mortuum erat vivificatur, quod jacebat erigitur, quod perierat invenitur. [b 1Kb] Hoc in omnibus prorsus hominibus qui eruuntur de potestate 327 tenebrarum, et transferuntur in regnum Filii dilectionis Dei, sine cujusquam exceptione personae, agere credimus gratiam Salvatoris. Quia, sicut hic idem probabiliter, sed non stabiliter definivit, dicimus atque defendimus, Non solum actuum, verum etiam cogitationum bonarum ex Deo esse principium, qui nobis et initia sanctae voluntatis inspirat, et virtutem atque opportunitatem eorum quae recte cupimus, tribuit peragendi. Omne enim [c 1Kb] datum bonum, et omne donum perfectum desursum est, descendens a Patre luminum (Jac. I, 17): qui et incipit [Col. 0235B] quae bona sunt, et exsequitur; et consummat in nobis. In qua sententia si auctor ipsius permaneret, ecclesiasticam regulam non excederet; neque simul et libero arbitrio [d 1Kb] infensus, et gratiae Dei esset ingratus: quorum [e 1Kb] duorum dum unum in Paulo et Matthaeo, aliud in Zacchaeo et latrone indicat operatum, non intelligit in illis se liberum arbitrium, in istis gratiam sustulisse.



CAPUT IX. Contra Cassianum probatur ex Scripturis et Ecclesiae definitionibus, initium bonae voluntatis esse ex gratia. Primus homo, creatus absque vitio, et potens in bono perseverare si vellet, libero arbitrio discessit a bono: in quo post peccatum nihil remansit, nisi quod ad temporalem pertinet vitam. In quam profundum malum tota humana natura demersa sit illius praevaricatione. Definitio septima Cassiani: Adamum post praevaricationem accepisse scientiam mali, non amisisse scientiam boni. Refellitur.
[Col. 0235C]

[Alias. CAP. XVI.] 1. Deinde adjecit: Nam cum viderit nos [f 1Kb] Deus ad bonum velle deflectere, occurrit, dirigit, atque confortat. Ad vocem enim clamoris tui, statim ut audierit, respondebit tibi (Isaiae XXX, 19): et, Invoca me, inquit, in die tribulationis tuae, et eripiam te, et [g 1Kb] glorificabis me (Psal. XLIX, 15). Quis non videat [Col. 0236A] quod haec doctrina meritum libero assignat arbitrio, [h 1Kb] quo praeveniatur gratia, quae ei famuletur reddens debitum, non conferens 328 donum? Quae definitio in episcoporum Palaestinae synodo, etiam [i 1Kb] Pelagio anathematizante damnata est. [j 1Kb] In eo enim qui bonum incipit velle, et cupit ab iniquitate atque errore discedere, gratiam Dei hoc ipsum profitemur operari. Quoniam a Domino gressus hominis diriguntur, et viam ejus volet (Ps. XXXVI, 23); et, [k 1Kb] Omnis vir videtur sibi justus, dirigit autem corda Dominus (Prov. XXI, 2); et, A Domino diriguntur gressus viri; mortalis autem quomodo intelligit vias suas (Prov. XX, 24)? [l 1Kb] Et quod ait Apostolus: Non enim accepistis spiritum servitutis iterum in timorem; [m 9Kb] sed accepistis Spiritum adoptionis [n 1Kb] filiorum, in quo clamamus, [Col. 0236B] Abba Pater (Rom. VIII, 15).

[Alias CAP. XVII.] 2. Post haec [o 1Kb] sequitur, et dicit (Collat. 13 c. 12): Nec enim talem Deus hominem fecisse credendus est, qui nec velit umquam, nec possit bonum. Alioquin nec liberum ei permisit arbitrium, si [p 1Kb] ei tantummodo malum ut velit et possit, bonum vero nec velle nec posse concessit. Et quomodo stabit illa Domini post praevaricationem primi hominis lata sententia, Ecce Adam factus est sicut unus ex nobis, sciens bonum et malum (Gen. III, 22)? Non enim talis ante fuisse putandus est, qui boni esset prorsus ignarus. Alioquin velut quoddam irrationabile [q 1Kb] atque insensatum animal eum fatendum est fuisse formatum: quod satis absurdum, atque a catholica fide [r 1Kb] omnimodis alienum est. Quin immo secundum sententiam sapientissimi [Col. 0236C] Salomonis, fecit Deus hominem rectum (Eccli. VII, 30): id est, ut tantum boni scientia jugiter frueretur: sed ipsi quaesierunt cogitationes multas. Facti enim sunt, ut dictum est, scientes bonum et malum. Concepit ergo Adam post praevaricationem, quam non habuerat, scientiam mali; boni vero, quam acceperat, scientiam non amisit.

[Alias CAP. XVIII.] 3. Rectum [s 1Kb] atque omni vitio [Col. 0237A] carentem creatum esse primum hominem, in quo omnium hominum concreata natura est, dubitare fas non est; eumque tale accepisse liberum arbitrium, ut si auxiliantem sibi Deum [a 1Kb] non desereret, [b 1Kb] posset in bonis quae naturaliter acceperat, perseverare quia vellet; et merito voluntariae perseverantiae in eam beatitudinem [c 1Kb] pervenire, ut nec vellet decidere in deteriora, nec posset. [Alias CAP. XIX.] Sed ipso libero arbitrio, quo quamdiu voluit bonus mansit, 329 [d 1Kb] a proposita sibi lege discessit; nec denuntiatae sibi mortis supplicium formidavit, deserens Deum, et sequens diabolum, rebellis Domino [e 1Kb] servatori, et inimico obediens peremptori. »Fuit ergo Adam, et in illo fuimus omnes; periit Adam, et in illo perierunt omnes (Ambr. lib. VII in Lucae c. XV).« Quod [Col. 0237B] ita non falso dixit beatus Ambrosius, sicut non falso ipsa Veritas ait, [f 1Kb] Venit Filius hominis quaerere et salvare quod perierat (Luc. XIX, 10). Naturae enim humanae, in illa universalis praevaricationis ruina, nec substantia [g 1Kb] erepta est nec voluntas; sed lumen decusque virtutum, quibus fraude invidentis exuta est. Perditis autem per quae ad aeternam atque inamissibilem corporis [h 1Kb] animique incorruptionem poterat pervenire, quid ei remansit, nisi quod ad temporalem pertinet vitam, quae tota est damnationis et poenae? Propter quod natos in Adam renasci oportet in Christo, ne in illa quis inveniatur generatione quae periit. Nam si posteri Adae in illis virtutibus naturaliter agerent in quibus Adam fuit ante peccatum, non essent natura filii irae (Ephes. II, 3), [i 1Kb] non essent [Col. 0237C] tenebrae (Ephes. V, 8), nec sub potestate tenebrarum (Coloss. I, 13), Salvatoris denique gratia non egerent; quia non frustra boni essent, nec justitiae praemio fraudarentur; habentes ea bona quorum amissione primi patres de paradiso exsulare meruerunt. Nunc autem, cum sine sacramento regenerationis aeternam mortem nemo possit evadere, nonne ex ipsius remedii singularitate apertissime patet in quam profundum malum totius humani generis natura demersa sit, illius praevaricatione in quo omnes peccaverunt (Rom. V, 12), et quidquid ille perdidit perdiderunt? Perdidit autem primitus fidem, perdidit continentiam, perdidit charitatem, spoliatus est sapientia et intellectu, caruit consilio et fortitudine; et impie altiora sectando, a veritatis scientia, et obedientiae [Col. 0238A] pietate dejectus est: nec ipso saltem timore sibi [j 1Kb] reliquo, ut ab interdictis vel metu caveret poenae, qui [k 1Kb] non abstineret amore justitiae. Liberum ergo arbitrium, id est, rei sibi placitae spontaneus appetitus, ubi usum bonorum quae acceperat fastidivit, et vilescentibus sibi felicitatis suae praesidiis, insanam cupiditatem ad experientiam praevaricationis intendit, bibit omnium vitiorum venenum, et totam naturam hominis [l 1Kb] intemperantiae suae ebrietate madefecit. Inde priusquam edendo carnem 330 Filii hominis, et bibendo sanguinem ejus, lethalem digerat cruditatem, [m 1Kb] labat memoria, errat judicio, nutat incessu; neque ullo modo idoneus est ad illud bonum eligendum et concupiscendum, quo se sponte privavit: quia non sicut potuit Deo non impellente corruere, [Col. 0238B] ita potest Deo non erigente consurgere.

[Alias CAP. XX] 4. Non igitur recte dictum est: Nec enim talem Deus hominem fecisse credendus est, qui nec velit umquam nec possit bonum. Quasi nos istam hominis debilitatem a Creatore dicamus conditam, et non peccati merito ab homine contractam. Qui ergo putat consequens esse ut si liberum arbitrium [n 1Kb] obcaecatum esse dicatur, obcaecatio ipsa ad naturae referatur auctorem, vult persuadere quod tam sanum sit in Adae posteris liberum arbitrium, quam in Adam fuit ante peccatum: [o 1Kb] quod satis alienum a catholica fide ducimus. Quid enim peccato laesum est, si id laesum non est unde peccatum est? Nisi forte dicatur in Adae posteros poenam transisse, non culpam: quod [p 1Kb] omnimodo falso [Col. 0238C] dicitur, et ob hoc forte non dicitur. Nimis enim impium est hoc de Dei sentire justitia, quod a praevaricatione liberos cum reis voluerit esse [q 1Kb] damnatos. Patet ergo culpa ubi non latet poena, et societas peccati convincitur de communione supplicii; ut quod est humanae miseriae, non de institutione Creatoris, sed de retributione sit judicis.

[Alias CAP. XXI.] 5. Illud enim inepte positum est, et [r 1Kb] contra sensum omnium tractatorum, quod ad probandam liberi arbitrii incolumitatem connexuit, dicens: Et quomodo stabit illa Domini post praevaricationem primi hominis lata sententia, Ecce Adam factus est sicut unus ex nobis, sciens bonum et malum (Genes. III, 22)? Quasi diabolus Adae vera promiserit, et Adam transgrediendo mandatum Dei, profecerit [Col. 0239A] in similitudinem Dei, et [a 1Kb] hoc ei fuisse collatum pronuntiaverit Deus: cum in his verbis [b 1Kb] significatum sit potius quid non fuerit assecutus, qui superbiae ingressus viam, quod habebat amisit, dum quod non acceperat concupivit. Non minus autem in ipsa hujus sensus conclusione peccatum est, dum dicitur: Concepit ergo Adam post praevaricationem, quam non habuerat, scientiam mali; boni vero, [c 1Kb] quam acceperat, scientiam non amisit. Scientiam boni Adam tunc habebat, quando bonum sanctumque mandatum Dei fideli corde 331 servabat, et erat justus manens in imagine Creatoris sui, legisque ejus non obliviscens. Postquam autem se, hoc est, imaginem et templum Dei deceptori suo [d 1Kb] vendidit, perdidit boni scientiam, quia perdidit bonam conscientiam. [Col. 0239B] Justitiam enim iniquitas depulit, humilitatem superbia destruxit, continentiam concupiscentia elisit, infidelitas rapuit fidem, captivitas abstulit libertatem: nec potuit ulla illic portio residere virtutum, quo tanta irruperat turma vitiorum. Nemo enim potest duobus dominis servire (Luc. XVI, 13); et: Qui facit peccatum, servus est peccati (Joan. VIII, 34): et, A quo quis superatus est, [e 1Kb] ei et servus addictus est (II Petr. II, 19). Nemo autem servit, nisi cum aliqua libertate; et nemo [f 1Kb] liber est, nisi cum aliqua servitute, dicente Apostolo (Rom. VI, 20), Cum enim servi essetis peccati, [g 1Kb] liberi fuistis justitiae. Quem ergo fructum habuistis tunc, [h 1Kb] in illis in quibus nunc erubescitis? Nam finis illorum mors est. Nunc vero liberati a peccato, servi autem facti Dei, habetis fructum [Col. 0239C] in sanctificatione, finem vero vitam aeternam. Qui itaque servit diabolo, liber est a Deo; qui autem [i 1Kb] liberatus servit Deo, liber est a diabolo: ut appareat malam libertatem potuisse haberi ex humanae voluntatis defectu; [j 1Kb] bonam autem libertatem non potuisse recipi sine liberatoris auxilio.



CAPUT X. Exponitur et vindicatur locus Apostoli Rom. II, 14, de gentibus sine lege facientibus quae legis sunt. Sapientia quaedam in infidelibus ex naturae a Deo conditae reliquiis: nullus vero bonae voluntatis motus, nisi ex Spiritu sancto.
[Col. 0240A]

[Alias CAP. XXII.] 1. Sed ne haec primi hominis calamitas in progeniem ejus transisse videatur, [k 1Kb] quam integro sit omnium hominum natura judicio, exemplo gentium probaturus hic doctor [l 1Kb] addit et dicit (Collat. 13 cap. 12): Denique non amisisse genus humanum post praevaricationem Adae scientiam boni, etiam Apostoli sententia evidentissime declaratur, qui dicit (Rom. II, 14), [m 1Kb] Cum enim 332 gentes quae legem non habent, naturaliter quae legis sunt faciunt; hi legem non habentes, ipsi sibi sunt lex, qui ostendunt opus legis scriptum in cordibus suis, testimonium reddente eis conscientia [n 1Kb] ipsorum, et inter se invicem cogitationibus accusantibus, aut etiam defendentibus, [Col. 0240B] in die quo judicabit Deus occulta hominum.

2. Si de his [o 1Kb] Apostolus loquitur qui ex praeputio sunt vocati, et cum essent longe, [p 1Kb] facti sunt prope (Ephes. II, 13), credentes in eum qui, quorum aliquando non misertus est, nunc autem miseretur (I Petr. II, 10), et justificans circumcisionem ex fide, et praeputium per fidem (Rom. III, 30), duos condidit in semetipso, destructoque pariete inimicitiae (Ephes. II, 14) Judaeorum et gentium, in uno novo homine fecit pacem; concludens omnia in incredulitate, ut promissio ex fide Jesu Christi daretur credentibus (Galat. III, 22): si, inquam, de his Apostolus loquitur in quorum cordibus Deus digito suo, id est, Spiritu sancto scribit novum testamentum, ut legis plenitudinem et opera charitatis naturaliter exsequantur, [Col. 0240C] reformata scilicet renovataque natura; [q 1Kb] quid hinc superbissimi sensus novitas adjuvatur, cum reconciliatio inimicorum non possit nisi gratiae Mediatoris ascribi? Omnes enim peccaverunt, et egent gloria Dei, justificati gratis per gratiam ipsius (Rom. III, 23). Ergo gratia gloria est Dei, non meritum liberati. Quis enim prior dedit ei, [r 1Kb] ut retribueretur illi? Nihil boni operis ex mortuis, nihil justitiae procedit ex impiis: [s 1Kb] omnis ipsorum salus gratuita est; et ideo gloria Dei est, ut qui gloriatur, in illo cujus gloria eguit glorietur (Rom. XI, 35).

[Col. 0241A] 3. Sin autem (quod magis vult hic disputator intelligi) de illis ista dicuntur qui, alieni a gratia Christiana, quaedam ad similitudinem legalium mandatorum proprio judicio [a 1Kb] sanciebant, intelligentes mores civitatum concordiamque populorum non posse aliter contineri, [b 1Kb] nisi et recte factis praemia, et peccatis poenae decernerentur, [c 1Kb] sicut dictum est ab ipsa Sapientia Dei, Ego ex ore Altissimi prodivi, et in omni gente primatum tenui; requiem quaesivi in Jacob, et inveni. Ergo quis ambigat, hanc sapientiam humano 333 generi ad temporalis vitae utilitatem, [d 1Kb] ex naturae a Deo conditae superesse reliquiis? Si enim nec ad ista terrena ordinanda rationalis animi vigeret ingenium, non vitiata esset, sed exstincta natura. Quae tamen etiamsi excellentissimis artibus, [e 1Kb] et [Col. 0241B] cunctis mortalium eruditionum polleat disciplinis (Eccli. XXIV, 7), justificari ex se non potest: quia bonis suis male utitur, in quibus sine cultu veri Dei impietatis [f 1Kb] immunditiaeque convincitur, et unde se defendi aestimat, accusatur. Cum ergo Paulus definiat, quod non ex operibus legis [g 1Kb] justificatur omnis caro (Rom. III, 20); et quoniam in Christo neque circumcisio, neque praeputium valeat aliquid, sed nova creatura (Galat. V, 6); [h 1Kb] quid iste impiam infidelium libertatem naturalibus instruit bonis, et propriis vult justificare principiis? Quid ad renovationem [i 1Kb] lacessitae vetustatis, idoneam definit praevaricatricis scientiae nuditatem? Quasi ista scientia vel ex naturae opibus residua [j 1Kb] consecuta, vel ex legalis doctrinae eruditione quaesita, possit sui perceptione [Col. 0241C] praestare ut quod faciendum noverimus, etiam facere diligamus: aut ullus sit bonae voluntatis motus, nisi quem creaverit diffusae per Spiritum sanctum charitatis [k 1Kb] afflatus. Sine fide enim impossibile est [l 1Kb] placere (Hebr. XI, 6): et, Omne quod non est ex fide, peccatum est (Rom. XIV, 23): et, in Christo Jesu [Col. 0242A] neque circumcisio aliquid valet, neque praeputium; sed fides quae per dilectionem operatur (Galat. V, 6).



CAPUT XI. Liberum arbitrium nec voluntatem boni, nec possibilitatem habere, nisi per gratiam. Cur homini imperentur ea quorum facultatem non invenit in sua natura. Definitio octava Cassiani: Naturae humanae non id solum ascribendum quod malum est. Merita hominum nulla nisi ex gratia.

[Alias CAP. XXIII.] 1. Post haec, in conclusione testimoniorum quibus probare voluit, quod hi qui per increpationem propheticam surdi appellantur 334 et caeci, possint ex facultate naturae et aures suas aperire ad audiendum, et oculos [m 1Kb] suos ad videndum (quasi non de iisdem dicat Dominus, Et dabo eis cor aliud, et spiritum novum dabo eis; et evellam [Col. 0242B] cor lapideum de carne eorum, et dabo eis cor carneum; ut in praeceptis meis ambulent, et justificationes meas observent, et faciant eas (Ezech. XI, 19, et XXXVI, 26); [n 1Kb] addit et dicit (Collat. 13, cap. 12): Denique ut possibilitatem boni eis inesse [o 1Kb] significaret, increpans eos, Quid autem, inquit, etiam ex vobismetipsis non judicatis quod justum est (Luc. XII, 57)? Quod utique non eis dixisset, nisi eos judicio naturali quod aequum est scisset posse discernere. Jam non solum voluntatem boni, sed etiam possibilitatem libero ascribit arbitrio: tamquam ideo [p 1Kb] ab eis exigatur intelligentia, ideo justitia reposcatur, quia possint haec sine Dei donis de naturae proferre bonis. Imperantur autem ista homini, ut ex ipso praecepto, [q 1Kb] quo ei hoc quod accepit indicitur, [r 1Kb] agnoscat id se suo vitio perdidisse; [Col. 0242C] et non ideo iniquam esse exactionem, quia ad reddendum quod debet idoneus non est; [s 1Kb] sed a littera occidente confugiat ad spiritum vivificantem, et facultatem quam [t 1Kb] non invenit in natura, quaerat ex gratia. Quod si facit, magna est misericordia [u 1Kb] Dei: si non facit, justa est poena peccati.

[Col. 0243A] [Alias CAP. XXIV.] 2. Deinde ad plenitudinem praemissae disputationis, [a 1Kb] regulari sententia pronuntiat, dicens (Collat. 13, cap. 12): Unde cavendum nobis est, ne ita [b 1Kb] ad Deum omnia sanctorum merita referamus, ut nihil nisi id quod malum atque perversum est humanae ascribamus naturae. Quid evidentius, quid expressius secundum Pelagii Coelestiique commentum ab ullo [c 1Kb] eorum discipulo potuit definiri? Illi dicunt, Gratiam Dei secundum merita nostra dari: [d 1Kb] et iidem dicunt, Gratiam Dei non ad singulos actus dari: hic intra unam sententiam blasphemiam utramque conclusit dicens, Cavendum nobis esse, ne ita ad Deum omnia sanctorum merita referamus, ut nihil nisi quod malum atque perversum est humanae ascribamus naturae. Vult ergo esse multa propria [Col. 0243B] hominum merita, quae non sint 335 gratiae largitate collata, quibus ad augendas naturales divitias quaedam desursum munera debeantur. Vult nos gratiam Dei non ad singulos actus accipere, ac [e 1Kb] proinde non pro omni opere bono semper orare. [f 1Kb] Atque ita consequens erit ut in Dei muneribus nullum meritum esse credendum sit, quando quidem sine merito sit quem Deus semper in omnibus adjuverit: aut si etiam in his quae Deus tribuit, aliqua merita collocantur, constet etiam ipsa propria acquiri [g 1Kb] facultate potuisse; et ideo in aliquibus [h 1Kb] oporteat nos adjuvari, ut possibilius fiat per gratiam, quod non erat impossibile per naturam. Ecce jam in ista paucorum brevitate verborum, non duarum tantum, sed multarum impietatum numerosa connexio est: quae [Col. 0243C] si scrupulosioris diligentiae discretione tractetur, in nullo a damnati erroris catena absoluta monstrabitur.



CAPUT XII. Demonstratur uberius sententiam Cassiani esse, cogitationes pias et sancta consilia absque inspiratione Dei concepta, de naturali posse prodire sapientia. Adversus quem, loci quo abutebatur expositione et aliorum adjectione ostenditur, cogitationes pias ex libero arbitrio, sine Dei inspiratione non oriri. Bona voluntas hominis sic ejus propria est, ut non nisi Deo inspirante concipiatur. Conversio quoque hominis licet non sine ipso, non tamen ab ipso incipit.

[Alias CAP. XXV.] 1. Sed ne suspicionibus agere videamur, et latebras sensuum ultra verba rimari, quid adcrescat cognitis, doceant quae sequuntur. [Col. 0243D] Qui ergo inter principia disputationis suae dixerat, [Col. 0244A] Non solum actuum, verum etiam cogitationum bonarum ex Deo esse principium; qui nobis et initia sanctae voluntatis inspirat, et virtutem atque opportunitatem eorum quae recte cupimus, tribuit peragendi: nunc volens probare, quod religiosae cogitationes et sancta consilia, nulla Dei inspiratione concepta, de naturali possint prodire sapientia, ponit verba Salomonis, dicentis: Voluitque David pater meus aedificare domum nomini Domini Dei Israel: et ait Dominus ad David patrem meum: Quod cogitasti in corde tuo aedificare domum nomini meo, bene fecisti, hoc ipsum mente pertractans; verumtamen 336 non tu aedificabis domum nomini meo (III Reg. VIII, 17). Deinde, ut ostendat quomodo hoc intelligendum sit, infert [i 1Kb] ipse tractator (Collat. 13, cap. 12): Haec ergo cogitatio, [Col. 0244B] atque iste tractatus regis David, utrumne bonus et ex Deo, an malus et ab homine fuisse dicendus est? Si enim bona et ex Deo fuit illa cogitatio, cur ab eo a quo inspirata est, eidem negatur effectus? Si autem mala, et ex homine fuit, cur laudatur ab Domino? Restat ergo ut et bona, et ex homine fuisse credatur. In quem modum etiam nostras quotidie cogitationes possumus judicare. Neque enim aut soli David bonum ex semetipso cogitare concessum est, aut nobis, [j 1Kb] ne quid boni umquam sapere aut cogitare possimus naturaliter, denegatur.

2. Nullo modo hoc testimonio atque argumento [k 1Kb] probari potest, quod piae cogitationes ex solo libero arbitrio, et non ex Dei inspiratione nascantur. Non enim ideo voluntas David, quae utique bona erat, [Col. 0244C] non ex Deo fuisse credenda est, quia templum sibi Dominus non ab eo aedificari, sed a filio ipsius voluit. Quaerendum ergo est, de quo spiritu processerit affectus [l 1Kb] istius voluntatis, nempe de illo [m 1Kb] Dei, in quo dicebat, Si introiero in tabernaculum domus meae, si ascendero in lectum [n 1Kb] stratus mei, si dedero somnum oculis meis, aut palpebris meis dormitationem, aut requiem temporibus meis, donec inveniam locum Domino, tabernaculum Deo Jacob (Psal. CXXXI, 3). Quod cum Propheta concupisceret, non ignorabat verum illud perfectumque templum ab illo esse condendum, qui cum esset Filius Dei, factus est etiam filius David; [o 1Kb] quique cum videret templum a Salomone constructum, dicebat, Solvite templum hoc, et in triduo suscitabo illud. Dicebat autem de templo corporis [Col. 0244D] sui (Joan. II, 19 et 21). Ut ergo hoc templum praefiguraretur, [Col. 0245A] quod in Christo et in Ecclesia disponebatur, merito ad [a 1Kb] instructionem ejus non David eligitur, sed filius David: ut per filium hominis [b 1Kb] significaretur Filius Dei et hominis, et per templum dissolubile indicaretur tabernaculum incorruptibile; ad cujus condendam imaginem et voluntas David probata est, et opus in eum translatum est cujus persona magis eidem imagini congruebat. [c 1Kb] Atque ita et ex Deo erat hoc velle David, et ex Deo erat hoc facere Salomonem.

3. Quod ut exemplis magis elucescat, requiramus 337 ubi fieri Deus [d 1Kb] noluerit, quod homines facere Deo volente voluerunt. Dominus [e 1Kb] praecepit apostolis, dicens, [f 1Kb] Euntes ite, et docete omnes gentes, baptizantes eos in nomine Patris, et Filii, et Spiritus [Col. 0245B] sancti, et docentes eos servare omnia quaecumque mandavi vobis (Matth. XXVIII, 19). Quod cum apostoli [g 1Kb] audirent, sine dubio non verba nuda per corporales sonos exterioribus tantum auribus acceperunt, sed virtute [h 1Kb] viventis verbi accensa est in cordibus eorum inexstinguibilis flamma charitatis, qua ardentissime vellent Evangelium Christi omnibus gentibus praedicare. [i 1Kb] Sed cum vetiti sunt loqui verbum in Asia, et cum tentarent ire in Bithyniam, prohibiti sunt ab Spiritu Jesu (Act. XVI, 6 et 7): numquid non ex Deo hanc voluntatem habebant, quod etiam istorum optabant ad fidem corda convertere, quos occulto judicio Deus Evangelium tunc nolebat audire? Aut quod Ecclesia quotidie pro inimicis suis orat, id est, pro his qui [j 1Kb] necdum Deo crediderunt, numquid [Col. 0245C] non ex Spiritu Dei facit? Quis hoc dixerit, nisi qui hoc non facit, aut qui putat fidem non esse Dei donum? [k 1Kb] Et tamen quod pro omnibus petitur, non pro omnibus obtinetur. Nec est iniquitas apud Deum, qui saepe postulata non tribuit, quae [l 1Kb] postulare donavit.

[Alias CAP. XXVI.] 4. Bonam igitur voluntatem, eam scilicet [m 1Kb] qua adhaeretur Deo, nec negandum [Col. 0246A] est hominis esse propriam, et confitendum est Deo inspirante conceptam. Nam cum nemo sit bonus, nisi solus Deus (Luc. XVIII, 19), quale erit bonum quod auctorem non habet bonum? Naturae quippe humanae, cujus creator est Deus, etiam post praevaricationem manet substantia, manet forma, manet vita, et sensus, et ratio, caeteraque corporis atque animi bona, quae etiam malis vitiosisque non desunt: [n 1Kb] sed non in his habet veri boni perceptionem, quae mortalem vitam honestare possunt, aeternam autem conferre non possunt. Neque enim ignotum est, [o 1Kb] quantum Graecae scholae, Romana eloquentia, et totius mundi inquisitio, circa inveniendum summum bonum, acerrimis studiis, et excellentissimis ingeniis laborando nihil egerint, nisi ut evanescerent in [Col. 0246B] cogitationibus suis (Rom. I, 21), et obscuraretur cor insipiens eorum, qui [p 1Kb] ad cognoscendam veritatem 338 semetipsis ducibus utebantur. Si ergo quis de aerumnosis vanitatibus et insaniis fallacibus erubescens, tenebras esse et mortem quidquid pro lumine et vita amplectebatur intelligit, et ab his se conatur abstrahere; non est ab ipso, quamvis non sine ipso sit, ista conversio; nec propria virtute ad principia salutis enititur: sed agit haec occulta et potens gratia Dei, quae, [q 1Kb] remotis terrenarum opinionum et operum mortuorum favillis, torrem obruti cordis exagitat, et desiderio veritatis inflammat: non ut invitum hominem subigat, sed ut subjectionis cupidum faciat; nec ut ignorantem trahat, sed ut intelligentem sequentemque praecedat. Manens enim [Col. 0246C] liberum arbitrium, [r 1Kb] quod utique cum ipso homine Deus condidit, a vanitatibus et cupiditatibus suis, in quas neglecta Dei lege [s 1Kb] defluxit, non a seipso, sed a Creatore mutatur; ut quidquid in eo [t 1Kb] in melius reficitur, nec sine illo sit qui sanatur, nec nisi ab illo sit qui medetur; cujus sumus nova creatura novumque figmentum, creati in Christo Jesu in operibus [Col. 0247A] bonis, quae praeparavit Deus ut in illis ambulemus (Ephes. II, 10).



CAPUT XIII. Definitio nona Cassiani: Omni animae inesse naturaliter virtutum semina, a Creatore inserta. Refellitur, quia peccatum originale evertit. Virtutes in impiis veras non esse, sed omnia opera eorum immunda. Virtutum sive meritorum principia nulla in nobis ante gratiam. In ingeniis impiorum, licet multa laudabilia, non tamen verae virtutes. Confutat id quod ex Pastoris libro apocrypho probare voluerat Collator, Hominem, etiam ante gratiam, ad bonum et malum aequaliter se habere.

[Alias CAP. XXVII.] 1. Nunc jam videamus quo disputantis progrediatur intentio. Dubitari ergo, inquit (Collat. 13, c. 12), non potest, inesse quidem omni [Col. 0247B] animae naturaliter virtutum semina, beneficio Creatoris inserta. Sed nisi haec opitulatione Dei fuerint excitata, ad incrementum perfectionis non poterunt pervenire: quia secundum beatum Apostolum, neque qui plantat est 339 aliquid, neque qui rigat, [a 1Kb] sed qui incrementum dat Deus. Adjacere autem homini in quamlibet partem arbitrii libertatem, etiam liber ille qui dicitur Pastoris, apertissime docet: in quo duo angeli unicuique nostrum adhaerere dicuntur, id est, bonus ac malus; in hominis vero optione consistere, ut eligat quem sequatur. Et idcirco manet in homine liberum semper arbitrium, [b 1Kb] quod gratiam Dei possit vel negligere vel amare. Si dubitari non potest, inesse omni animae naturaliter virtutum semina beneficio Creatoris inserta: solus Adam praevaricatus est, et in peccato ejus nemo peccavit; in nullis iniquitatibus [Col. 0247C] concepti sumus, et in nullis nos matres nostrae peperere delictis (Psal. L, 7); non fuimus natura filii irae, nec fuimus sub potestate tenebrarum (Ephes. II, 3); qui, manentibus in nobis naturaliter virtutibus, filii potius nati sumus pacis et lucis (Coloss. I, 13). Absit ab animis piorum fallacis doctrinae insidiosa deceptio. Virtutes cum vitiis habitare non possunt. Quae enim participatio, inquit Apostolus, justitiae cum iniquitate? aut quae societas luci ad tenebras (II Cor. VI, 14)? Virtus namque principaliter Deus est: cui non aliud est habere virtutem, quam esse virtutem. Hujus cum participes sumus, [c 1Kb] habitat Christus in nobis, qui est Dei virtus et Dei sapientia (I Cor. I, 24); habitat fides, spes, charitas, continentia, intellectus, consilium, fortitudo caeteraeque virtutes. [Col. 0247D] Cum vero [d 1Kb] ab hoc bono recedimus, omnia nobis e contrario oriuntur ex nobis. Discedente enim pulchritudine, quid succedat nisi deformitas? abeunte [Col. 0248A] sapientia, quid resideat nisi insipientia? non regnante justitia, quid dominetur nisi iniquitas?

2. Virtutum itaque semina, quae beneficio Creatoris inserta sunt, praevaricatione primi parentis eversa sunt; nec haberi queunt, nisi eo restituente qui dederat. Reformabilis enim est natura humana [e 1Kb] formatori suo, et eorum bonorum quae habuit, capax est: ut per mediatorem Dei et hominum hominem Christum Jesum, in eo ipso quod ei remansit, possit recuperare quod perdidit. Remansit autem ei rationalis animus, qui non virtus, sed virtutis habitaculum est. [f 1Kb] Ex participatione enim sapientiae, et justitiae, et misericordiae, non sapientia, neque justitia, neque misericordia; sed sapientes, et justi, et misericordes sumus. Quae bona, quamvis rationale [Col. 0248B] nostrum vitiis occupatum sit, et praevaricantibus nobis Dei templum spiritus immundus invaserit, possunt tamen rursus in ipsum rationale 340 confluere, per eum qui mundi principem foras mittit (Joann. XII, 31), et ligans fortem, vasa ejus rapit (Marc. III, 27), fugatoque mundi hujus spiritu, [g 1Kb] dat Spiritum qui ex Deo est, ut sciamus quae a Deo donata sunt nobis (I Cor. II, 12). Qui autem Spiritum Christi non habet, hic non est ejus (Rom. VIII, 9).

[Alias CAP. XXVIII.] 3. Puto autem istum veri similitudine decipi, et in specie falsarum errare virtutum, dum ea bona quae non possunt nisi ex Dei munere haberi, etiam in impiorum animis [h 1Kb] aestimat reperiri; ideo scilicet, quia multi eorum sint justitiae, temperantiae, continentiae, et benevolentiae sectatores: [Col. 0248C] quae omnia non frustra quidem, neque inutiliter habent, multumque ex eis in hac vita honoris et gloriae consequuntur: sed quia in iis studiis non Deo, sed diabolo serviunt, licet habeant temporalem de vana laude mercedem, ad illam [i 1Kb] tamen beatarum virtutum non pertinent veritatem. [j 1Kb] Et ita manifestissime patet, in impiorum animis nullam habitare virtutem, sed omnia opera eorum immunda esse atque polluta, habentium sapientiam non spiritalem, sed animalem; non coelestem, sed terrenam; non Christianam, sed diabolicam; non a Patre luminum, sed a principe tenebrarum; [k 1Kb] dum et ipsa quae non haberent nisi dante Deo, subdunt ei qui primus recessit a Deo.

4. Qui ergo dicit, sine ullo opere gratiae, naturaliter [Col. 0248D] omni animae semina inesse virtutum, quid laborat ostendere, nisi de istis seminibus [l 1Kb] quaedam germina praecedentium Dei gratiam pullulare meritorum? [Col. 0249A] Denique ut videretur aliquid gratiae tribuisse: Ad perfectionis, ait, incrementum semina haec pervenire non poterunt, nisi opitulatione Dei fuerint excitata: ut scilicet opitulatio Dei sit cohortatio atque doctrina, mens autem, quae virtutum est opulenta seminibus, utatur facultate quam possidet; ad hoc tantum juvanda, ut earum virtutum apprehendat culmina, quarum sibi scit inesse principia. [Alias CAP. XXIX.] Igitur [a 1Kb] secundum istum humana anima sic aedificabitur in Dei templum, ut non accipiat fundamentum praeter quod aliud nemo potest ponere, quod est Christus Jesus (I Cor. III, 11). Quando autem hoc fundamentum [b 1Kb] incipitur, nisi quando fides in audientis corde generatur? Quae si naturaliter inerat, non coeptum ibi est aliquid, sed [c 1Kb] superstructum. Superflue [Col. 0249B] ergo infidelis videbatur, qui fidem habebat antequam crederet. Hoc autem et de aliarum virtutum principiis potest dici, quas gratia augere debeat quia sunt, non donare 341 quia desunt. Sed aliud nos omnia sanctarum Scripturarum eloquia docent. Legimus principium esse sapientiae timorem Domini (Prov. I, 7), et legimus donum Dei hanc esse virtutem (Ibid. IX, 10). Timor, [d 1Kb] inquit, Dei super omnia se superposuit: [e 1Kb] beatus homo cui donatum est habere timorem Dei (Eccli. XXV, 14 et 15). Cum ergo timor Dei principium sit sapientiae, quae virtus haberi potest sine sapientia, [f 1Kb] cui ex timore principium est? Beatus apostolus Petrus, Gratia vobis, inquit, et pax adimpleatur [g 1Kb] in recognitione Domini nostri Jesu Christi, qui nunc omnia nobis divina virtute sua, quae ad [Col. 0249C] vitam et pietatem pertinent, donavit (II Petr. I, 2). Numquid ait, Qui virtutum semina, quae naturaliter habebamus inserta, opitulatione sua excitavit in nobis? [h 1Kb] Sed ait, Qui nunc omnia nobis quae ad vitam et pietatem pertinent, donavit. [i 1Kb] Quod dicendo, cujus virtutis initium in natura posuit, quod non ab eo collatum sit qui cuncta donavit? Propter quod et [Col. 0250A] beatus Paulus: Quid enim habes, inquit, quod non accepisti? Si autem accepisti, quid gloriaris quasi non acceperis (I Cor. IV, 7)?

5. Ergo omnia quae ad vitam et pietatem pertinent, non per naturam, quae vitiata est, habemus; [j 1Kb] sed per gratiam, qua natura reparatur, accepimus. Nec ideo [k 1Kb] aestimare debemus in naturalibus thesauris principia esse virtutum, quia multa [l 1Kb] laudabilia reperiuntur etiam in ingeniis impiorum. Quae ex natura quidem prodeunt; sed quoniam ab eo qui naturam condidit recesserunt, virtutes esse non possunt. Quod enimvero illuminatum est lumine, lumen est; et quod eodem lumine caret, nox est. [m 1Kb] Quia sapientia hujus mundi stultitia est apud Deum (I Cor. III, 19). Ac sic vitium est quod putatur esse virtus, quandoquidem [Col. 0250B] stultitia est quod putatur esse sapientia. [n 1Kb] Quando autem fieri potest, ut qui in naturalium virtutum seminibus, quae iste magnificat, gloriantur, ipsas virtutes suas ei doctrinae subjiciant provehendas, quae dicit, Si quis videtur inter vos sapiens esse, stultus fiat, 342 ut sit sapiens (I Cor. III, 18)? et, Quia in sapientia Dei non cognovit hic mundus per sapientiam Deum, placuit Deo per stultitiam praedicationis salvos facere credentes (I Cor. I, 21). Quid illa [o 1Kb] scientiae sapientiaeque praesumptio magis ineptum esse censeat magisque ridendum, nisi Spiritus Dei aspernationem subegerit superborum, rationesque illas quae ignotae veritati canina facundia repugnabant, gratiae suae virtute destruxerit: ut semen verbi praesulcata cordis terra concipiat, et dignos aeternis horreis [Col. 0250C] fructus Dei agricultura producat?

[Alias CAP. XXX.] 6. [p 1Kb] Post illud autem nullius auctoritatis testimonium quod disputationi suae de libello Pastoris inseruit, ex quo ostendere voluit, inter boni et mali angeli contrarias suasiones, ita omnem hominem naturali judicio et propriae discretioni esse commissum, ut ei non plus a Deo praesidii, quam a diabolo [Col. 0251A] sit periculi, addidit [a 1Kb] definitionis suae regulam, dicens: Et idcirco manet in homine liberum semper arbitrium, [b 1Kb] quod gratiam Dei possit vel negligere, vel amare. In qua sententia etiam hoc quod ait, [c 1Kb] in homine remanere semper liberum arbitrium, ex aliqua parte non constat: si quidem multa millia infantium in regnum Dei assumptorum, aut a regno Dei extraneorum, sine ullius suae voluntatis arbitrio gratiam Dei aut accipiant, aut amittant; multique excordes ad omnia prorsus et fatui, per sacramentum regenerationis ab aeternae mortis vinculis eruantur. Accipiamus tamen ita hoc dictum, ut ad eos proprie pertineat haec definitio, qui uti possunt libera voluntate. Itane libera est ista libertas, [d 1Kb] ut quantum ex se habeat fastidii ut negligat gratiam Dei, tantum ex se [Col. 0251B] habeat delectationis ut diligat? Itane illum [e 1Kb] vetustae infidelitatis glacialem rigorem nullus meridiani caloris spiritus relaxavit, et torpor mentis obstrictae de suo algore concaluit; [f 1Kb] et dicente Domino, Ignem veni mittere in terram (Luc. XII, 49), 343 nulla ad cor frigidum scintilla pervenit, et cinis mortuus a semetipso in flammam charitatis exarsit? Nihil tale [g 1Kb] in istis gratiae amatoribus factum est, quale illi experti sunt, qui dicebant, Nonne cor nostrum erat ardens [h 1Kb] , cum essemus cum illo in via, et aperiret nobis Scripturas (Luc. XXIV. 32)? Sed nec illud in eisdem actum est quod [i 1Kb] in Lydia, civitatis Thyatirorum purpuraria, quae inter mulieres, quibus illic Apostolus praedicabat, sola tunc ostenditur credidisse, Cujus, inquit, cor aperuit Deus, ut intenderet his quae a [Col. 0251C] Paulo dicebantur (Act. I, 14)? Et tanta est secundum istum liberi arbitrii [j 1Kb] incolumitas et facultas, ut charitatem, quae in omnium arce virtutum est, non ex Dei munere, sed ex sola habeant voluntate. Quid ergo in anima a suo aedificatore [k 1Kb] reparatur? aut qua largitate gratiae fiet ornatior, si illa sunt ei propria, sine quibus non possunt prodesse donata? Sed Apostolus, [Col. 0252A] qui profitetur, sine charitate non operationes miraculorum, non scientiam, non fidem, non prophetiam, non erogationes divitiarum, non ipsam saevissimorum suppliciorum prodesse tolerantiam (I Cor. XIII, 2 et 3), unde habeatur ipsa charitas non tacet: Quoniam charitas, inquit, Dei diffusa est in cordibus nostris per Spiritum sanctum, qui datus est nobis (Rom. V, 5): et, [l 1Kb] Pax, inquit, fratribus cum charitate et fide, a Deo Patre et Domino Jesu Christo (Ephes. VI, 23). Sanctus etiam Joannes apostolus instruat nos, unde hujus boni coeperimus esse participes. Charissimi, inquit, diligamus nos invicem, quia dilectio ex Deo est (I Joan. IV, 7). Et ne [m 1Kb] possemus opinari ideo dilectionem dictam ex Deo, quia in natura hominis hic [n 1Kb] satus esset affectus, paulo post ait, Non quod nos dilexerimus [Col. 0252B] Deum, sed quoniam ipse dilexit nos (Ibid., 10): et iterum, Nos diligamus Deum, [o 1Kb] quia prior dilexit nos (Ibid., 19). Agnoscat ergo humma egestas, hoc quod de quibuslibet bonis recte dicitur, multo rectius sibi dici de eo sine quo bona cuncta non prosunt; [p 1Kb] Quid enim habes quod non accepisti? Si autem accepisti, quid gloriaris quasi non acceperis (I Cor. IV, 7)?



344 CAPUT XIV. Cassianus liberi arbitrii vigorem demonstrare aggressus. Definitio decima Cassiani: Job suis viribus vicisse diabolum, non auxilio gratiae: nisi quatenus Deus non majorem tentatori dedit potestatem, quam illi noverat inesse virtutem. Cassiani fraus: catholicam sententiam de gratia in disputationis principio praedicat, et eamdem postea impugnat. Ad praecipitia Pelagiana gradatim decurrit.

[Col. 0252C] [Alias CAP. XXXI.] 1. Post haec [q 1Kb] autem, cum tantum homini tribuisset ante gratiam, quantum ei fructuosissimum est habere per gratiam, addidit quaedam perplexa atque confusa, ad vigorem liberi arbitrii demonstrandum; et de his quae jam donatis sibi [r 1Kb] viribus facit, vult illa munire quae ei naturaliter [Col. 0253A] inesse definit; ut quod est per adjutorium Dei perfecisse, hoc sit ex liberi arbitrii libertate coepisse. Verum haec ut tolerabilia transeamus: quia et nos liberum arbitrium ideo dicimus, bonae voluntatis affectum fideique principium, operante gratia concepisse, ut per haec quae illi nullo merito praeeunte donata sunt, ea quae [a 1Kb] operaturo sunt promissa mereatur; ab illo semper petens posse aliquid boni facere, qui ait, Sine me nihil potestis facere (Joan. XV, 5). [Alias CAP. XXXII.] His itaque praetermissis, id quod de sancti Job passionibus posuit, retractemus. Ait enim (Collat. I, c. 14): Quod etiam in Job probatissimo athleta suo, cum eum diabolus expetisset ad singulare certamen, divinam legimus providisse justitiam. Si enim contra inimicum, non sua virtute, sed [Col. 0253B] Dei solius fuisset gratia protegente congressus, et absque ulla virtute [b 1Kb] patientiae suae, divina tantum opitulatione suffultus, multiplices illas ac tota inimici crudelitate quaesitas tentationum moles et exitia pertulisset, quomodo non illam calumniosam diabolus, quam prius emiserat vocem, adversus eum justius iterasset, Numquid Job gratis [c 1Kb] colit Deum? Nonne tu vallasti eum, [d 1Kb] ac domum ejus, et universam substantiam ejus per circuitum? Sed aufer manum tuam, hoc est, sine eum suis mecum viribus decertare, 345 nisi [e 1Kb] in faciem tuam benedixerit tibi (Job. I, 9). Sed cum nullam hujuscemodi querimoniam calumniosus hostis post conflictum audeat iterare, non Dei, sed illius se victum viribus confitetur. Licet etiam gratia Dei non in totum illi defuisse credenda sit, quae tantam tentatori tribuit [Col. 0253C] potestatem, quantam et illum resistendi noverat habere virtutem: non eum ab illius impugnatione sic protegens, ut nullum virtuti humanae relinqueret locum; sed hoc tantum procurans, ne violentissimus inimicus animam ejus amentem faciens [f 1Kb] et impotem sensu, impari eum atque iniquo certaminis pondere praegravaret.

[Alias CAP. XXXIII.] 2. Quis haec praedicari [g 1Kb] a catholicis inter catholicos crederet, nisi quae in collocutionibus domesticis saepe defensa sunt, etiam scripta legerentur? Itane in omnibus hominibus intelligentiae caligat obtutus, et a cunctis Ecclesiae filiis spiritus scientiae et pietatis abscessit, ut non [h 1Kb] erubescant ingerere se judiciis legentium tam inhonesta mendacia? [Col. 0254A] Vir gravis, doctor sapiens, verax magister, redde nobis catholicam definitionem, qua inter initia disputationis tuae aures nostras mentesque cepisti. Pronuntiaveras [i 1Kb] fidem Christiana voce ecclesiasticam, Non solum actuum, verum etiam cogitationum bonarum ex Deo esse principium (Supra, c. 2, n. 2): qui nobis et initia sanctae voluntatis inspirat, et virtutem atque opportunitatem eorum quae recte cupimus, tribuit peragendi. Omne enim datum optimum, et omne donum perfectum desursum est, descendens a Patre luminum; qui et inspirat quae bona sunt, et exsequitur, et consummat in nobis (Jacob. I, 17): [j 1Kb] et hujus sententiae soliditate omnia hostilium reliquiarum machinamenta confregeras. Cur professione mutata, quod destruxisti aedificas, quod tuebaris impugnas? Cur invictissimae [Col. 0254B] veritatis [k 1Kb] arce deserta, gradatim ad praecipitia Pelagiana decurris? Qui enim definieras, neque sanctarum cogitationum, neque piarum voluntatum, neque bonorum actuum ex nobis esse principia; sed inspiratione Dei gratiaeque ejus auxilio bona in nobis cuncta generari, et ad profectum perfectionemque perduci: paulo post coepisti donis gratiae liberi arbitrii aequare conatus; ut principia quae Deo assignaveras, posse hominem a semetipso habere monstrares, dicendo (Supra, c. 3, num. 3), Quia etiam suis interdum motibus homo 346 ad virtutum appetitus [l 1Kb] possit extendi, semper vero a Domino indigeat adjuvari: et iterum dicendo (Supra, c. 4, num. 2), Etiam per naturae bonum, quod beneficio Creatoris indultum est, nonnumquam bonarum voluntatum prodire [Col. 0254C] principia: quae tamen nisi a Domino dirigantur, [m 1Kb] ad consummationem virtutum pervenire non possint. Et post haec, ut quosdam praeveniri [n 1Kb] a gratia ostenderes, in quorumdam autem praeeuntibus meritis causam percipiendae gratiae collocares, dixisti (Supra, c. 5, num. 1), Quid ex quo pendeat dubitari: id est, utrum, quia initium bonae voluntatis praebuerimus, misereatur nostri Deus; an quia Deus misereatur, consequamur bonae voluntatis initium. Quas duas regulas ne in ambiguo relinqueres, [o 1Kb] utramque exemplis, ut tibi visum est idoneis, munire curasti; unam de Pauli et Matthaei coactitia conversione confirmans, [p 1Kb] aliam de Zacchaei et latronis voluntaria [Col. 0255A] fide roborans; quorum desiderium [a 1Kb] tam violentum dicis fuisse (Supra, c. 7, num. 1), ut ad invadendum regnum coelorum specialia vocationis [b 1Kb] monita praevenirent. Deinde progressu disputationis, ut incolumitatem interioris hominis patefacias (Supra, c. 9, num. 2); ipsum Adam concepisse quidem, quam non habebat, [c 1Kb] scientiam mali; sed quam acceperat boni scientiam, non amisisse confirmas. Cumque hoc etiam ex comparatione impiorum probare voluisses, in id usque prolapsus es, ut proclamares (Supra, c. 11, num. 2), Cavendum nobis esse, ne ita ad Deum omnia sanctorum merita referamus, ut nihil nisi quod malum est humanae ascribamus naturae. Et ne hanc [d 1Kb] naturam ullas in praevaricatione Adae crederemus amisisse virtutes, definisti tam incolumes esse omnium [Col. 0255B] hominum animas naturaliter, quam fuit primi hominis ante peccatum, dicendo (Supra, c. 13, num. 1), Dubitari ergo non potest, inesse omni animae naturaliter virtutum semina, beneficio Creatoris inserta. Consideratis ergo his definitionibus tuis, non est occultum, quantum ab illius sententiae sanitate desciveris, in qua quod tribuendum erat gratiae fallaciter praedicando, catholicarum tibi aurium judicia conciliare voluisti, quibus de [e 1Kb] praemissae professionis fronte securis, facile sequentia irreperent, si prima placuissent.



347 CAPUT XV. Libero arbitrio quantas vires tribuat Cassianus. Job in conflictu cum diabolo sua ipsius virtute vicisse putat. Contra probatur Job vicisse auxilio Dei. Tolerantiae fortitudo non nisi ex gratia Dei. Cassiani error, virtutem resistendi habuisse Job ex libero arbitrio, non ex gratia.
[Col. 0255C]

[Alias CAP. XXXIV.] 1. Sed hactenus ne in totum videreris a praefixa regula discrepare, ita virtutum meritorumque principia [f 1Kb] a libero arbitrio ad gratiam transtulisti, [g 1Kb] ut ipsos bonorum desideriorum voluntarios motus sine auxilio Dei nec provehi fatereris posse, nec perfici: nunc vero remoto longius Deo, et a sustentatione hominis separato, tantam libero arbitrio [h 1Kb] potentiam tribuis, ut non solum amissionem multiplicium facultatum, et totius simul familiae ac necessitudinum acerbissimum finem constanter aequanimiterque suscipiat; sed ipsius quoque corporis proprii ineffabiles cruciatus proposito nudae voluntatis evincat. Et ut dubitari hinc disputante te [Col. 0256A] nequeat, sancti Job constituis exemplum, qui adversus illam insignem diabolicae saevitiae crudelitatem sine Dei praesidio decertarit: et argumento probare niteris, quod ipse cruentissimus inimicus confessus sit, non Domini, sed Job se virtute superatum, in eo quod sibi in graviore conflictu gratiam Dei obstitisse non dixit: quasi vir ille in damnis atque orbitatibus debuerit superna protectione circumtegi, in carnis autem suae animaeque tormentis non eguerit adjuvari. Si ergo hac magnitudine animi, [i 1Kb] quam illata per singulos omnesque artus tot mortium poena non superat, [j 1Kb] nihil inter sanctorum palmas memorabilius, nihil invenitur illustrius, [k 1Kb] eamque asseris ex humana tantum virtute subsistere: quid erit laudis ac meriti, quod inter studia quietis et pacis nequeat [Col. 0256B] arbitrii obtinere libertas, quam in tanti fine certaminis de suis viribus coronasti?

2. Quaero igitur abs te, videaturne tibi vir iste, cum illis quae legimus suppliciis probaretur, habuisse [l 1Kb] in se Spiritum sanctum? Si habuisse dicis, certum est quia Deus quem non deseruit, adjuvit. Si autem recessisse ab eo Spiritum 348 sanctum dixeris; propheticus te ejusdem sermo convincit, dicentis, Scio enim quod Redemptor meus [m 1Kb] vivat, et in novissimo die de terra surrecturus sim, et rursus circumdabor pelle mea, et in carne mea videbo [n 1Kb] Deum, quem visurus sum ego ipse, et oculi mei conspecturi sunt, et non alius: reposita est haec spes mea in sinu meo (Job. XIX, 25). Quod si de incarnatione Domini nostri Jesu Christi, ac resurrectione ejus qui est [Col. 0256C] primitiae dormientium, et de spe redemptionis, quae in ipso reposita est omnibus sanctis, recte intelligitur prophetatum; manifeste apparet non discessisse a templo suo gratiam Dei, et fecisse jam tunc Dominum [o 1Kb] in hoc sancto suo, quod postea in apostolis et martyribus suis spondebat esse faciendum, dicens, Cum autem tradent vos, nolite cogitare quomodo aut quid loquamini: dabitur enim vobis in illa hora quid loquamini: non enim vos estis qui loquimini, sed Spiritus Patris vestri, qui loquitur in vobis (Matth. X, 19). Quid cum idem sanctus ineptis consolatoribus responderet, [p 1Kb] nonne in Dei fidebat auxilio, dicens, Qui deridetur ab amico suo, sicut ego, invocabit Dominum, et exaudiet eum (Job. XII, 4)? Aut nesciebat [q 1Kb] ex illo se habere quod habebat, de quo ait, Apud [Col. 0257A] ipsum [a 1Kb] sapientia et fortitudo, ipse habet consilium et intelligentiam (Job. XIII, 3): [b 1Kb] et de quo dicit, In cujus manu anima omnis viventis et spiritus universae carnis hominis (Ibid., 10): et iterum, Exspecto, inquit, donec veniat immutatio mea: vocabis et ego respondebo tibi: operi manuum tuarum porriges dexteram: tu quidem gressus meos dinumerasti, [c 1Kb] sed parcis peccatis meis: signasti quasi in sacculo delicta mea, sed curasti iniquitatem meam. Non ergo [d 1Kb] deseruerat Dominus quem curabat: neque opem suam abstulerat ab eo cui purificatoria remedia, quibus clarius nitesceret, admovebat.

[Alias CAP. XXXV.] 3. Ad hanc [e 1Kb] passionum tolerantiam, in qua hic sanctus emicuit, etiam ille erat praeparatus a Domino, qui dicebat, Nam etsi [Col. 0257B] ambulem in medio umbrae mortis, non timebo mala, quoniam tu mecum es (Psal. XXII, 4): et illud, [f 1Kb] Salus justorum a Domino, et protector eorum est in tempore tribulationis (Psal. XXXVI, 39). Ad hanc tolerantiam etiam ille [g 1Kb] erat praeparatus a Domino, qui et credere in Christum, et pro Christo pati referebat ad Christum, dicens: Justificati igitur ex fide, pacem habeamus ad Deum per Dominum 349 nostrum Jesum Christum; per quem et accessum habemus [h 1Kb] per fidem in gratiam istam, in qua stamus, et gloriamur in spe gloriae filiorum Dei: non solum autem, sed et gloriamur in tribulationibus, scientes quod tribulatio patientiam operatur, patientia autem probationem, probatio vero spem, spes autem non confundit: quia charitas Dei diffusa est in cordibus nostris per Spiritum sanctum, [Col. 0257C] qui datus est nobis (Rom. V, 1). Et iterum (Rom. VIII, 33), Quis nos separabit a charitate Christi? tribulatio? an angustia? an persecutio? an fames? an nuditas? an periculum? an gladius? Sicut scriptum est, Quia propter te mortificamur tota die, [i 1Kb] aestimati sumus ut oves occasionis (Psal. XLIII, 22): [j 1Kb] sed in his omnibus superamus per eum qui dilexit nos. Hujus tolerantiae fortitudo [k 1Kb] unde descenderit, beatus Petrus, et in illo omnis Ecclesia, Veritatis ipsius voce discebat, dicentis (Luc. XXII, 31): Ecce Satanas [Col. 0258A] postulavit [l 1Kb] ut cerneret vos velut triticum; ego autem rogavi pro te, Petre, ne deficiat fides tua. Quisquis igitur [m 1Kb] in tribulationibus non deficit, ab illo se non dubitet adjuvari ad quem quotidie corda universorum fidelium clamant, [n 1Kb] Ne inferas nos in tentationem, sed libera nos a malo (Matth. VI, 13): quoniam [o 1Kb] Custodit Dominus animas sanctorum suorum, de manu peccatorum liberabit eos (Psal. XCVI, 10).

4. Quod autem dicis: Gratiam Dei ab Job ex eo [p 1Kb] intelligendum non penitus recessisse, quod tentatori ejus tantam Deus [q 1Kb] tentandi dederit potestatem, quantam et illum resistendi noverat habere virtutem: nonne rectius veraciusque loquereris, si ubi dixisti, Quantam et illum resistendi noverat habere virtutem; [r 1Kb] diceres potius, quantam et illi resistendi noverat se dedisse [Col. 0258B] virtutem? [s 1Kb] In ejus enim verbi correctione, totam istam gloriam quam humanis viribus assignare voluisti, sobrietate aliqua temperasses: ut illa mirabilis in tanta afflictione patientia, [t 1Kb] et Dei adjutorio et libero hominis ascriberetur arbitrio. Sed veritus es naturae humanae minuere laudem, si ei profitereris a Deo datam esse virtutem. [u 1Kb] Ideo conflictus illius atque victoriae non vis credi cooperatorem Deum fuisse, sed tantummodo spectatorem: ut cui [v 1Kb] persuadere poteris per naturalem liberi arbitrii facultatem tam arduum certamen evictum, 350 dubitare non audeat in levioribus causis multo liberiores esse bonae voluntatis effectus, atque ita [x 1Kb] in illius damnatae sententiae foveam cadat, qua dicitur ideo nobis gratiam justificationis dari, ut quod facere per liberum [Col. 0258C] jubemur arbitrium, facilius possimus implere per gratiam; tamquam etsi gratia non daretur, non quidem facile, sed tamen possemus, etiam sine illa, implere divina mandata. Quod quia catholici pontifices dignum anathemate censuerunt; utendum nobis est eo quo usi sunt testimonio, dicentes (Carthag. conc. can. 5 seu 6; vid. append. p. 272): »De fructibus enim mandatorum Dominus loquebatur, ubi non ait, [y 1Kb] Sine me difficilius potestis facere; sed ait, Sine me nihil potestis facere (Joan. XV, 57).«



CAPUT XVI. Quod supra docuerat Cassianus centurionis evangelici exemplo confirmare nititur; cujus definitio undecima est: Nullius laudis ac meriti esse, si id in eo Christus quod ipse donaverat praetulisset. Contra probat S. Prosper, quod laus et meritum per gratiam non auferatur; fidei quoque et bonis operibus laudem ac meritum tribui sine praejudicio gratiae.
[Col. 0259A]

[Alias CAP. XXXVI.] 1. His autem definitionibus tuis, quas credidisti idonea auctoritate munitas, tamquam de consensu legentium securus, adjungis, Solere interdum Deum ad fidem nostram probandam plus offerre quam sufficit, ut [a 1Kb] quam firma sit credentium fides possit agnosci. Et hoc exemplo illius centurionis ostendis, qui cum pueri sui [b 1Kb] posceret curationem, Dominusque se ad domum ejus iturum [Col. 0259B] esse promitteret, [c 1Kb] responderit, Non sum dignus ut intres sub tectum meum, sed dic tantum verbo, et sanabitur puer meus (Matth. VIII, 8). In quo eum Dominus tali admiratione laudaverit, ut pronuntiaret non se invenisse tantam fidem in Israel. [d 1Kb] Et exigua conclusione pene totum Pelagianum dogma confirmas, dicendo (Collat. 13 c. 14), Nullius enim laudis esset ac meriti, si id in eo [e 1Kb] Christus quod ipse donaverat praetulisset. Falso ergo scriptum est (Sap. VIII, 21), Quia nemo potest esse continens, nisi Deus det. Falso praedicavit Apostolus, cum de eadem virtute loqueretur, 351 dicens (I Cor. VII, 7), Volo autem omnes homines esse sicut me ipsum; sed unusquisque proprium habet donum a Deo, alius sic, [f 1Kb] alius vero sic. Falso docuit et ille qui dixit (Jac. I, 5), Si quis indiget [Col. 0259C] [g 1Kb] sapientia, postulet a Deo, et dabitur ei. Nec secundum veritatem dictum est (Ibid., 17), Omne datum optimum, et omne donum perfectum desursum est, descendens a Patre luminum; et (Joan. III, 27), Nemo potest accipere quidquam, nisi ei datum fuerit de coelo. An dicendum est omnes quidem virtutes inter Dei dona numerandas; sed in illis hominem quas de proprio habuerit esse laudabilem, et ibi esse merita ubi Dei dona non fuerint? Igitur secundum regulam tuam, quibus donatum est ut non solum crederent in Christum, sed etiam ut paterentur pro ipso, et laudem et meritum perdiderunt; nec habent veram gloriam qui non in se, sed in Domino, gloriantur. Sed rectius [h 1Kb] audimus prophetam dicentem (Jerem. XVII, 5), Maledictus homo qui spem habet in homine, et firmat [Col. 0259D] carnem [i 1Kb] brachii sui, et a Domino discedit cor [Col. 0260A] ejus; et illum qui ait (Psal. XVII, 1), Diligam te, Domine, virtus mea; et (Psal. XXXIII, 3), In Domino laudabitur anima mea; [j 1Kb] et (Psal. CXVII, 14), Fortitudo mea et laudatio mea Dominus. [k 1Kb] Ut manifestissime noverimus, nec laudem eos ullam habere, nec meritum, [l 1Kb] in quibus non inveniuntur quae, nisi Dominus dederit, non habentur.

2. Sic autem putasti de testimonio laudatae fidei praejudicium donis gratiae posse generari; quasi fides, ubi ostenderetur laudata, non doceretur esse donata. Laudat Apostolus Romanorum fidem, et pro hoc bono [m 1Kb] eorum agit gratias Deo, dicens (Rom. I, 8), Primum quidem gratias ago Deo meo per Jesum Christum pro omnibus vobis, quia fides vestra annuntiatur in universo mundo. Ad Corinthios quoque simili [Col. 0260B] scribit affectu, dicens (I Cor. I, 4), Gratias ago Deo meo semper pro vobis, in gratia Dei, quae data est vobis in Christo Jesu; quia in omnibus divites facti estis in illo, in omni verbo et in omni scientia. Numquid agendo gratias Deo, credentibus [n 1Kb] sustulit laudem? aut laudando credentes, meriti negavit auctorem? De Ephesiorum etiam fide quid sentiat audiamus. Propterea, inquit (Ephes. I, 15), et ego audiens fidem vestram, quae est in [o 1Kb] Domino Jesu, et dilectionem in omnes sanctos, non cesso gratias agens pro vobis, memoriam vestri faciens in orationibus meis, ut Deus Domini nostri Jesu Christi Pater gloriae, det vobis Spiritum sapientiae et revelationis, in agnitione ejus 352 illuminatos oculos cordis vestri. Habebant ergo isti fidem, habebant et opera charitatis, quae nec laude [Col. 0260C] poterant carere, nec merito; sed pro his virtutibus Apostolus gratias Deo agere non cessat, sciens a Patre luminum haec dona venisse; a quo se etiam petere protestatur, ut quibus dedit fidem, quae per dilectionem operatur, det Spiritum sapientiae et intellectus: [p 1Kb] et inde se Ephesii noverint accepisse quod habeant, a quo discunt sperare quod non habent. Pro Philippensibus quoque similes Deo gratias agit, et meritum eorum laudemque [q 1Kb] non supprimit, dicens (Philip. I, 3), Gratias ago Deo meo in omni memoria vestri, semper in cunctis orationibus meis pro omnibus vobis cum gaudio deprecationem faciens, [r 1Kb] super communicatione vestra in Evangelio, a prima die usque nunc: confidens hoc ipsum, quia qui coepit in vobis opus bonum, perficiet usque in diem Jesu Christi. [Col. 0260D] [s 1Kb] Cujus hic humanae laudis ac meriti nunc in [Col. 0261A] Deo causa suspensa est? Quid virtutis [a 1Kb] aut pietatis exceptum est, quod non ex gratiae fonte profluxerit, ubi ab initio [b 1Kb] usque ad finem, et inchoatio et perfectio boni operis Domino deputatur? Cui canitur de sanctis suis (Psal. LXXXVIII, 16, 17), Domine, in lumine vultus tui ambulabunt, et in nomine tuo exsultabunt tota die, et in justitia tua exaltabuntur, quoniam gloria virtutis eorum tu es [c 1Kb] .



CAPUT XVII. Quantum Cassianus in supra refutatis adjuvet Pelagianos, dicentes, Gratiam Dei secundum merita nostra dari; quos tamen profanae opinionis arguit, in quo sibimetipsi contrarius esse convincitur. Salus omni modo, nisi ex fide esse non potest.

[Alias CAP. XXXVII.] 1. Considerandum sane est in [Col. 0261B] hac sententia tua, quantum adjuves eos qui dicunt Gratiam Dei secundum merita nostra dari; quos [d 1Kb] tamen, ut catholicae fidei defendaris umbraculo, profanae opinionis esse profiteris, dicens: Nemo autem [e 1Kb] aestimet haec a nobis ob hoc fuisse prolata, ut nitamur astruere summam salutis in nostrae fidei ditione consistere, secundum quorumdam profanam opinionem, qui, totum libero arbitrio deputantes, gratiam Dei dispensari secundum meritum uniuscujusque definiunt. Sed miror valde quomodo 353 non vides, aut ab aliis aestimas non videri, quod te ipsum tuo ore condemnas. Dicendo enim quod centurio, cujus fides Domini voce laudata est, nullius laudis esset ac meriti, [f 1Kb] si id in eo quod ipse donaverat praetulisset, definisti centurionem illum non donatam fidem habuisse, sed propriam; [Col. 0261C] ac perinde nihil ejus principiis collatum fuisse per gratiam; in eadem autem fide causam fuisse et laudis et meriti, quorum neutrum haberet, si id cui et laus debetur et meritum Dominus contulisset. Frustra ergo, ut invidiam damnati erroris evadas, summam salutis negas in fidei nostrae ditione consistere, cum omni modo salus [g 1Kb] nisi ex fide esse non possit. Justus enim ex fide vivit (Rom. I, 17; Habac. II, 4). Quoniam Veritas dicit, Amen, amen, dico vobis, quoniam qui audit verbum meum, et credit in eum qui me misit, [h 1Kb] habet vitam aeternam, et in judicium non veniet, sed transibit de morte ad vitam (Joan. VI, 24). Et iterum, [i 1Kb] Haec est voluntas Patris [Col. 0262A] mei, ut omnis qui videt Filium et credit in eum, habeat vitam aeternam; et ego resuscitabo eum in novissimo die (Joan. VI, 40). [j 1Kb] Et iterum, Haec est autem vita aeterna, ut cognoscant te solum verum Deum, et quem misisti Jesum Christum (Joan. XVII, 3). Cum itaque huic fidei, quam ideo meritis et laudibus honorasti, quia mavis eam inter liberi arbitrii bona quam inter Dei dona numerari, aeternam beatamque vitam constet [k 1Kb] esse praeparatam, quomodo hoc vulnus declinabis, [l 1Kb] quo te ipsum configis, pronuntiando eos profanos qui gratiam dispensari secundum merita humana definiant, et asserendo quod nec laudem constet habere, nec meritum eos qui ex dono gratiae sint fideles? Quoquoversum ergo te conferas, a temetipso [m 1Kb] et vinceris, et vinciris. Si [Col. 0262B] enim gratiam merita non praecedunt, et fides non potest esse sine meritis, fides gratiam [n 1Kb] non praecedit, et omni modo [o 1Kb] ex gratia habetur quidquid illud est ex quo meritum nascitur, quod ante gratiam non habetur.



354 CAPUT XVIII. Cassianus inconvenientia miscere conatur, et fideles in duo genera dividit, quibus contraria accommodet. Definitio duodecima Cassiani: Deum in salutis negotio aliis esse salvatorem, aliis susceptorem tantum. Contra probat S. Prosper, Christum omnium qui salvantur esse salvatorem. Placita Cassiani de gratia et libero arbitrio horrescunt evangelicae apostolicaeque doctrinae discipuli.

[Alias CAP. XXXVIII.] 1. Ut igitur definitionum tuarum absurditas non sibi repugnare videatur, [Col. 0262C] [p 1Kb] inconvenientia miscere conaris, et unitatem membrorum corporis Christi in duobus generibus fidelium nova praesumptione constituis: in uno scilicet, ad quod pertineat illud quod [q 1Kb] in principio dixisti (Collat. 13 cap. 3), Non solum actuum, [r 1Kb] sed etiam cogitationum bonarum ex Deo esse principium, qui et incipit quae bona sunt, et exsequitur, et consummat in nobis; in alio autem, cui congruat regula ista, qua dicis centurionem nec laudem ullam [s 1Kb] habiturum fuisse nec meritum, si id in eo Dominus quod ipse donaverat praetulisset. Et licet totum disputationis tuae textum ad has duas formulas, quae nullo modo conformes possunt esse, produxeris, nunc tamen distinctius [Col. 0263A] atque expressius quid volueris firmare pronuntias, dicens: Per haec igitur exempla quae de Evangelicis protulimus [a 1Kb] monumentis, evidentissime poterimus advertere, diversis atque innumeris modis, et inscrutabilibus viis, Deum salutem humani generis procurare; et quorumdam quidem volentium ac sitientium cursum ad majorem [b 1Kb] incitare flagrantiam, quosdam vero etiam nolentes invitosque compellere: et nunc quidem, [c 1Kb] ut impleantur ea quae utiliter a nobis desiderata conspexerit, adjuvare; nunc vero etiam ipsius sancti desiderii inspirare principia; et vel initium boni operis, vel perseverantiam [d 1Kb] condonare. Inde est quod orantes, non solum protectorem [e 1Kb] ac salvatorem, sed etiam adjutorem ac susceptorem Dominum proclamamus. In eo enim, quod prior advocat, et ignorantes nos, atque [Col. 0263B] invitos attrahit ad salutem, protector atque salvator [f 1Kb] est: in eo autem quod annitentibus 355 nobis opem ferre, [g 1Kb] refugientesque suscipere ac munire, consuevit, susceptor ac refugium nominatur.

2. Hac ergo [h 1Kb] discretione praescripta erit, ut definis, in una Ecclesia ista diversitas, ut Dominus noster Jesus Christus, de quo dictum est (Matth. I, 21), Et vocabis nomen ejus Jesum; ipse enim salvum faciet populum suum a peccatis eorum; et de quo dictum est (Luc. I, 32; Act. IV, 12), Nec enim est aliud nomen sub coelo datum hominibus, in quo oporteat nos salvos fieri; non omnium Christianorum, sed quorumdam salvator, quorumdam vero susceptor sit: ut hi tantum salvati, quos ad [i 1Kb] suscipiendam gratiam Deus aversos reluctantesque compulerit; hi autem [Col. 0263C] suscepti sint, qui vocationem spontanei cursus fervore [j 1Kb] praevenerint; et illis quidem conferatur [k 1Kb] gratuitum donum, istis vero debitum praemium rependatur; illi nullius sint laudis ac meriti, qui nihil boni habeant, nisi quod acceperint; isti autem et gloria abundent, et remuneratione ditescant, qui propria facultate devoti, quod non acceperant obtulerunt: atque ita Jesus Christus alios [l 1Kb] liberatos invenerit, alios liberarit; et non ad omnes pertineat [m 1Kb] quod ait (Joan. XV, 16), Non vos me elegistis, sed ego elegi vos, si sunt a quibus, cum eos non elegisset, electus est; non ad omnes pertineat, [n 1Kb] Nemo potest venire ad me, nisi datum fuerit ei a Patre meo (Ibid., VI, 66), si sunt [Col. 0264A] qui non dante Patre ad Filium venire potuerunt; non ad omnes pertineat quod ait Evangelista (Ibid., I, 9), Erat lumen verum, quod illuminat omnem hominem venientem in hunc mundum, si sunt qui aut ita in hunc mundum venerunt, ut non essent tenebrae; aut ita lux esse coeperunt, ut illuminatione veri luminis [o 1Kb] non egerent: nec de omnibus adoptatis accipiendum sit quod ait Apostolus (Coloss. I, 13), Qui eruit nos de potestate tenebrarum, et transtulit in regnum Filii dilectionis suae; si quidem ipsi [p 1Kb] rumpant vincula sua, et, jugo veteris captivitatis excusso, a dominatione diaboli in regnum Dei libera alacritate transcurrant. Haec si possunt intra unam Ecclesiam praedicari, ut neutra opinio alteri cedat, sed invicem sibi utraque succumbat, potest fieri ut recipiamus [Col. 0264B] quod Pelagiani tenent, et Pelagiani recipiant quod tenemus. Sed hoc modo non tam illi catholici quam nos erimus (quod absit) Pelagiani. Contrariorum enim permixtio meliorum 356 defectio est; quia cum virtus vitium recipit, non a vitio, sed a virtute disceditur.

3. Nullo igitur modo christiana corda suscipiunt quod persuadere conatus es, eos qui gratia Dei sunt quod sunt, nec laudem ullam habere, nec meritum; et ab eo qui venit salvare quod perierat partem Christianorum salvatam, partem vero esse susceptam; quoniam discipuli evangelicae apostolicaeque doctrinae, non alta sapientes, sed humilibus consentientes, [q 1Kb] insaniam istam superbae elationis horrescunt. In toto quippe Ecclesiae corpore, atque in [Col. 0264C] singulis membris, quod mortuum erat vivificatum est, quod captivum erat redemptum est, quod caecatum erat illuminatum est, quod perierat quaesitum est, [r 1Kb] quod errabat inventum est. Nec secundum novam [s 1Kb] istam partitionem, aliorum salvator, aliorum susceptor; sed omnium usquequaque fidelium et salvator et susceptor est Christus. Nec merito [t 1Kb] ac laude privantur qui unde aeterna bona mereantur accipiunt; tantoque beatiores fiunt, quanto pauciora habuerint quae ipsorum sunt, et quanto plura quae Dei sunt. Non enim conturbat nos superbientium inepta querimonia, [u 1Kb] qua liberum arbitrium causantur auferri, si et principia, et profectus, et [Col. 0265A] perseverantia in bonis usque in finem Dei dona esse dicantur. Quoniam [a 1Kb] OPITULATIONES DIVINAE GRATIAE STABILIMENTA SUNT VOLUNTATIS HUMANAE. Volentes oramus; et tamen misit Deus [b 1Kb] Spiritum in corda nostra clamantem: Abba, Pater (Gal. IV, 6). Volentes loquimur; et tamen, si pium est quod loquimur, non sumus nos loquentes, sed Spiritus Patris nostri qui loquitur in nobis (Matth. X, 20; Marc. XIII, 11). Volentes operamur salutem nostram; et tamen [c 1Kb] id ipsum velle atque operari Deus est qui operatur in nobis (Philip. II, 13). Volentes diligimus Deum et proximum; [d 1Kb] et tamen charitas ex Deo est (I Joan. IV, 7), diffusa in cordibus nostris per Spiritum sanctum, qui datus est nobis (Rom. V, 5). Hoc de fide, hoc de tolerantia passionum, hoc de pudicitia [Col. 0265B] conjugali, hoc de continentia virginali, omnibusque virtutibus sine exceptione profitemur; [e 1Kb] quod nisi donatae essent nobis, non invenirentur in nobis: [f 1Kb] et quod liberum arbitrium naturaliter homini inditum maneat in natura; sed qualitate et conditione mutata per Mediatorem Dei et 357 hominum, hominem Christum Jesum: qui ipsam voluntatem ab eo quod perverse volebat, avertit, et in id quod ei bonum esset velle, convertit; ut delectatione affecta, fide mundata, [g 1Kb] spe erecta, charitate accensa, liberalem susciperet servitutem, et servilem [h 1Kb] abjiceret libertatem.



CAPUT XIX. Recapitulat S. Prosper duodecim Cassiani definitiones: ut pateat facilius quid de gratia sentirent qui gratiae defensoribus obloquebantur, et pacem Ecclesiae, resumptis de Pelagianorum schola quaestionibus, inquietabant.
[Col. 0265C]

[Alias CAP. XXXIX.] 1. [i 1Kb] Ex his igitur definitionibus quas hactenus, quaedam [j 1Kb] praetermittendo, discussimus, non obscurum [k 1Kb] atque ambiguum est [l 1Kb] quid de gratia Dei sentiant qui sincerissimis ejus defensoribus obloquuntur, et pacem victricis Ecclesiae, resumptis de damnatorum schola quaestiunculis, inquietant: quas si, ut audivimus, retexamus, fiet [Col. 0266A] sermonis nostri immoderata prolixitas: cum ex his [m 1Kb] quae de ipsorum stylo innotuerunt, facile pius lector intelligat, ad quae praecipitia pervematur his callibus, [n 1Kb] et in istam lutulentorum rivorum coenosam uliginem, cujus voraginis humor exsudet. Necessarium sane [o 1Kb] aestimo, ante conclusionem voluminis, ea quae ostendimus non congruere [p 1Kb] catholicae veritati, breviter conjunctimque digerere: ut quae interjectis responsionibus nostris, [q 1Kb] possent recordationem legentis effugere, facilius simul decursa recolantur.


PRIMA ERGO DEFINITIONE DICTUM EST:

Non solum actuum, verum etiam cogitationum bonarum ex Deo esse [r 1Kb] principium: qui nobis et initia sanctae voluntatis inspirat, et virtutem atque opportunitatem [Col. 0266B] eorum quae recte cupimus, tribuit peragendi. Omne enim datum optimum, et omne [s 1Kb] donum perfectum desursum est, descendens a Patre luminum: qui et incipit quae bona sunt, et exsequitur, et consummat in nobis

Quod et nos [t 1Kb] valde amplectimur, catholicumque esse profitemur.


358 SECUNDA DEFINITIONE DICTUM EST:

Adest igitur inseparabiliter nobis divina protectio; tantaque est erga creaturam suam pietas Creatoris, ut non solum comitetur eam, sed etiam praecedat jugiter providentia: quam expertus Propheta confitetur, dicens: Deus meus, misericordia ejus praeveniet me (Psal. LVIII, 11). Qui cum in nobis ortum quemdam bonae voluntatis inspexerit, illuminat eam atque confortat, [Col. 0266C] et incitat ad salutem, incrementum tribuens ei, quam vel ipse plantavit, vel nostro conatu viderit emersisse.

Jam hic a praemissa definitione disceditur, et quod totum gratiae datum fuerat, ex parte nunc libero arbitrio deputatur.


TERTIA DEFINITIONE DICTUM EST:

Nisi quod in his omnibus, et gratia Dei, et libertas [u 1Kb] declaratur arbitrii, qua etiam suis interdum motibus homo ad virtutum appetitus possit extendi, semper [Col. 0267A] vero a Domino [a 1Kb] indigeat adjuvari. Nec enim cum voluerit quis sanitate perfruitur, aut de aegritudinis morbo pro arbitrii sui desiderio liberatur.

Quasi medicus noster [b 1Kb] non etiam hoc donet morbidis, ut et veram desiderent sanitatem.


QUARTA DEFINITIONE DICTUM EST:

Ut autem evidentius clareat, etiam per naturae bonum, quod beneficio Creatoris indultum est, nonnumquam bonarum voluntatum prodire principia, quae tamen nisi a Domino dirigantur, [c 1Kb] ad consummationem virtutum pervenire non possunt, Apostolus testis est, dicens: Velle enim adjacet mihi, perficere autem bonum non invenio (Rom. VII, 18).

Quasi Apostolus ex naturali affectu, et non ex gratiae dono bonam habeat voluntatem, qui profitetur [Col. 0267B] ex Deo sibi esse sufficientiam etiam cogitandi (II Cor. III, 5).


QUINTA DEFINITIONE DICTUM EST:

Et ita sunt haec quodam modo indiscrete permista atque confusa, ut quid ex quo pendeat, inter multos magna quaestione volvatur: id est, utrum quia initium bonae voluntatis praebuerimus, misereatur nostri [d 1Kb] Deus, an quia Deus miseretur, consequamur bonae voluntatis initium. Multi enim singula haec credentes, ac justo amplius asserentes, variis sibique contrariis sunt erroribus involuti. Si enim dixerimus, nostrum esse 359 bonae principium voluntatis, quid fuit in persecutore Paulo? quid in publicano Matthaeo? quorum unus cruori ac suppliciis innocentum, alius violentiis ac rapinis publicis incubans [e 1Kb] attrahitur ad salutem. [Col. 0267C] Sin vero gratia [f 1Kb] Dei semper inspirari bonae voluntatis principia dixerimus, quid de Zacchaei fide? quid de illius in cruce Latronis pietate dicemus? qui desiderio suo vim quamdam regnis coelestibus inferentes, specialia vocationis monita praevenerunt.

In errore esse dicitur et is qui ex gratia nasci bonam asserit voluntatem, et is qui dicit gratiam ex bona voluntate pendere: et tamen utraque sententia suscipienda [g 1Kb] decernitur, dum unius in Paulo et Matthaeo, alterius in Zacchaeo et Latrone forma praefigitur.


SEXTA DEFINITIONE DICTUM EST:

Haec ergo duo, id est, gratia vel liberum arbitrium, sibi quidem invicem videntur adversa; sed utraque concordant, et [h 1Kb] utraque nos pariter debere suscipere [Col. 0267D] pietatis ratione colligimus: ne unum horum homini [Col. 0268A] subtrahentes, ecclesiasticae fidei regulam excessisse videamur.

Quasi ita utrumque recipiendum sit, ut in aliis [i 1Kb] hominibus voluntas gratiam, in aliis gratia praeveniat voluntatem: et non ita ut in omnibus voluntas gratiam subsequatur. Quoniam secundum ipsos, si aufertur liberum arbitrium cum gratia praevenitur, aufertur gratia cum libero arbitrio [j 1Kb] praevenitur.


SEPTIMA DEFINITIONE DICTUM EST:

Concepit ergo Adam post praevaricationem, quam non habuerat, scientiam mali: boni vero quam acceperat, scientiam non amisit.

Cum utrumque sit falsum: quia et a quanto malo [k 1Kb] Adam cavere deberet, Deo monente praedidicit; [Col. 0268B] et in quanto bono esset constitutus, dum diabolo credidit, oblitus est. Sicut autem pessima scientia mali est, [l 1Kb] malum esse; ita pessima ignorantia boni est, bonum non esse.


OCTAVA DEFINITIONE DICTUM EST:

Unde cavendum nobis est, ne ita ad Deum omnia sanctorum merita referamus, ut nihil nisi id quod malum est humanae ascribamus naturae.

Quasi natura ante gratiam non sit in damnatione, non sit in caecitate, non sit in vulnere: aut non gratis justificati sint, quorum [m 1Kb] inde sunt merita, unde justitia.


NONA DEFINITIONE DICTUM EST:

Dubitari ergo non potest, inesse omni animae naturaliter 360 virtutum semina, beneficio Creatoris inserta: [Col. 0268C] sed nisi haec opitulatione Dei fuerint excitata, ad incrementum perfectionis non poterunt pervenire.

Quasi de spiritalibus [n 1Kb] bonis nihil Adam praevaricando perdiderit; et virtus non ut habeatur danda, sed [o 1Kb] ut facilius perfectionem apprehendat, hortanda sit.


DECIMA DEFINITIONE DICTUM EST:

Quod etiam in Job probatissimo athleta suo, cum eum diabolus expetiisset ad singulare certamen, divinam legimus providisse justitiam. Si enim contra inimicum, non sua virtute, sed Dei solius fuisset gratia protegente congressus, et absque ulla virtute patientiae suae, divina tantum opitulatione suffultus, multiplices illas, ac tota inimici crudelitate quaesitas, tentationum moles et exitia pertulisset; quomodo non illam calumniosam [Col. 0268D] diabolus, quam prius emiserat vocem, adversus [Col. 0269A] eum justius iterasset: Numquid Job gratis [a 1Kb] colit Deum? Nonne tu vallasti eum [b 1Kb] ac domum ejus, et universam substantiam ejus per circuitum. Sed [c 1Kb] aufer manum tuam, id est, sine eum suis mecum viribus decertare, nisi [d 1Kb] in faciem tuam benedixerit tibi. Sed cum nullam hujuscemodi querimoniam calumniosus hostis post conflictum [e 1Kb] audeat iterare, non Dei, sed illius se victum viribus confitetur. Licet etiam gratia Dei non in totum illi defuisse credenda sint, quae tantam tentatori [f 1Kb] tentandi tribuit potestatem, quantam et illum resistendi noverat habere virtutem.

[g 1Kb] Si Deus scivit tantummodo quid Job posset, non etiam donavit ut posset; testis patientiae ejus, non auxiliator fuit. Et in quo erit necessarium gratiae adjutorium, si humanis solis viribus tanta illa [Col. 0269B] est parta victoria?


UNDECIMA DEFINITIONE DICTUM EST DE CENTURIONIS FIDE:

[h 1Kb] Miratur eum Dominus atque collaudat, cunctisque illis qui ex Israelis populo crediderant, praefert, dicens, Amen dico vobis, non inveni tantam fidem in Israel. Nullius enim laudis esset ac meriti, si id in eo Dominus quod ipse donaverat praetulisset.

Impius sensus, qui putat beatiorem esse hominem cui Deus nihil dederit, quam cui universa contulerit.


DUODECIMA DEFINITIONE DICTUM EST:

Inde est, quod orantes, non solum protectorem, sed etiam susceptorem Dominum proclamamus. In 361 eo enim quod prior advocat, et ignorantes nos atque invitos attrahit ad salutem, protector atque salvator [Col. 0269C] est: in eo autem quod annitentibus nobis opem ferre, refugientesque suscipere ac munire consuevit, susceptor ac refugium nominatur.

Huic sententiae is potest praebere consensum, qui se a Christo non vult esse salvatum.



CAPUT XX. Errores in Cassiani definitionibus contenti summatim colliguntur.

[Alias CAP. XL.] 1. His itaque definitionibus hoc docetur, hoc scribitur, hoc editis disputationibus praedicatur: Quod Adam peccante, anima ejus laesa non fuerit, sanumque in eo manserit, unde peccavit: si quidem scientiam boni quam acceperat, non amiserit; [i 1Kb] nec potuerint posteri ejus id perdere, cujus damnum nec ille pertulerit. Inesse autem omni animae naturaliter [Col. 0269D] virtutum semina beneficio Creatoris inserta, ut possit qui voluerit, judicio naturali Dei gratiam praevenire, et adjutorium ejus, quo facilius ad perfectionem [Col. 0270A] perveniat, promereri: quia nullius sit laudis ac meriti, qui donatis bonis, non propriis adornatur. Cavendum quoque esse, ne ita ad Deum omnia sanctorum merita referantur, quasi per se nihil boni possit agere ipsa humana natura: cum tanta sit virium ejus integritas, ut contra ipsum diabolum, saevitiamque ejus usque ad extrema supplicia, sine auxilio Dei valeat dimicare. Hanc autem possibilitatem [j 1Kb] in omnibus esse hominibus naturalem, sed non omnes [k 1Kb] ingeneratis sibi uti velle virtutibus. Tantam autem circa universos homines bonitatem esse Creatoris, ut alii ab eo quia sponte veniant, suscipiantur laudati; alii [l 1Kb] quia resistunt, attrahantur inviti: [m 1Kb] atque ideo volentium susceptor, nolentium vero salvator sit. Et cum pars Ecclesiae [Col. 0270B] ex gratia, pars autem ex libero justificetur arbitrio, gloriosiores sint quos natura provexerit, quam quos gratia liberarit: quia ad omne opus bonum tam libera sit voluntas in Adae posteris, quam [n 1Kb] in Adam fuerit ante peccatum.



362 CAPUT XXI. Redit ad susceptam initio defensionem Augustini, quem praecipue Semipelagiani impetebant, eadem in illum jactitantes quae alias Pelagiani, et Julianus maxime. Illos ergo iisdem armis impugnandos quibus Pelagiani victi sunt, auctoritate scilicet Ecclesiae: cum Augustini adversarios damnatione Pelagianorum prostraverit Innocentius, eosdemque damnarint Palaestina synodus, Africana concilia, Zosimus, Bonifacius, et Coelestinus. Quorumdam adversus Coelestini testimonium cavillatio refellitur. Augustini doctrina ejusdem tenoris ubique demonstratur. Votum S. Prosper, ut Xistus pontifex occultos gratia inimicos repellat.
[Col. 0270C]

[Alias CAP. XLI.] 1. En cujus dogmatis sunt magistri, qui, ut catholicarum mentium castitatem, [o 1Kb] gratiae defensoribus calumniando corrumpant, praecipuum nostro tempore in doctrina ecclesiastica virum rabido ore [p 1Kb] discerpunt, creduntque se omnia auctoritatum munimina posse convellere, si hanc pastoralis speculae validissimam turrim crebra Pelagiani arietis illisione pulsaverint. Firmum quidem fundamentum Dei stat (II Tim II, 19): sed congruenter isti non desunt partibus suis. Dignum quippe est, ut quorum sequuntur sententiam, imitentur insaniam. Nec enim possunt alia dicere quam quae damnatorum querelis, et [q 1Kb] procacissimi Juliani sunt vulgata [Col. 0270D] conviciis. Paria sunt unius seminis germina, et quod latebat in radicibus, manifestatur in fructibus. Non ergo cum istis nova acie dimicandum est, nec [Col. 0271A] quasi contra ignotos hostes specialia sunt ineunda certamina. Tunc istorum machinae fractae sunt, tunc in superbiae [a 1Kb] suae sociis ac principibus corruerunt, quando beatae memoriae Innocentius nefandi erroris capita apostolico mucrone percussit: quando Pelagium ad proferendam in se suosque sententiam, Palaestinorum episcoporum synodus [b 1Kb] coarctavit: quando Africanorum conciliorum decretis beatae recordationis papa Zosimus sententiae suae robur annexuit, et ad impiorum detruncationem gladio Petri dexteras omnium armavit antistitum: quando sanctae memoriae papa Bonifacius piissimorum imperatorum catholica devotione gaudebat, et contra inimicos gratiae Dei non solum apostolicis, sed etiam regiis utebatur edictis; et quando idem, cum esset [Col. 0271B] doctissimus, adversus libros tamen 363 Pelagianorum beati Augustini episcopi responsa poscebat.

2. Unde et venerabilis memoriae pontifex Coelestinus, cui ad catholicae Ecclesiae praesidium multa Dominus gratiae suae dona largitus est, sciens damnatis non examen judicii, sed solum [c 1Kb] poenitentiae remedium esse praestandum: Coelestium, quasi non discusso negotio audientiam postulantem, totius Italiae finibus jussit extrudi: [d 1Kb] adeo et praecessorum suorum statuta et decreta synodalia inviolabiliter servanda censebat, ut quod semel meruerat abscindi, nequaquam admitteret retractari. Nec vero segniore cura ab hoc eodem morbo Britannias liberavit, quando quosdam inimicos gratiae solum suae originis occupantes, etiam ab illo secreto exclusit Oceani, et [Col. 0271C] ordinato Scotis episcopo [scilicet Palladio], dum Romanam insulam studet servare catholicam, fecit etiam barbaram Christianam. Per hunc virum etiam Orientales Ecclesiae gemina peste purgatae sunt, quando Cyrillo Alexandrinae urbis antistiti, gloriosissimo fidei catholicae defensori [e 1Kb] ad exsecandam Nestorianam impietatem, apostolico auxiliatus est gladio; quo etiam Pelagiani, dum cognatis confoederantur erroribus, iterum prosternerentur. [Alias CAP. XLII.] Per hunc virum intra Gallias istis ipsis qui sanctae memoriae Augustini scripta reprehendunt, [f 1Kb] maleloquentiae est adempta libertas; quando [g 1Kb] consulentium actione suscepta, et librorum qui errantibus displicebant pietate laudata, quid oporteret de [Col. 0272A] eorum auctoritate sentiri, sancto manifestavit eloquio, evidenter pronuntians, quantum sibi praesumptionis istius novitas displiceret, qua auderent quidam adversum antiquos magistros insolenter insurgere, et indisciplinata calumnia praedicationi veritatis obstrepere: » [h 1Kb] AUGUSTINUM, inquiens (Epist. Coelestini ad Gal. ep.), sanctae recordationis virum, pro vita sua atque pro meritis, in nostra semper [i 1Kb] communione habuimus; nec umquam hunc sinistrae suspicionis saltem rumor aspersit, quem tantae scientiae olim fuisse meminimus, ut inter magistros optimos etiam a meis semper [j 1Kb] decessoribus haberetur. Bene ergo de eo omnes in commune senserunt; ut pote qui ubique cunctis et amori fuerit et honori.«

[Col. 0272B] 364 [Alias CAP. XLIII.] 3. Contra istam clarissimae laudationis tubam, contra istam sacratissimi testimonii dignitatem, audet quisquam malignae interpretationis murmur emittere, et perspicuae sincerissimaeque sententiae nubem obliquae ambiguitatis obtendere? ut scilicet quia in epistola papae, librorum pro quibus actum est, non expressus est titulus, hinc eo appareat non probatos, et istam [k 1Kb] in sanctum Augustinum laudationem [l 1Kb] pro anteriorum scriptorum meritis fuisse collatam. Maneat plane, maneat ista conditio, ut horum librorum (Lib. de Proed. Sanct. et de Dono Persever.) novitas repudiata videatur, si in eadem causa [m 1Kb] ejusdem viri dissentit antiquitas; et [n 1Kb] aut inutile aut incongruum judicetur, quod ab his quae contra Pelagianos condidit dissonans [Col. 0272C] invenitur. Ut itaque omittamus ea volumina in quibus ab exordio episcopatus sui, multo prius quam impugnatores gratiae exsurgerent, pro gratia disputavit, legantur tres ad Marcellinum ipsius libri (De Pecc. Meritis). Ad sanctum Paulinum Nolanum [o 1Kb] episcopum epistola (Epist. 186) retractetur. [p 1Kb] Ad beatissimum quoque apostolicae sedis tunc presbyterum Xystum, nunc vero pontificem emissae paginae (Epist. 194) recurrantur. Ad sanctum Pinianum (De Gratia Christi et de Peccato Origin.), ad Valerium comitem (De Nuptiis et Concupiscentia), ad servos Christi Timasium et Jacobum (De Natura et Gratia), distinctim edita volumina revolvantur. Sex libri priores contra Julianum, unus ad sanctum Aurelium [Col. 0273A] [a 1Kb] Carthaginis episcopum de gestis Palaestinis: alius ad Paulum et Eutropium sacerdotes, contra Pelagii et Coelestii quaestiones (De Perf. justitiae): et ad beatae memoriae papam Bonifacium [b 1Kb] quatuor volumina (Contra duas epistolas Pelagianorum) recenseantur. [c 1Kb] Et si in his omnibus operibus, multisque aliis, quae enumerare longum est, idem doctrinae spiritus, eadem praedicationis forma praecessit; agnoscant calumniatores, superfluo se objicere, quod his libris non speciale, neque discretum testimonium sit perhibitum, quorum in cunctis voluminibus norma laudatur. Apostolica enim [d 1Kb] sedes quod a praecognitis sibi non discrepat, cum praecognitis probat, et quod judicio jungit, laude non dividit. Qui ergo hos proxime [e 1Kb] editos libros refutant, anterioribus acquiescant, et [Col. 0273B] iis quae pro gratia Christiana prius sunt scripta consentiant. Sed [f 1Kb] non faciunt: sciunt enim omnia [g 1Kb] Pelagianis esse contraria, et nihil sibi posse competere 365 ad consequentium resolutionem, si confiteantur in praecedentibus consistere veritatem.

[Alias CAP. XLIV.] 4. Igitur hujusmodi hominum pravitati, non tam disputationum studio quam auctoritatum privilegio resistendum est: [h 1Kb] ut de prostrati dudum dogmatis corpore nullum membrum sinatur assurgere. Quia notum est ita falsitatis istius [i 1Kb] haberi versutias, ut si senserit, praetenta correctionis imagine aliquod sibi faventium radicis suae germen excipere, totam se velit ex sui parte minima reparare. Ubi enim non aliud habet summa quam portio, non est devotionis dedisse prope [Col. 0273C] totum, sed fraudis [j 1Kb] retinuisse vel minimum. Quod ne hypocritarum obtineatur insidiis, confidimus Domini protectione praestandum, ut quod operatus est in Innocentio, Zosimo, Bonifacio, Coelestino, operetur in [k 1Kb] Xysto: et in custodia Dominici gregis haec sit pars gloriae huic [l 1Kb] reservata pastori, ut sicut illi lupos [m 1Kb] abegere manifestos, ita hic depellat occultos: illo auribus suis doctissimi senis insonante [Col. 0274A] sermone, quo collaborantem secum hortatus est, dicens: » [n 1Kb] Sunt enim quidam qui justissime damnatas impietates adhuc liberius defendendas putant: et sunt qui occultius penetrant domos; et quod in aperto clamare jam metuunt, in secreto seminare non quiescunt. Sunt autem qui omnino siluerunt, magno timore compressi, sed adhuc corde retinentes quod ore jam proferre non audent: qui tamen esse fratribus possunt ex priore ipsius dogmatis [o 1Kb] defensione notissimi. Proinde alii severius [p 1Kb] coercendi, alii vigilantius [q 1Kb] vestigandi; alii tractandi quidem lenius, 366 sed non segnius sunt docendi: ut si non timentur, ne perdant, non tamen negligantur, ne pereant (Aug. ep. 19 ad Xyst.).



CAPUT XXII. Conclusio operis. Etsi Augustini reprehensores satis sint convicti, tamen tolerandi sunt, nec de correctione eorum desperandum est. Interim amandi quidem semper, sed vitandi: Deusque orandus, ut in omnibus nostris primas teneat.
[Col. 0274B]

Sufficienter, ut arbitror, demonstratum est, reprehensores santi Augustini et vana objicere, et recta impugnare, et prava defendere; peremptorumque armis intestinum bellum moventes, [r 1Kb] dictis divinis, atque humanis constitutionibus rebellare. Quorum tamen, dum adhuc non sunt a fraterna societate divisi, toleranda magis est intentio, quam desperanda correctio: ut donec Dominus per Ecclesiae principes, et legitimos judiciorum suorum ministros, [Col. 0274C] haec quae per paucorum superbiam et quorumdam imperitiam sunt turbata, componat; nobis Deo adjuvante sit studium, [s 1Kb] quieta modestaque patientia odiis dilectionem reddere, et ineptorum vitare conflictos, veritatem non deserere, nec cum falsitate certare; semperque a Deo petere ut in omnibus cogitationibus, in omnibus voluntatibus, in omnibus sermonibus atque actionibus nostris, [Col. 0275A] ipse teneat primatum, qui dixit se esse principium. Quoniam ex ipso, et per ipsum, et in ipso sunt omnia: [Col. 0276A] ipsi gloria in saecula, [a 1Kb] Amen [b 1Kb] . (Joan. VIII, 23; Rom. XI, 36).



[EXPOSITIO PSALMORUM A C USQUE AD CL.]




[Col. 0275]
ADMONITIO IN S. PROSPERI PSALMORUM AC USQUE AD CL EXPOSITIONEM.

De Psalmorum Davidicorum excellentia non est nostrum hic aliquid praefari. Hunc enim Scripturae sacrae librum prae omnibus aliis SS. Patres, et laudibus extulerunt, et enarrationibus sermonibusve ad populum habitis, rudiorum intellectui accommodatum esse curaverunt. Sufficiat hic locum sancti Ambrosii in praefatione Psalmorum loquentis legentium oculis subjicere. Licet omnis Scriptura divina Dei gratiam spiret inquit sanctus antistes Mediolanensis (Praefat. in Psal. I), praecipue tamen dulcis Psalmorum liber: quandoquidem ipse Moyses, qui plano gesta majorum sermone descripsit, ubi tamen per mare Rubrum populum patrum memorabili admiratione transduxit, demersum aspiciens regem Pharaonem cum suis copiis, in majora ingenium attollens suum (quia majora viribus suis fuerat assecutus), canticum Domino cecinit triumphale . . . . . . Delectatur igitur cantico Deus non solum laudari, sed etiam reconciliari . . . . . . At vero David principaliter a Domino ad hoc munus electus est, ut quod in aliis rarum praeeminere reliquo opere videtur, in hoc juge et continuum refulgeret . . . . Historia instruit, lex docet, prophetia annuntiat, correptio castigat, moralitas suadet: in libro Psalmorum profectus est omnium, et medicina quaedam salutis humanae . . . . In Psalmis itaque nobis non solum nascitur Jesus; sed etiam salutarem illam suscipit corporis passionem, quiescit, resurgit, ascendit ad coelum, sedet ad dexteram Patris. Id quod nemo praesumpserat hominum dicere, hoc solus hic propheta annuntiavit, postea Dominus in Evangelio praedicavit . . . . Psalmus benedictio populi est, Dei laus, plebis laudatio, plausus omnium, sermo universorum, vox Ecclesiae, fidei canora confessio, auctoritatis plena devotio, libertatis laetitia, clamor jucunditatis, laetitiae resultatio. Ab iracundia mitigat, a sollicitudine abdicat, a moerore allevat. Nocturna arma, divina magisteria, scutum in timore, festum in sanctitate, imago tranquillitatis, pignus pacis atque concordiae, citharae modo ex diversis et disparibus vocibus unam exprimens cantilenam. Diei ortus psalmum resultat, psalmum resonat occasus. Mulieres Apostolus in Ecclesia tacere jubet, psalmum etiam bene clamant: hic omni dulcis aetati, hic utrique aptus est sexui . . . . Magnum plane unitatis vinculum, in unum chorum totius numerum plebis coire! Dispares citharae nervi sunt, sed una symphonia. In paucissimis chordis saepe errant digiti artificis: sed in populo Spiritus artifex nescit errare. Psalmus nocturni operis commercium, divinae requiei stipendium, institutio incipientium, perfectorum confirmatio. Angelorum ministerium, militia coelestis, hostia spiritalis. Psalmum et saxa respondent: psalmus canitur, et ipsa etiam saxosa pectora molliuntur. Videmus flere praeduros, flecti immisericordes. Certat in psalmo doctrina cum gratia simul. Cantatur ad delectationem, discitur ad eruditionem . . . . Quid est quod non tibi occurrat psalmos legenti . . . . Quid igitur psalmus, nisi virtutum est organum, quod sancti Spiritus plectro pangens Propheta venerabilis, coelestis sonitus fecit in terris dulcedinem resultare? etc. Augustinus vero in libro XVII de Civitate Dei cap. 14, de Psalmorum scriptore sacro disserens, ait: Erat autem David vir in canticis eruditus, qui harmoniam musicam non vulgari voluptate, sed fideli voluntate dilexerit, eaque Deo suo, qui verus est Deus, mystica rei magnae figuratione servierit. Diversorum enim sonorum rationabilis moderatusque concentus concordi varietate compactam bene ordinatae civitatis insinuat unitatem. Denique omnis fere prophetia ejus in Psalmis est. Quorum etiam salutarem spiritalemque efficaciam, proprio experimento edoctus, testatur in libro IX Confessionum capite 4. Quas tibi, Deus meus, ait, voces dedi cum legerem Psalmos David, cantica fidelia, et sonos pietatis excludentes turgidum spiritum, rudis in germano amore tuo . . . . Quas tibi voces dabam in Psalmis illis, et quomodo in te inflammabar ex eis, et accendebar eos recitare si possem toto orbe terrarum, adversus typhum generis humani? Et tamen toto orbe cantantur, et non est qui se abscondat a calore tuo, etc. Et enarratione 4, in psalmum XXX, rem conficit paucis, cum dicit circumstanti et auscultanti se populo: Si orat psalmus, orate; et si gemit, gemite; et si gratulatur, gaudete; et si sperat, sperate: et si timet, timete. Omnia enim quae hic conscripta sunt, speculum nostrum sunt. Haec pauca ex multis. Quae certe attendens sanctus Prosper, et hunc inter omnes Augustini in Psalmos librum in compendiosum quemdam indiculum redigens, suae et fratrum qui sua legissent profectui promovendo inserviit.

Cur autem quod in unum et quinquaginta postremos psalmos, hoc idem et in caeteros omnes non praestiterit, non facile est conjicere. Aut enim id totum forte praestiterat, nec operis ejus ad nos nisi tertia pars ex temporum injuria potuit pervenire; vel certe eodem modo erga scribendos libros affectus quo caeteri sancti Patres et Ecclesiae magistri, nullum ad opus umquam, nisi charitate imperante, aut necessitate urgente, se accingens, non vero ulla conciliandae sibi famae intentione ductus, hos solum quos certa aliqua, Deo procurante providenteque, nata occasio suggesserat, stylo prosecutus facile creditur.

Priori conjecturae favet re vera quod de Psalmo centesimo septimo nihil se scripturum monens: Psalmus centesimus septimus, ait ibi, praetermissus est quia in postremis quinquagesimi sexti, et in quinquagesimi noni videtur expositus. Unde consequens esse nemo dubitet, in citatos psalmos scriptam ab ipso nonnullam expositionem.

Cum autem in psalmum centesimum quadragesimum quartum disserendo expresse impugnet errorem illum qui duplicem in Christo Jesu personam fingebat, de quo nihil omnino in eadem Augustini enarratione legitur, patet id ab eo dictum, propter natam jam, immo et damnatam haeresim Nestorii. Quo fundamento nixi id operis [Col. 0277] Prosperiani anno citius 434 assignavimus. Hoc in libro facile animadvertas eloquentiam illam validam et concisam, qua ut charactere proprio Prosper dignoscitur; observesque sanctum nostrum non in sola circa gratiam Christi doctrina tradenda, sed etiam in aliis omnibus magni Augustini se exhibuisse discipulum.

Quo in opere legendo, ne idem quod de Sententiarum Breviorum libro dicturi sumus contingat, ut scilicet ex brevitate locorum quorumdam nonnullis supersit obscuritatis querela, et quia plerisque in locis quidem ipsa verba Augustini nihil mutando descripsit, in aliis autem voces diversos substituens, sensus dumtaxat sanctissimi sui magistri secutus videtur; ideo nos lectorum commodo consulentes, ea quibus opus esse videbatur loca fusius ex Augustini ipsius Enarrationibus legenda, in appendicis nostrae secunda parte exhibebimus, apposita in margine sequentis operis nota, Vide, quae locum ibi exhibitum indicabit.




[Col. 0277]
S. PROSPERI AQUITANI EXPOSITIO [a 1Kb] PSALMORUM A CENTESIMO USQUE AD CL. (C)



371 PSALMUS C.
[Col. 0277A]

(Vers. 1.) Misericordiam et judicium cantabo tibi, Domine. Psalmus iste [b 1Kb] de primo versu toto intelligendus est corpore, et confitendum Deo quoniam universae viae ejus misericordia et veritas (Psal. XXIV, 10): ut quaelibet se nostris cogitationibus [c 1Kb] de rerum veritate ingerant causae, non in aliquam moveamur querelam; sed misericordiam et judicium Domino pia confessione cantemus. Ad resolvendas enim universas quaestiones quas contra providentiam Dei exercere audet mundi hujus stulta sapientia, invictissima est ratio, per quam intelligitur, inter praesentis vitae inaequalitates, nec a justitia Dei misericordiam, nec a misericordia abesse justitiam; donec peractis temporalibus, justo judicio fiant utraque [Col. 0277B] perpetua, cum pro qualitate gestorum dextros gloria, sinistros poena susceperit. (Matth. XXV, 34 et seqq).

(Vers. 2.) Psallam, et intelligam in via immaculata, quando venies ad me. In hac, inquit, confessione boni intellectus ero; et per immaculatam conversationis meae viam ad me venire te sentiam. Cum enim sine te bonus esse non possim, si recta sunt quae ago, te mihi inesse non dubito. Deambulabam in innocentia cordis mei, in medio domus meae. Innocentia vera est, quae nec sibi, nec alteri nocet (Sent. 1 in lib. Sent.). Quoniam qui diligit iniquitatem, odit animam suam (Ps. X, 6). Deambulare in latitudine animae suae, id est, in habitaculo cordis sui, non potest quem angustat reatus, et vita illicitae actionis [Col. 0277C] accusat. Pia autem et impolluta conscientia liberis intra se utitur spatiis, et quae integros habet suae aedificationis recessus, in appetitus non evagatur alienos.

(Vers. 3.) Non proponebam ante oculos meos rem [Col. 0278A] malam. Ante oculos habemus quae diliguntur, et 372 in quibus delectatur animus, in his moratur aspectus. A re ergo mala oculos avertere, est quidquid Deo displicet non amare. Facientes praevaricationes odio habui. Diligendi sunt [d 1Kb] homines, ut odio habeantur praevaricationes (Sent. 2): quia aliud est amare quod facti sunt, aliud odisse quod faciunt.

(Vers. 4.) Non adhaesit mihi cor pravum: declinantem a me malignum non agnoscebam. Pravo, inquit, cordi consensum non praebui: et ab immaculata via declinantem malignum non cognoscebam, hoc est, propter dissimilitudinem non probabam.

(Vers. 5.) Detrahentem proximo suo occulte, hunc persequebar. Bona persecutio quae non hominem sed peccatum hominis insectatur. Superbo oculo et [Col. 0278B] insatiabili corde, cum hoc simul non edebam. Superbia fontes invidiae est, quae numquam nisi maligna est, et malis non satiatur alienis. Cum his igitur qui tali delectabantur veneno, non convescebar: quia cibum iniquitatis ipsorum, quo incessabiliter replebantur, horrebam. Beati enim qui esuriunt justitiam: quoniam saturabuntur (Matth. V, 6).

(Vers. 6.) Oculi mei super fideles terrae, ut simul considerent hi mecum. Vox Domini dicentis imitatoribus suis: Sedebitis super duodecim thronos, judicantes duodecim tribus Israel (Matth. XIX, 28).

(Ibid.) Ambulans in via immaculata, hic mihi ministrabat. Mihi ait, non sibi; multi enim non sinceri praedicatores Evangelii sibi ministrant, sua quaerentes, non quae Jesu Christi (Philip. II, 21)

[Col. 0278C] (Vers. 7.) Non habitavit in medio domus meae faciens superbiam. Non habitavit in corde justi, quae est domus ejus, injustus: quia semper a se dissimilitudo longinqua est. Loquens iniqua non direxit in conspectu oculorum meorum. Iniquorum iter non est [Col. 0279A] directum: et diversum longe est ab illa via cui oculi Domini 373 praesident, et per quam ad suos venit.

(Vers. 8.) In matutinis interficiebam omnes peccatores terrae: ut disperderem de civitate Domini omnes operantes iniquitatem. Diem judicii sui denuntiat Dominus, qui loquitur in Propheta: quoniam secundum veritatem in principio psalmi dictum est, Misericordiam et judicium cantabo tibi, Domine. Nam quia tempus hujus saeculi tempus est noctis, et ignorantiae, et tribulationis, nec cuiquam patet in quem finem sit quisque venturus: dat locum poenitentiae misericordia Dei, et diversis modis agit, ut proficiant justi, ut erigantur lapsi, ut convertantur aversi. Sed haec patientia, manente adhuc nocte, praestatur. Ubi autem [Col. 0279B] illuxerit dies, et omnia occulta fuerint revelata, discretis impiis a societate justorum (I Cor. IV, 5); non ultra parcetur malis, sed interficientur omnes peccatores terrae: in illo mane, quo declarabitur quid quisque mereatur.



PSALMUS CI.

(Vers. 1.) Psalmi hujus titulus est, Oratio inopis cum angeretur, et in conspectu Domini [a 1Kb] effundit precem suam. Iste ergo pauper Christus est, qui formam servi accipiens, nostra indutus est paupertate; et cum sit mediator Dei et hominum, homo Christus Jesus (I Tim. II, 5), idem est in humilitate corporis, qui est in gloria Patris, ut quorum suscepit naturam, exsequatur et causam.

(Vers. 2). Exaudi, Domine, orationem meam, et clamor [Col. 0279C] meus ad te perveniat. Ne avertas faciem tuam a me: in quacumque die tribulor, inclina ad me aurem tuam. Quod est, Exaudi orationem meam, hoc idem est, et clamor meus ad te perveniat. Sed geminata petitio ostendit petentis affectum. Ne avertas autem faciem tuam a me, dicit pro humilitate membrorum. Nam quando Pater a Filio, quando Deus [b 1Kb] averteretur a Christo? Et ideo petit se in quacumque die tribularetur, exaudiri: quia pietas capitis cum omni corporis portione compatitur; et labor omnium, qui et locis et temporibus variatur, numquam sine illo est, qui omnium miseretur.

(Vers. 3.) In quacumque die invocavero te, velociter exaudi me. Cito obtinentur quae bono desiderio postulantur: nec differentur preces, quae hoc petunt, [Col. 0279D] quod vult ille qui petitur. Velox itaque exauditio est, cum ipsa primitus exauditur oratio; nec tardat auxilium, qui dedit votum.

(Vers. 4.) Quia defecerunt sicut fumus dies mei. Dies primi hominis, quem suscepit secundus, fumo in sua elatione deficienti aptissime comparantur. Et quia nemo in novitatem 374 Christi, nisi ex Adae vetustate transfertur, gemit in his quos reparat ipse reparator. Et ossa mea sicut in frictoriolo confrixa sunt. Ossa dicuntur hi qui sunt in Christi corpore fortiores, quorum firmitate omnium compago membrorum [Col. 0280A] munitur; dicente osse fortissimo Paulo, Quis scandalizatur, et ego non uror (II Cor. XI, 29)?

(Vers. 5.) Percussum est sicut fenum, et aruit [c 1Kb] cor meum. Omne humanum genus in Adam, a quo est universalis propago, percussum est: et de illius vulnere gemunt qui spe salvantur in Christo, non sine miseriis mortalitatis inde contractae (Rom. VIII, 24). Quoniam oblitus sum manducare panem meum. Acceperat primus homo panem verbi in lege mandati: sed vetitum cibum sumens, panis illius de quo vivebat, oblitus est: et ob hoc, sicut percussum fenum, cor ejus exaruit. Modo ergo reviviscat, et edat panem quem fuerat oblitus; qui jam in corpore est dicentis, Ego sum panis vivus, qui de coelo descendi (Joan. 6, 51).

[Col. 0280B] (Vers. 6.) A voce gemitus mei adhaeserunt ossa mea carni meae. A voce, inquit, gemitus mei, non a voce gemitus illorum de quibus gemo quod non recte gemunt, quod carnalia cupiunt, quod corporalia concupiscunt. Sed quia non desunt validiora membra quae curam habeant infirmorum, nec ab affectu capitis discrepent; voce gemitus mei erudiuntur ossa, id est, fortiora corporis; ut adhaereant carni meae, id est, infirmioribus meis, secundum quod scriptum est, Debemus enim nos firmi infirmitatem infirmorum portare (Rom. XV, 1).

(Vers. 7. 8.) Similis factus sum pelicano solitudinis, factus sum sicut nycticorax in parietinis. Vigilavi, et factus sum sicut passer singularis in tecto. Omnis strenuus et devotus Evangelii praedicator, his tribus, [Col. 0280C] quae commemoratae sunt, avibus comparabilis invenitur, secundum eorum formam quibus verbum veritatis annuntiat. Si enim infidelibus loquitur, in solitudine est, tamquam pelicanus, nec fastidit deserta et inculta: quia etiam in talibus facit sibi Spiritus sanctus habitaculum. Si autem his praedicat qui acceptam gratiam perdiderunt, fit quodammodo nycticorax in parietinis, non deserens eos qui corruunt, ut aedificii bene fundati et stabilitatem recipiant et decorem. Si vero eos cohortatur qui, cum videantur fideles, tepidi tamen sunt atque carnales, fit sub tecto positis, id est, sub carnis infirmitate viventibus, quidam passer, increpans eos atque incitans, ut in tecto sint potius quam sub tecto, hoc est, ut subjectam sibi carnem habeant, non ut ipsi [Col. 0280D] ei subjiciantur. Qui enim in tecto est, non descendat tollere aliquid de domo (Matth. XXIV, 17); et quod in aure auditis, 375 praedicate super tecta (Ibid., X, 27). Sed harum affectionum sedulitatem nemo magis quam Dominus Jesus Christus, voluntarius pauper, exsequitur: qui veniens peccatores salvos facere, omnium labores infirmitatesque suscepit. Quia Deus erat in Christo mundum reconcilians sibi (II Cor. V, 19): ut et solitudo Gentilis acciperet notitiam veritatis: et obcaecatis Judaeis, ac sua praevaricatione ruinosis, et lux, et stabilitas praestaretur: dum ille [Col. 0281A] qui tenebrarum illuminator est, per Apostolum dicit, Fuistis aliquando tenebrae, nunc autem lux in Domino (Ephes. V, 8). Idem vero a tenebris, quas dilexit, occisus vigilavit, id est, surrexit; et factus est sicut passer singularis in tecto, id est, in coelo, quo adhuc nemo ascendit, nisi qui de coelo descendit (Joan. III, 13), qui est primitiae dormientium (I Cor. XV, 20), et primogenitus ex mortuis (Coloss. I, 18; Apoc. I, 5).

(Vers. 9.) Tota die exprobrabant mihi inimici mei, et qui laudabant me, adversum me jurabant. Ea significantur quae in tempore passionis gesta sunt. Exprobratur Domino, quod qui alios salvat, seipsum supplicio eruere non possit (Matth. XXII, 49); et qui fuerant falsi laudatores, in occisione ipsius conspirabant.

[Col. 0281B] (Vers. 10.) Quoniam cinerem sicut panem manducabam, et potum meum cum lacrymis miscebam. Ostenditur sacramentum misericordiae Salvatoris, qui etiam eos membra sua facit, quibus talis congruit medicina; et personae suae eorum copulat causam, in quibus se cinerem dicit sicut panem manducasse, et potum cum lacrymis miscuisse: quod quidem infideles opprobrio deputant, dicentes spem remissionis fomitem esse peccandi

(Vers. 11.) A facie irae tuae et indignationis tuae, quoniam elevans allisisti me. Ipsa est ira quam Adam meruit, et in qua omnes nati sumus: secundum quam dicit Apostolus, Eramus natura filii irae, sicut et caeteri (Ephes. II, 3), non ex conditione Dei, sed ex judicio. [Col. 0281C] Et ideo natura filii irae dicimur, quia ita ipsis nostris principiis insedit, ut ab illa, praeter Dominum nostrum Jesum Christum, nullius hominis natura sit libera. Elevatus est autem homo, quia rationalis et ad imaginem Dei factus est: elisus vero est, quia suae dignitatis oblitus est; sicut scriptum est, Homo cum in honore esset, non intellexit, comparatus est jumentis insipientibus (Psal. LXVIII, 13 et 21).

(Vers. 12.) Dies mei sicut umbra declinaverunt, et ego sicut fenum arui. Recessi ab aeterno die per peccatum, et in dies transitorios decidi per judicium: et quia sicut fenum arui, per eum qui inter mortuos liber est, spe salvus fio. Sicut enim in Adam omnes moriuntur, ita et in Christo omnes vivificabuntur (I Cor. 13, 22).

[Col. 0281D] (Vers. 13.) Tu autem, Domine, in aeternum permanes, et 376 memoriale tuum [a 1Kb] in generatione et generationem. Temporalem, inquit, servet aeternus: non enim quia cecidi, [b 1Kb] tu senuisti: qui eras ad me humiliandum, ipse es ad me liberandum, et promissionum tuarum non oblivisceris.

(Vers. 14.) Tu exsurgens misereberis Sion: quia tempus ut miserearis ejus. Quod tempus, nisi de quo [Col. 0282A] dicitur, Cum autem venit plenitudo temporis, misit Deus Filium suum factum ex muliere, factum sub lege, ut eos qui sub lege erant redimeret (Galat. IV, 4 et 5).

(Vers. 15.) Quoniam beneplacitum habuerunt servi tui lapides ejus, et pulveris ejus miserebuntur. In Sion multi sunt lapides, et plerique sunt pulvis. In lapidibus gaudium sanctorum est, in pulvere miseratio. De Sion sancti patriarchae, sancti apostoli, et praedicatores Evangelii: hi omnes lapides electi, et probati; caeteri autem, qui istis non sunt connexi, pulvis sunt, quos auferet ventus a facie terrae (Psal. I, 4); nisi agnoscant se, et dicant, Memento, Domine, quod pulvis sumus (Psal. CXII, 14).

(Vers. 16.) Et timebunt gentes nomen tuum, Domine, et omnes reges terrae gloriam tuam. Hoc fundamento [Col. 0282B] posito in Sion, et hac misericordia pulveri ejus impensa, veniet etiam de gentibus alius paries, qui angulari lapidi coaptetur, et duo in uno condantur, qui facit utraque unum (Ephes. II, 20).

(Vers. 17.) Quoniam aedificavit Dominus Sion, et videbitur in gloria sua. Crescit quotidie Ecclesia in templum Dei, et ab ipso capite totum corpus exstruitur. Et apparebit Jesus Christus in gloria sua, cum venerit judicare mundum, a dextris et sinistris alios assumpturus in regnum, alios in supplicium detrusurus (Matth. XXV, 33).

(Vers. 18.) Respexit in orationem humilium Dominus, et non despexit precem eorum. Haec est aedificatio Sion, et structura ejus. Sic vivi lapides instruuntur: quia ad compagem decoris ejus, non nisi [Col. 0282C] per humilitatem et orationem, per gemitus et lacrymas pervenitur: ne perfecta et dedicata domo, frustra pulset [c 1Kb] qui secus advenerit.

(Vers. 19.) Scribantur haec in generatione altera: et populus qui creabitur laudabit Dominum. Scribuntur haec in veteri Testamento per prophetiam pertinentem ad novi Testamenti generationem, hoc est, ad populum qui creandus erat in Christo, de quo Apostolus dicit, Si qua igitur in Christo nova creatura, vetera transierunt, ecce facta sunt [d 1Kb] nova. Omnia autem ex Deo (II Cor. V, 17 et 18). Hoc est, vetera et nova: quoniam per unam fidem uterque populus accepit justificationem.

(Vers. 20, 21.) Quoniam prospexit ex alto sancto suo, Dominus 377 de coelo in terram prospexit. Ut [Col. 0282D] videret gemitus compeditorum, ut solveret filios mortificatorum. Prospiciente in terram Deo, hoc est, misericordiam suam hominibus tribuente, tam fortia facta sunt vincula charitatis, ut ea non potuerit vincere violentia persecutionis. Per timorem enim Dei superaverunt martyres timorem mundi; et compedes fidei continuerunt eos ab excessu transgressionis: qui labor perseverantiae transiit in libertatem [Col. 0283A] gloriae; ut gemitus verterentur in gaudia, et compedes in coronas. Solvuntur autem etiam filii mortificatorum, id est, martyrum, qui eadem inflammati fide, saecularium cupiditatum vinculis liberati possunt dicere, Disrupisti vincula mea, tibi sacrificabo hostiam laudis (Psal. CXV, 16 et 17).

(Vers. 22.) Ut annuntietur in Sion nomen Domini, et laus ejus in Jerusalem. Ut solutis vinculis peccatorum, libera charitas serviat Deo, et laus Domini multiplicetur in Sion, id est, in specula, quae est Ecclesia, quae non praesentia diligens, sed futura prospiciens, in spe promissionum laetatur.

(Vers. 23.) In conveniendo populos in unum, et regna, ut serviant Domino. Factum est sanguine martyrum et gemitibus compeditorum, ut exauditis illis [Col. 0283B] qui erant in gemitibus et pressura, hanc nostris temporibus haberet Ecclesia libertatem, qua omnium gentium populi in fidei coeant unitatem, et regna quae persequebantur Christianos, jugo Christi subjecta sint.

(Vers. 24.) Respondit ei in via fortitudinis suae. Sive Sion, sive Jerusalem, quae est Ecclesia, in qua laus Domini celebratur, respondit ei, quem per fidem laudat, per spem, per charitatem. Nam vocationi ejus respondere, est credere atque obedire, et in praeceptis ipsius ambulare. In via fortitudinis: quia ab ipso est ut perseveretur inter omnes illecebras et labores. Exiguitatem dierum meorum annuntia mihi. Exignum est omne quod finitur et transit; vita enim temporalis in comparatione aeternitatis [Col. 0283C] exigua est: cujus dies ideo sibi [a 1Kb] annuntiari Ecclesia postulat, ut noverit se usque in finem saeculi esse mansuram, donec veniant illi dies qui nec numerum poterunt habere, [b 1Kb] nec terminum.

(Vers. 25.) Ne revoces me in dimidium dierum meorum. Non imminuantur, inquit, dies mei, quousque in consummationem saeculi spopondisti: donec plenitudo gentium introeat (Rom. XI, 25), et omnis Israel salvus fiat. In generatione et generationem anni tui. Ab initio usque ad consummationem sanctos Dei diversa saecula, alios et alios protulerant: quorum justificatio non est nisi in Christo, 378 per quem omnium generationum una generatio est, quam Deus aeternitatis facit esse participem: ut absque commutatione sit omnia in omnibus (I Cor. XV, 28).

[Col. 0283D] (Vers. 26, 27, 28.) Principio, Domine, terram fundasti, et opera manuum tuarum sunt coeli. Ipsi peribunt, tu autem permanes, et omnes sicut vestimentum veterascent, et sicut opertorium mutabis eos, et mutabuntur: tu idem ipse es, et anni tui non deficient. Vera aeternitas, et vera immortalitas non est, nisi in Deitate Trinitatis, cui quod est esse, perpetuum est: et neque per initium, neque per incrementum, [Col. 0284A] neque per defectum ullam recipit mutabilitatem. Creaturae autem, etiam illae quibus aeternitatem Creator dedit, vel daturus est, non penitus carebunt fine, dum illis finis est ipsa in augmentum facta mutatio (Sentent. 3). Et terra ergo, quam tu, Domine, fundasti, et coeli, qui opera sunt manuum tuarum, sicut vestimentum et opertorium veterascent et peribunt: non ut non sint, sed ut aliter sint; novatione scilicet substantiae, non defectione naturae. Tu autem idem ipse es, nec ab alio in aliud transis; quia tu es qui vere es, et qui in gloria tua nec minor potes esse, nec major; dans filiis servorum tuorum, ut ad non deficientes annos tuos valeant pervenire.

(Vers. 29.) Filii servorum tuorum inhabitabunt, [Col. 0284B] et semen eorum saeculum dirigetur. Filii servorum Dei, sunt filii justorum, filii patriarcharum, prophetarum, apostolorum, et martyrum; filii postremo totius Ecclesiae, quae corpus est Christi, et quae mater est omnium patrum, omniumque filiorum (Ephes. V, 23; Gal. IV, 26). Hi ergo in aeternitate annorum Dei habitabunt, et semen eorum in aeternum dirigetur. Semen autem eorum recte intelligitur opus justitiae ipsorum, quod debet unumquemque praecedere: quoniam sterilem et infructuosum illa aeternitatis beatitudo non recipit.



PSALMUS CII.

(Vers. 1.) Benedic, anima mea, Dominum: et omnia interiora mea nomen sanctum ejus. Tota Ecclesia cum suo capite, quod est Christus (Ephes. V, [Col. 0284C] 23), unus est homo: cujus proprium officium est in omni tempore benedicere Dominum, seque in laudem ejus, quem ex tota virtute sua diligit, cohortari. Interiora autem ejus sunt ratio intelligentiae, spes fidei, humilitas timoris, fortitudo charitatis; et si quae sunt aliae affectiones quibus mens in admirationem sui auctoris erigitur.

(Vers. 2.) Benedic, anima mea, Dominum: et noli oblivisci omnes retributiones ejus. Iterata cohortatio docet, numquam a Dei benedictione cessandum. Erit autem perseverans 379 benedictio, si retributionum ejus nulla umquam subrepat oblivio. Quae retributiones non secundum merita humana sunt factae. Nam damnatio peccatoribus debebatur: sed gratia praestita est malis, et salus perditis. Quoniam [Col. 0284D] Filius hominis venit quaerere et salvare quod perierat (Luc. XIX, 10); et non venit vocare justos, sed peccatores (Luc. V, 32), Benedicendus ergo est qui non solum non plectit malos, sed etiam bona pro malis reddit, et bonos facit.

(Vers. 3, 4, 5.) Qui propitius [c 1Kb] fit omnibus iniquitatibus tuis, qui sanat omnes languores tuos. Qui redimet de corruptione vitam tuam, qui coronat te in [Col. 0285A] miseratione et misericordia. Qui satiat in bonis desiderium tuum: renovabitur sicut aquilae juventus tua. Enumeratio retributionum Dei ostendit per quos gradus gratiae anima humana salvetur. Qui propitius fit, inquit, omnibus iniquitatibus tuis. Non ait, Omnibus virtutibus tuis: quae utique nullae ei inessent, nisi fieret remissio peccatorum. Quae ne rursus exsurgant, Sanat, inquit, omnes languores tuos. Qui autem sunt isti languores, nisi concupiscentiae malae, desideria carnalia, et morbi omnium vanitatum? De qua corruptione redimitur vita infirmorum: quia corpus mortis nostrae corpus factum est ipsius vitae, ut coronaret nos in miseratione et misericordia: sicut scriptum est, Miserebor cui misertus ero; et misericordiam praestabo, cui misericordiam praestitero (Rom. [Col. 0285B] IX, 15): ut intelligamus, per eamdem misericordiam dari coronas meritorum, per quam data sunt merita coronarum. Deinde additur. Qui satiat in bonis desiderium tuum. His enim curationibus perducta est anima ad desideria bona, ut spretis et abjectis carnalibus atque terrenis, spiritalia et coelestia concupiscat: quoniam Beati qui esuriunt justitiam, quia ipsi satiabuntur. Renovabitur ergo sicut aquilae juventus tua (Matth. V, 6); hoc est, a vetustate in novitatem, et in juventam a senectute mutaberis: ad similitudinem aquilae, quae depositis alis rostroque mutato, in novas vires redivivo vigore juvenescit.

(Vers. 6.) Faciens misericordias Dominus, et judicium his qui injuriam accipiunt. Novit Dominus, quod in hac vita servi ipsius laboribus injuriisque subjecti [Col. 0285C] sunt; sed vult eos esse mites, esse patientes; quia sicut misericors est ad liberandum, ita etiam justus ad judicandum. Dicens enim omnibus injuriam accipientibus, Mihi vindictam, et ego retribuam (Rom. XII, 19), non denegat opem qui denuntiat ultionem. Facit ergo Dominus misericordiam, 380 facit et judicium. Sed perfectorum est, etiam his qui injuriam fecerint, misericordiam magis quam optare vindictam.

(Vers. 7.) Notas fecit vias suas Moysi, filiis Israel voluntates suas. Magnum mirandumque mysterium est, ideo datam legem, ut crescente peccato (Rom. V, 20; Galat. III, 22) humiliarentur superbi, humiliati confiterentur, confessi sanarentur. Istae sunt viae occultae quas notas fecit Moysi, per quem [Col. 0285D] legem dedit, quia peccatum [a 1Kb] non haberet, ut superabundaret gratia: quam utique veri Israelitae intellexerunt, et [b 1Kb] a Deo revelante viderunt, quae ratio dispositionum, quod consilium divinarum fuerit voluntatum.

(Vers. 8.) Miserator et misericors Dominus: longanimis [Col. 0286A] et multae misericordiae. Quid tam longanimum, quid tam abundans [c 1Kb] quam Deus, qui in misericordia pluit super justos et injustos, et solem suum oriri facit super bonos et malos (Matth. V. 45)? Parcit contemptus, parcit negatus, et mavult vitam peccatoris quam mortem. Quoniam omnis longitudo patientiae ejus, eruditio est poenitudinis, et oblatio correctionis; nec ulla opera ipsius misericordia vacant, quando homini et mansuetudine consulit, et flagello (Sentent. 4).

(Vers. 9.) Non in finem irascetur, neque in aeternum indignabitur. Divina bonitas ideo irascitur, ne irascatur (Sentent. 5); et misericorditer adhibet temporalem severitatem, ne aeternam [d 1Kb] referat ultionem.

[Col. 0286B] (Vers. 10, 11, 12.) Non secundum peccata nostra fecit nobis, neque secundum iniquitates nostras retribuit nobis. Quoniam secundum altitudinem coeli a terra, confirmavit Dominus misericordiam suam super timentes se. Sicut coelum, inquit, protegit terram. sic timentes se protegit Deus, Quantum distat Oriens ab Occidente, longe fecit a nobis peccata nostra. Regenerationis haec virtus est, quae homines exuit peccatis et gratiae induit donis; ut vetustas occidat et veritas oriatur. Facta enim mutatione status, innocentia constituitur in oriente, peccata remaneat in occasum.

(Vers. 13, 14.) Sicut miseretur pater filiorum, ita misertus est Dominus timentium se. Quia ipse cognovit figmentum nostrum: memento quod pulvis sumus. [Col. 0286C] Qui personam suscipere dignatus est patris, nihil circa filios non misericorditer facit. Flagellet adoptatos, potius quam deserat abdicandos. Novit autem ipse quod nos fecerit, 381 et de quo lapsu in quem statum reformaverit, quantumque nos pluvis terrenae fragilitatis infirmet. Petitur ergo Deus, ut meminerit conditionis humanae, id est, ut misereri ipsius perseveret. Quoniam non ipse obliviscitur, sed ut nos gratiae ejus non obliviscamur facit.

(Vers. 15.) Homo tamquam fenum dies ejus, et sicut agri flos ita florebit. Non superbiat homo, cujus dies sunt sicut fenum paululum florens, et mox arescit: sed non desperet homo, cujus infirmitas a Dei virtute suscipitur. Verbum enim caro factum est (Joan. I, 14), ut flos qui in Adam erat caducus, in Christo [Col. 0286D] esset aeternus.

(Vers. 17, 18.) Misericordia autem Domini a saeculo et in saeculum super timentes eum: et justitia ejus in filios filiorum. Timentibus Dominum aeterna gaudia promittuntur. Et quia timor obedientiam parit, obedientia autem mandatorum gignit effectus; ideo justitia [Col. 0287A] Dei, hoc est, retributio super filios filiorum: qui melius intelliguntur in germine bonorum operum, quam in prole natorum; quos multi justi non habuisse noscuntur; et qui habuerunt, non omnes sunt, aut in omnibus gloriati. Custodientibus testamentum, et memoria retinentibus mandata ejus, ut faciant ea. Ille mandata Dei memoriter tenet, qui quod mandatis Dei continetur, operatur: nec falli potest in latitudine praeceptorum, cum in duobus mandatis tota Lex pendeat et Prophetae (Matth. XXII, 40).

(Vers. 19.) Dominus in coelo paravit thronum suum: et regnum ejus omnium dominabitur. Quid aliud significatur, nisi Domini descensio, et ascensio, et assumpti hominis in paterna sede consessio? cui genu omne flectitur coelestium, terrestrium, et infernorum, et [Col. 0287B] omnis lingua confitetur, quoniam Dominus Jesus Christus in gloria Patris est (Philip. II, 10 et 11).

(Vers. 20.) Benedicite Dominum, omnes angeli ejus, potentes virtutes, facientes verbum ejus ad audiendam vocem sermonum ejus. Potentes sunt verbo, qui verbi famulantur imperio: quia ipsius implentur virtute, cui serviunt.

(Vers. 21.) Benedicite Dominum, omnes virtutes ejus; ministri ejus facientes voluntatem ejus. Vera est confessio benedicentis, cum idem sonus est oris et cordis. Bene autem loqui et male vivere, nil aliud est quam sua se voce damnare (Senten. 6). Benedicendus ergo est Dominus ipsis maxime operibus, quibus sic debet uti conscientia, ut de ipsis in Domino glorietur (I Cor. I, 31).

[Col. 0287C] (Vers. 22.) Benedicite Dominum, omnia opera ejus, in omni loco dominationis ejus. Sicut nullus est locus qui non dominationi ejus 382 subjiciatur, ita nullus est locus in quo ejus debeat cessare benedictio. Benedic, anima mea, Dominum. Ipso versu psalmus conclusus est quo inchoactus: ut intelligamus perseverari in Dei benedictione debere, quae vere continuatur, si sine cessatione bene vivitur.



PSALMUS CIII.

(Vers. 1.) Benedic, anima mea, Dominum. Sicut in praecedente psalmo, ita etiam in isto, qui sequitur, vox est membrorum corporis Christi. Unus est homo, et cujus in una fide unum cor, et anima una est, cohortans et excitans se in laudem Dei: ut in contemplatione creaturarum magnificetur Creator. [a 1Kb] Domine [Col. 0287D] Deus meus, magnificatus es vehementer. Magnitudini Dei nec accedere aliquid, nec decedere potest: qui quod est, incommutabiliter semper est. Magnificatur ergo non sibi, sed nobis, tanto vehementius, quanto magis se intellectui nostro innotescere facit: ut non [Col. 0288A] illius gloria, sed admiratio nostra proficiat. Confessionem et decorem induisti. Induit se Dominus Deus noster confessionem et decorem, id est, induit se Ecclesiam, quae per confessionem deposuit foeditatem, et accepit decorem; ipsa enim confessio peccatorum decus est recte factorum.

(Vers. 2.) [b 1Kb] Circumamictus lumine, sicut vestimentum. Ipsa est vestis ejus, non habens maculam, neque rugam, et splendida facta per gratiam, quae et lux vocatur, dicente Apostolo, Fuistis aliquando tenebrae, nunc autem lux in Domino (Ephes. V, 8).

(Ibid.) Extendens coelum sicut pellem. Si facturam coeli secundum litteram cogitemus [c 1Kb] in similitudinem pellis extensae, celeritas quaedam demonstrata est, qua sine ulla difficultatis mora opus suum Creator [Col. 0288B] explicuit. Dixit enim, Fiat firmamentum inter aquam et aquam, et factum est sic (Genes. I, 6). Quoniam verbo Domini coeli firmati sunt, et spiritu oris ejus omnis virtus eorum (Psal. XXXI, 6). Si autem figuratam significationem annitamur inspicere, invenimus extendisse Deum coelum sicut pellem, cum intelligimus sanctam Scripturam coelum appellatam, [d 1Kb] cujus auctoritatem primo quasi firmamentum in Ecclesia sua posuit, et quam super omnem orbem terrarum per ministeria praedicantium, quasi pellem extendit. Pellis autem nomine significata est mortalitas ministrorum, manente ipsorum opere, per quod ubique veritas innotescit et invisibilitas 383 Dei per visibilia litterarum elementa intellecta conspicitur (Rom. I. 20).

(Vers. 3.) Qui protegis in aquis superiora ejus. Et [Col. 0288C] hoc secundum litteram bene intelligitur; quia jussit Deus ut fieret firmamentum inter aquas et aquas, factumque est sic; et pars aquarum resedit in terram, pars autem est coelo superposita, remota ab aspectu nostro, et fidei commendata (Gen. I, 6). Secundum vero figuram, [e 1Kb] qua Scripturam sanctam divina auctoritate firmamentum coelum accepimus, quod super orbem terrae, sicut pellis per famam praedicationis extenditur; superiora coeli protegi aquis in eo intelligamus, quod in hoc coelo, id est, in eloquiis praeceptisque divinis, nihil est sublimius charitate, quae inter Dei omnia dona supereminet. Diffusa est enim in cordibus nostris per Spiritum sanctum, qui datus est nobis (Rom. V, 5). Quae diffusio [f 1Kb] aquas sonat de quibus dicitur, Et in plateis tuis discurrent aquae; nemo [Col. 0288D] alienus communicet tibi (Prov. V, 16). Haec quippe aqua, id est, charitas Dei et proximi, propria et specialis virtus est piorum atque sanctorum: cum caeterae virtutes et bonis et malis possint esse communes (Senten. 7). Superiora itaque coeli his aquis [Col. 0289A] proteguntur, quia praeceptum charitatis super omnes coelos, id est, super omnes [a 1Kb] libros est, cui militat omnis lingua et omnis doctrina sanctorum. Protectio autem hujus aquae subjectum coelum Scripturarum [b 1Kb] non erat, sed suspendit: quia in gemino charitatis praecepto tota Lex pendet et Prophetae (Matth. XXI, 40).

(Ibid.) Qui ponis nubes ascensum ejus. Impletum est hoc visibiliter, cum in conspectu discipulorum Dominus nube susceptus, ascendit in coelum (Act. I, 9): et de resurrectione Apostolus loquens, dicit, Deinde nos qui vivimus, simul cum illis rapiemur in nubibus obviam Christo, et ita semper cum Domino erimus (I Thess. IV, 15, etc.). Sed videndum est quae sint illae nobes, quibus in coelum divinarum Scripturarum [Col. 0289B] ascenditur. Praedicatores utique veritatis, qui corda audientium a terrenis sensibus erigunt, et ad sublimitatem coelestis intelligentiae subvehunt. Ab istis nubibus verbum Dei diffundentibus vinea Domini sabaoth, quae est Ecclesia, fecundatur: ut accepta pluvia, edat fructum, et edat uvas, non spinas; et non sit talis vinea de qua dicit Dominus per Prophetam, Mandabo nubibus meis ne pluant super eam (Isai. V, 6); et qualis illa, cui dixerunt apostoli, Ad vos missi eramus; sed quia repulistis verbum Dei, imus ad gentes (Act. XIII, 46).

(Ibid.) Qui ambulat super pennas ventorum. 384 Potest ad litteram ita accipi, ut velocitatem verbi omnia pervagantis in hoc intelligamus, quod super ventorum pennas dicitur ambulare; quia velocius [Col. 0289C] nihil novimus ventis, quorum celeritas significata est nuncupatione pennarum: sed his pernicior est veritatis annuntiatio, quae attingit a fine usque ad finem fortiter, et disponit omnia suaviter (Sap. VIII, 1). Per figuratam autem significationem, ventorum nomine non absurde animae intelliguntur: non quia ejusdem naturae sint, sed quia similiter invisibiles. Quarum pennae sunt duo praecepta charitatis, quibus ad Dominum tendunt. Sed quia major et sublimior est Dei charitas qua dilexit nos, quam in eumdem nostra dilectio; ideo super pennas ventorum, hoc est, super charitatem animarum dicitur ambulare: quia charitatem nostram supergreditur charitas Dei: qui ipsam charitatem qua diligimus, diffudit in cordibus per Spiritum sanctum, qui datus est nobis (Rom. I, 5).

[Col. 0289D] (Vers. 4.) Qui facit angelos suos spiritus, et ministros suos ignem [c 1Kb] urentem. Secundum litteram non dubitamus esse spiritus nobis invisibiles ministros Dei, qui ab officio quod agunt, angeli nuncupantur. Spiritus enim naturae nomen est, angelus actionis. Hos itaque ministros suos Deus facit etiam ignem urentem, sive flagrantem: sicut legimus, ignem in [Col. 0290A] rubo apparuisse; et missum ignem desuper, et implesse quod praeceptum est ministerio exsecutionis angelicae (Exod. III, 2; Gen. XIX, 24; Levit X, 2, et alibi). Figurate vero spiritales quique in Ecclesia spiritus appellantur: qui fiunt angeli cum fiunt praedicatores et nuntii veritatis. Idemque sunt ignis, cum fervent spiritu, et eos quos exhortantur accendunt: duplicem habentes efficientiam, ut et illustrent animas, et adurant; cum eadem vi et ardorem virtutis injiciunt, et peccatorum spinas tribulosque consumunt.

(Vers. 5.) Fundavit terram super firmitatem ejus: non inclinabitur in saeculum saeculi. De terra ista laboriose asseritur, quod non inclinanda sit in saeculum saeculi, cum dictum sit, Coelum et terra transibunt [Col. 0290B] (Matt. XXIV, 35). Nam fundatam eam super firmitatem suam possumus ita intelligere, ut illa vis qua sustentatur et continetur firmitas ipsius dicta sit: quae licet abscondita a nobis sit, tamen recte creditur in sapientia et virtute Creatoris, qui omnia in se firmavit, in quo et omnia condidit (Heb. II, 10; Coloss. I, 16). Mystico vero intellectu accepimus terram Ecclesiam, cujus firmitas et fundamentum ejus, super quod fundata est terra, Christus est. Fundamentum 385 autem nemo potest ponere praeter quam quod positum est, quod est Christus Jesus (I Cor. III, 11). A quo fundamento non recedens, non inclinabitur in saeculum saeculi.

(Vers. 6.) Abyssus sicut vestimentum amictus ejus: super montes stabunt aquae. Terrae nomine Ecclesiam [Col. 0290C] intelleximus prophetatam, quae Christum habens fundamentum, non inclinabitur in saeculum saeculi. Verumtamen diluvio persecutionum (quae abyssi et aquarum nomine praesignantur), ita circumtegenda indicatur, ut quasi vestimento ab impugnantibus operienda sit populis: in tantum persecutione crescente, ut etiam super montes, id est, eminentissimos quosque sanctorum, attollenda sit oppressio persequentium.

(Vers. 7.) Ab increpatione tua fugient, a voce tonitrus tui formidabunt. Factum est hoc, cum Deus conterruit gentes increpationis suae tonitru. Cessaverunt enim impii Ecclesiam premere, et montes Dei, quorum sublimitas aquis superstantibus obtegebatur, iisdem aquis recedentibus, receperunt eminentiam. [Col. 0290D] Tonante enim Domino, formidaverunt aquae, et montes a diluvio exuti sunt.

(Vers. 8.) Ascendunt montes, et descendunt campi, in locum quem fundasti eis. Montes elationes aquarum sunt, id est, fluctus persequentium populorum: qui cum saevirent, montes erant; sed increpati quieverunt, et campi facti sunt, fundato ipsis loco in quo [Col. 0291A] cohiberentur. Qui locus intelligitur quaedam mensura formidinis, intra quam saevientium corda conclusa sunt; ut etiam si adhuc retinent infidelitatis suae amaritudinem, super dulces tamen aquas, id est, fideles populos nequeant elevari, neque revertentur tegere terram fluctus illi magni et amari. Acceperunt modum, quem non transgredientur, neque poterunt Ecclesiae inferre diluvium.

(Vers. 10.) Qui emittit fontes in convallibus. Super humilem et quietum requiescit Spiritus Dei (Isai. LXVI, 2): et Qui credit in me (inquit), flumina de ventre ejus fluent aquae vivae (Joan. VII, 37). Convalles ergo humilitatem significant, quae numquam sine fonte gratiae est. Non est autem insolens, ut qui montes sunt propter sancti Spiritus magnitudinem, [Col. 0291B] convalles sint propter sui spiritus humilitatem: sicut apostolus Paulus mons erat, dicendo: Non autem ego; et habebat fontem, dicendo: Sed gratia Dei mei mecum (I Cor. XV, 10).

(Ibid.) Inter medium montium pertransibunt aquae. Montes sunt praedicatores magni, qui de 386 humilitatis convallibus aquas veritatis emittunt. De qua abundantia nihil sibi ascribunt, nihil quasi proprium vindicant; sed communis et media est emanatio spiritalium fluentorum. [a 1Kb] Aut de aquis, id est, de praedicatione, nulla sit discordia montium, sed pax consensionis et societas charitatis faciat unum, et commune quod profluit.

(Vers. 11.) Potabunt omnes bestiae silvae. Vidimus quidem hoc etiam in ista creatura, bestias silvae bibere [Col. 0291C] de fontibus, et de rivis inter montes currentibus. Sed quia per haec quae omnibus nota sunt, quaedam significantur abscondita, quibus inventis studia spiritalium gaudeant; bestias silvae gentes intelligimus; quoniam saepe inveniuntur in Scripturis sanctis gentes indicatae nomine bestiarum. Sicut congregatae in arca Noe totius generis bestiae (Gen. VII, 2, 14), et discus quatuor lineis in visione Petri apostoli demissus de coelo, omnium plenus animalium (Act. X, 13), non aliud declaratur quam universi generis homines in unitate Ecclesiae congregandos. [b 1Kb] De his ergo aquis in medium montium pertranseuntibus, id est, de doctrina apostolica in medio fluente propter concordiam communionis omnis bestiae silvae. Omnes enim erant in arca, omnes in disco. Pertranseuntes [Col. 0291D] autem sunt aquae istae, quia omnis doctrina quae in hoc tempore dispensatur, transit; dicente Apostolo: Et scientia destruetur, et prophetia evacuabitur. Ex parte enim scimus, et ex parte prophetamus. Cum autem venerit quod perfectum est, quod ex parte est evacuabitur (I Cor. XIII, 8 et seq.).

(Ibid.) Suscipient onagri [c 1Kb] sitim suam. In onagris [Col. 0292A] majores fortioresque bestiae nominantur, quae de aquis praetereuntibus tantum suscipiunt quantum sitiunt. Sunt enim aquae istae ita sufficientes, ut et parva et magna animalia, quantum ex eis desideraverint, hauriant. Doctrina quippe apostolica, tam salubris, tamque vitalis, ut pro capacitate utentium neminem sui dimittat exsortem: quia sive parvuli, sive magni, sive infirmi, sive fortes, habent in ea unde alantur, unde satientur (Sent. 8).

(Vers. 12.) Super illos volatilia coeli inhabitabunt: de medio petrarum dabunt vocem suam. Sunt quaedam volatilia quae non habitant nisi super montes: et horum nomine spiritales animae significantur, aere libero, et coeli serenitate gaudentes: quibus tamen habitatio et pastus in montibus est. Montes enim sunt [Col. 0292B] prophetae, montes apostoli, montes omnes praedicatores veritatis, et sublimes quique doctores, a quibus qui spiritalis est non aberrat; sed in eis et cibum sumit et requiem. 387 Tales ergo aves in montibus, in quibus habitant, inveniunt petras, firmamenta quaedam praeceptorum. Sicut enim una illa petra Christus Verbum Dei (I Cor. X, 4), sic multa verba Dei, multae petrae: de quarum medio dant vocem suam, et illis sonantibus respondent et resultant petrae, cum disputationibus consonant testimonia Scripturarum.

(Vers. 13, 14.) Rigans montes de superioribus suis. Montes isti, quidquid de convallibus suis aquarum fundunt, quidquid vocum de medio dant petrarum, desuper acceperunt, et divina gratia sunt rigati, ut [Col. 0292C] et aquis et vocibus abundarent: quibus et sitientes implerent, et audientes delectarent, ea proferentes quae unicuique secundum mensuram capacitatis suae congruerent. De fructu operum tuorum satiabitur terra. Producens fenum jumentis, et herbam servituti hominum. Nemo glorietur in operibus suis, quasi de proprio habeat quod habet, sed qui gloriatur, in Domino glorietur (I Cor. I, 31); quia non meritorum suorum, sed gratiae fructus est unde satiatur. Terra igitur justificata, et supernis rigationibus fecundata, producit fenum jumentis, et herbam servituti hominum; ut agri Dominici cultoribus semen verbi seminantibus necessaria praebeantur, et qui Evangelium annuntiant, de Evangelio vivant. Perceptores enim spiritalium, debitores sunt carnalium, quae feni et herbae [Col. 0292D] nomine significata sunt. Nam quis umquam militat suis stipendiis? aut quis plantat vineam, et de fructu ejus non edet? vel quis pascit gregem, et de lacte gregis non percipit (I Cor. IX, 11)? Praebenda ergo sunt pabula praesidentium servituti. Quoniam praedicatores verbi, et jumenta, et servi sunt: et qui suscipit justum in nomine justi, mercedem justi accipiet. Qui [Col. 0293A] suscipit prophetam in nomine prophetae, mercedem prophetae accipit; et qui dederit calicem aquae frigidae uni ex his minimis, tantum in nomine discipuli, amen dico vobis, non perdet mercedem suam (Matth. X, 41, etc.).

(Vers. 15.) Ut educat panem de terra, et vinum laetificet cor hominis. Terra fenum producit, ut panem de terra producat: plebes scilicet sanctae pie servientibus sibi serviunt; et praebentes carnalia, accipiunt spiritalia a praedicatoribus verbi Dei (I Cor. IX, 11), qui est panis qui de coelo descendit (Joan. VI, 41): per quos adhuc in terra ambulantes, et terrenum corpus portantes, propter quod et ipsi terra dicuntur, calix praeclarus et inebrians ministratur (Psalm. XXII, 5): ut bibentes sancti Spiritus laetitia repleantur. [Col. 0293B] Ut exhilaretur facies in oleo. Gratia quaedam, quae est hominum ad homines, praecipua ad conciliandum sanctum amorem, oleum dicitur; in nitore divino, quo totum ungitur corpus Christi, qui principaliter unctus, et fons hujus est olei. Et panis cor hominis confirmat. Manifestavit de quo pane loqueretur. Panis enim 388 visibilis ventrem satiat, stomachumque confirmat. Iste autem cibus, cordis est et animae fortitudo, de quo ipse Dominus dicit: Ego sum panis vivus, qui de coelo descendi (Joan. VI, 41).

(Vers. 16.) Saturabuntur ligna campi. De ista gratia saturabuntur ligna campi, id est, plebes Judaeorum. Et cedri Libani, quas plantasti. Satiabuntur hac gratia non solum humiles hujus mundi, sed etiam [Col. 0293C] nobiles atque sublimes; qui propter excellentiam suam dicuntur cedri: sed quas plantavit Dominus, qui etiam de divitibus et illustribus, multos justificavit.

(Vers. 17.) Illic passeres nidificabunt: fulicae domus dux est eorum. In istis cedris Libani, quas gratia Dei plantat et satiat, nidificabunt passeres: hi scilicet qui elegerunt humilitatem, et relictis quae habebant, aut venditis, nihil sibi in hoc saeculo reservarunt; sed divitum Christianorum domibus agrisque suscepti, necessariis solatiis adjuvantur. Qui tamen, licet in cedrorum altitudine requiescant, non ipsis cedris ducibus utuntur; sed fulicae domus dux est eorum. Domus autem fulicae, quae marina est avis, non est in terrae foraminibus, neque in ramis arborum; sed [Col. 0293D] in petra, quae aquis sit circumdata. Petra vero intelligitur Christus (I Cor. X, 4), qui exemplum patientiae praebuit humilibus et passeribus: quorum ipse est fortitudo, ut circumfrementibus fluctibus non moveantur; et si quid in cedris Libani offenderit, fulicae domum sequantur.

(Vers. 18.) Montes altissimi cervis, petra refugium hericiis. Cervi sunt magni et praecipui spiritales, qui mandatorum Dei sublimissima quaeque sectantur, et in montibus habitant Scripturarum. Sed et qui excelsa [Col. 0294A] tenere non possunt, habent humilitatis suae refugium; ac licet sint minutis quibusdam peccatis hispidi et spinosi (quod significatum est hericiorum nomine), tamen et ipsi suscipiuntur a petra, quae sive in montibus, sive in mari, sive in convallibus, omnium est ubique praesidium.

(Vers. 19.) Fecit lunam in tempore. Fundavit Dominus Ecclesiam, quae per temporalia transit ad aeterna; et quamvis ad claritatem destinata sit perpetem, mutationibus tamen, dum hic degit, obnoxia est. Sol cognovit occasum suum. Christus agnovit passionem suam. Occasus Christi, passio Christi est. Sed numquid sol sic occidit, ut non oriatur? Numquid qui dormit, non adjiciet ut resurgat (Psal. XL, 9)? Quid est autem: Agnovit occasum suum (Isai. LIII, 7); [Col. 0294B] nisi, placuit ei ut moreretur? Voluntate enim suscepit crucem et mortem; et sicut aliena sunt ab ejus notitia quae ipsi non placent, ita ea quae voluntati ipsius congruunt novit atque cognoscit.

(Vers. 20, 21.) Posuisti tenebras, et facta est nox. Cum passus esset Dominus, conturbata sunt tenebris formidinis corda apostolorum; et quaedam illic nox facta est, cum occisus est 389 qui Redemptor omnium videbatur. Ibi pertransibunt omnes bestiae silvae. Catuli leonum rugientes ut rapiant, quaerentes a Domino escam sibi. In hac nocte desperationis, et in his tenebris ignorantiae insidiabantur bestiae silvae, id est, maligni spiritus; et catuli leonum, hoc est, saeviores quique daemonum, furentes ad rapiendos in escam suam, quos in tenebris infidelitatis invenerint. Quibus [Col. 0294C] tamen nihil [a 1Kb] noxie inferre possunt, nisi Deus permiserit: et ideo ab ipso petunt rapiendi potestatem, cujus judicio homo inimicis suis aut castigandus traditur, aut probandus.

(Vers. 22.) Ortus est sol, et congregati sunt: et in cubilibus suis [b 1Kb] collocabuntur. Ortus est sol, quia occidit sol: id est, Christus mortuus surrexit, et universum mundum claritatis suae manifestatione implevit: et quamvis in cordibus infidelium tenebrae perseverent, Ecclesia tamen toto orbe terrarum, cui sol est ortus, in lumine est. Unde illi spiritus, qui ad persequendos Christianos impiorum animos incitant, in tanta luce ubique receptae veritatis saevire non audent, in sua cubilia congregati, intra infidelium corda cohibentur.

[Col. 0294D] (Vers. 23.) Exivit homo ad opus suum, et ad operationem suam usque ad vesperam. Quia modo in pace Ecclesiae homo Dei, justitiae Dei serviens, libere agit, et ad profutura sibi opera securus egreditur usque ad vesperam. In fine enim mundi erit quaedam contenebratio persecutionis [c 1Kb] externae.

(Vers. 24.) Quam magnificata sunt opera tua, Domine! Omnia in sapientia fecisti. Admiratio haec, qua magnificentia stupetur operum divinorum, ad utramque conditionem pertinet, id est, et mundi hujus, et [Col. 0295A] Ecclesiae. Quia temporalium pulchritudo gloriam significat aeternorum, et per visibilia, ea quae non apparent intellecta conspiciuntur (Rom. I, 20; Heb. I, 10; et II, 10; Coloss. I). Omnia autem in sapientia fecisti, id est, in Christo facta sunt, qui est Dei virtus et Dei sapientia. Repleta est terra creatura tua. Late oculis apparet, et multipliciter spectabilis est pulchritudo mundana, quae sapientiam et virtutem sui testatur auctoris. Sed illam magis creaturam debemus attendere, de qua dicit Apostolus, Si qua igitur in Christo nova creatura, vetera transierunt, ecce facta sunt [a 1Kb] nova (II Cor. V, 17). Venit enim qui renovaret opus suum, qui conflaret argentum suum, qui formaret monetam suam. Et videmus plenam terram Christianis in eum credentibus, et ad spem [Col. 0295B] novi saeculi, relicta praeterita vanitate, currentibus.

390 (Vers. 25, 26.) Hoc mare magnum, et spatiosum; illic repentia, quorum non est numerus. Licet ad novum saeculum nova creatura pertineat, in hac tamen vita peregrinatur, et non potest ad patriam suam, nisi per hoc magnum et inquietum mare inter pericula navigare: insidiante innumerabilium repentium dolo, hoc est multarum tentationum incursu: a quibus cavendum est, ne dum repunt, subrepant; et non recedendum a ligno crucis, in quo hoc saevum mare sub Christi gubernaculis transeatur. Animalia pusilla et magna; illic naves commeabunt. In hoc mari sunt infideles; et inter aquas amaras sterilesque versantur pusilli et magni, id est, et infirmi, et primates istius saeculi: qui licet Christianae religioni [Col. 0295C] adversentur, tamen inter ipsos tutus est nostrarum navium commeatus; hoc est, inter procellas et fluctus maris, gubernante Christo, Ecclesiarum tutus est cursus. Draco iste quem formasti ad illudendum ei.

In mari isto magno, ubi sunt repentia, quorum non est numerus, ubi animalia pusilla et magna, ubi etiam nostrarum navium commeatus; ibi est et draco, qui de summis in ima dejectus judicio Dei, ad hoc ex angelo diabolus factus est, ut malitiae et nequitiae ipsius a sanctis illuderetur. Qui etsi indesinenter habet nocendi cupiditatem, nemini tamen plus tentationum potest inferre quam sinitur.

(Vers. 27, 28, 29) Omnia a te exspectant, Domine, ut des illis cibum in tempore opportuno. Dante te, illi [Col. 0295D] colligent. Universis repentibus, cunctis animalibus, atque ipsi draconi non suppetit cibus, nisi quem Dominus dederit. Quamvis enim draco semper sit cupidus ad vorandum, vorare tamen non potest, nisi quod Deus justus ciborum omnium distributor esui ejus addixerit. Est autem esca ipsius terra (Genes. III, 14). Non igitur edendus dabitur, qui terra non fuerit, hoc est, qui non se terrenis cupiditatibus actibusque dediderit. Aperiente te manum tuam, universa [Col. 0296A] replebuntur bonitate. Avertente autem te faciem tuam, turbabuntur. Apertio manus Dei revelatio est Christi. Manus enim Domini Christus est. Et brachium Domini cui revelatum est (Isai. LIII, 1)? Quod cui revelatur, illi aperitur; et cui aperitur, bonitate impletur. Utque hanc bonitatem desuper accepisse se noverit, nonnumquam Dominus avertit faciem suam: et qui videbatur plenus bonitate, turbatur; ut per subitam 391 inopiam intelligat, illam boni abundantiam non sibi fuisse de proprio. Auferes spiritus eorum, et deficient; et in pulverem suum revertentur.

Qui in se gloriabantur, docentur detumescere: aufertur ab eis spiritus superbiae, ut convertantur in pulverem suum, agnoscentes quod terrae sint, et [Col. 0296B] poenitentes quod superbierint, ut rursus bonitate repleantur.

(Vers. 30.) Emitte Spiritum tuum, et creabuntur, et renovabis faciem terrae. Ipsius enim sumus figmentum, dicit Apostolus, creati in operibus bonis, quae praeparavit Deus, ut in illis ambulemus (Ephes. II, 10). A Spiritu Dei accepimus gratiam, ut justitiae vivamus. Deus enim justificat impium, et renovat faciem terrae, condens in toto mundo novam creaturam per spiritum gratiae, ut deposito vetere homine, in novitate vitae ambulemus.

(Vers. 31.) Sit gloria Domini in aeternum: laetabitur Dominus in operibus suis. Deo ergo sit gloria, Deus laetetur in operibus suis. Quia si quid laudandum, si quid laetandum ab homine agitur, opus Dei [Col. 0296C] est, et munus gratiae ejus, qui aufert spiritum superbum, et dat Spiritum sanctum.

(Vers. 32.) Qui aspicit terram, et facit eam tremere; qui tangit montes, et fumigabunt. Haec opera Dei convertentis aversos, ut aspiciat ad terram praefidentem sibi, ac de suis viribus praesumentem, et faciat eam tremere, et hanc sibi esse causam tremoris agnoscat, quia Deus [b 1Kb] in ipso operatur ut bona sit, quo se avertente defecerat. Eodem autem opere tanguntur et montes, id est, sublimiores quidam, et potentiores hujus saeculi: et fumigabunt, id est, dabunt Deo confessionem, et preces ipsorum ad Deum, qui illos tetigit, quasi fumus ascendit.

(Vers. 33.) Cantabo Domino in vita mea; psallam Deo meo, quamdiu sum. Omnia, inquit, ad laudem [Col. 0296D] Dei referam, et Dominum in omnibus operibus suis sine fine laudabo.

(Vers. 34.) Suavis sit ei disputatio mea; ego autem jucundabor in Domino. Suavis est Domino disputatio illius qui per humilem confessionem se indicat scienti Deo, et cui se indicat nescienti Deus. De hac autem tali disputatione oritur delectatio: quia confessio non in se gloriantis, in agnitionem Dei proficit.

[Col. 0297A] (Vers. 35.) Deficient peccatores a terra, et injusti, ita ut non sint. Iracundiae et odii videtur esse vox ista: sed est praecipuae charitatis. Hoc enim ait quod et supra, ut auferatur spiritus superborum, et deficiant: et mittatur in illos Spiritus 392 Dei, ut fiat nova creatura, deficiente malitia, non pereunte substantia. Qui enim, cum esset impius justificatus est, non erit impius, sed erit justus. Benedic, anima mea, Dominum. Benedicat anima fidelis in omnibus Deo, et qui gloriatur, in Domino glorietur (I Cor. I, 31).



PSALMUS CIV. Primus hic psalmus praenotatur HALLELUIA, quod est, [a 1Kb] Laudate Dominum: ideo a laude coepit.

(Vers. 1.) Confitemini Domino, et invocate nomen ejus. Laudate, inquit, Dominum, et invocate; semper [Col. 0297B] enim invocationem debet praeire laudatio, quae hic dicta confessio est. Annuntiate in gentibus opera ejus. Evangelistis hoc dicitur in propheta, ut universo mundo Christus annuntietur.

(Vers. 2, 3, 4.) Cantate ei, et psallite ei. Hoc est, verbo et opere praedicate: quoniam ore canitur, manibus autem psallitur. Narrate omnia mirabilia ejus. Laudamini in nomine sancto ejus. Opera, inquit, Dei confitendo narrate: et in operibus vestris sic estote laudabiles, ut Deus laudetur in vobis. Laetetur cor quaerentium Dominum. Quaerite Dominum, et confirmamini.

Dominum quaerens, gaudium quaerit: sic ergo quaeratur, ut non de se, sed de Deo gaudeat et confortetur. Accedendo enim ad Dominum, et illuminabitur [Col. 0297C] ignorantia, et corroborabitur infirmitas; data sibi et intelligentia qua videat, et charitate [b 1Kb] qua ferveat (Sent. 9). Quaerite faciem ejus semper. Facies pro praesentia ponitur, sicut facies venti (Psal. XVII, 43), et facies ignis (Psal. LXVII, 3). Praesentia ergo Dei semper quaerenda est: et perseveranti studio agendum ut qui praesentem se tribuit, non recedat. Hoc autem in ista vita fides quaerit, spes invenit, charitas vero obtinet in vita aeterna, ubi amor verae praesentiae nec minuitur, nec finitur.

(Vers. 5, 6.) Mementote mirabilium ejus quae fecit, prodigia ejus et judicia oris ejus. Semen Abraham servi ejus, filii Jacob electi ejus. Quia multum est paucisque possibile est, secundum id semper Deum quaerere, quod ipse de se ait, Ego sum qui sum [Col. 0297D] (Exod. III, 14); secundum id saltem a parvulis est quaerendus, quod ipse ait, Ego sum Deus Abraham, et Deus Isaac, et Deus Jacob, hoc mihi nomen est in aeternum (Ibid., 15). Mementote ergo mirabilium ejus quae fecit, qui 393 semen estis Abrahae; et filii ejus Jacob quem elegit Deus. Ut si altius Deum non potestis desiderare, vel secundum ea quae cum patribus vestris operatus est, praesentiam ipsius expetatis.

[Col. 0298A] (Vers. 7.) Ipse Dominus Deus noster, in omni terra judicia ejus. Manifestavit quod hi essent filii Abraham, qui essent filii promissionis (Rom. IX, 8), dicendo, In omni terra judicia ejus: quia in toto mundo fuerant filii Abrahae, quos nunc sermo propheticus cohortatur ut meminerint mirabilium Dei.

(Vers. 8-11.) Memor fuit in saeculum testamenti sui, verbi quod mandavit in mille generationes; quod disposuit Abraham, et juramenti sui ad Isaac. Et statuit illud Jacob in praeceptum, et Israel in testamentum aeternum, dicens, Tibi dabo terram Chanaan, funiculum haereditatis vestrae. Per ea quae transierunt, significantur ea quae manebunt; et per imaginem veteris testamenti, confirmata est promissio haereditatis aeternae, per verbum quod mandavit Deus in mille [Col. 0298B] generationes, hoc est, in omnes. Nam ut nihil vacui praetermitteret, eum numerum posuit generationum, quem constat nec ab ipso Adam usque ad finem mundi posse compleri, donec omnes generationes finiantur, quae ex abundanti millenario numero comprehensae sunt. Verbum mandati permanet: id est, verbum fidei, cui promissa est haereditas aeterna. Quod enim ait, Tibi dabo terram Chanaan, non mandatum est, sed promissum: mandatum autem est, ut justus ex fide vivat (Habac. II, 4), cui patria aeterna promittitur nomine cujusdam terrae, cujus dum non est perpetua possessio, certum est quia alia significatur.

(Vers. 12-15.) Cum essent numero brevi, paucissimi, et incolae in ea, id est, in terra Chanaan, transierunt [Col. 0298C] de gente in gentem, de regno in populum alterum. Non reliquit hominem nocere illis, et corripuit pro eis reges. Nolite tangere christos meos, et in prophetis meis nolite [c 1Kb] malignare. Quando, inquit, in terra Chanaan habitaverunt patres Abraham, et Isaac, et Jacob, peregrini erant illic, prius quam illam acciperent in haereditatem: et cum essent paucissimi, transierunt de gente in gentem sine noxa. Non enim permisit Deus ut quisquam illis noceret: ita ut ipsa protectio Dei dicere [d 1Kb] videretur, Nolite tangere christos meos, et caetera. 394 Quae verba etsi non sunt in historia, fuerunt tamen in ipso rerum effectu: cum divinitus hoc ageretur in cordibus alienigenarum, ut electi Dei essent illaesi. Qui ideo jam tunc christi dicti sunt, cum adhuc in usu chrisma non esset: quia et [Col. 0298D] ipsi in ea vivebant fide quae erat novissimis temporibus revelanda. Ab initio enim omnibus sanctis non nisi in Christo, justificatio fuit.

(Vers. 16, 17.) Et vocavit famem super terram, et omne firmamentum panis contrivit. Misit ante eos virum, in servum venumdatus est Joseph. Per hanc dispositionem factum est ut transirent de gente in gentem, [e 1Kb] de regno in populum alterum. Quod autem vocavit famem, non sic accipiendum quasi fames [Col. 0299A] aliqua persona sit, vel res substantialis et vivens, quae imperio vocantis acta sit, cum fames nihil aliud sit quam ex inedia contracta pernicies: sed vocata dictum est, pro facta. Vocat enim Deus quae non sunt, tamquam quae sint (Rom. IV, 17); quae non ideo vocata sunt quia erant, sed ideo [a 1Kb] erunt quia vocata sunt: id est, existere jussa sunt per eum qui fecit quae futura sunt (Isai. XLV, 11, sec. LXX). In eo vero quod misit ante eos virum, in servum venumdatus est Joseph, diligens inspectio necessaria est, qua videamus quomodo malis operibus hominum bene utatur: cum homines bona opera Dei ad instrumentum malitiae suae transferant.

(Vers. 18, 19.) Humiliaverunt in compedibus pedes ejus: ferrum pertransivit animam ejus; Donec veniret [Col. 0299B] verbum ejus, eloquium Domini inflammavit eum. Compedes quidem Joseph accepisse non legimus, sed dubitandum non est de eo, quod licet historia praetermiserit, tamen propheta non tacuit. In ferro autem, quod pertransiisse animam ejus dixit, tribulationem durae necessitatis debemus accipere. Quae tribulatio tam diu mansit, donec implerentur somnia, quae verbo ipsius fuerant interpretata, et per quae commendatus est regi, ut etiam ipsi futura praedicaret (Gen. XLI, 25, etc.). Ne quis autem haec homini tribueret, non gratiae Dei, congruenter adjectum est, eloquium Domini inflammavit eum; ut etiam ipse intelligatur sancto Spiritu [b 1Kb] feruisse.

(Vers. 20.) Misit rex et solvit eum, princeps populorum, et dimisit eum. Ipse est rex, qui princeps populorum: [Col. 0299C] solvit eum compeditum, dimisit inclusum.

(Vers. 21, 22.) Constituit eum dominum domus suae, et principem omnis possessionis suae; ut erudiret principes ejus sicut semetipsum, et seniores ejus prudentiam doceret. 395 Ne hoc quidem in illa sublimitate Joseph historia refert, quod Aegyptios senes sapientia imbuerit spiritali. Sed qui fieri posset ut vir tantus, unius veri Dei cultor, alendis tantummodo Aegyptiorum corporibus, et solis terrenis rebus prospiciendis esset intentus, non autem curaret ut eorum quos habebat subditos etiam animos erudiret?

(Vers. 23.) Et intravit Israel in Aegyptum, et Jacob accola fuit in terra Cham. Quod est Israel, hoc est Jacob; et quod est Aegyptus, hoc terra Cham. De semine enim Cham filii Noe exorta est gens Aegyptiorum, [Col. 0299D] apud quos peregrinati sunt Israelitae. Si autem quaeritur quomodo de regno in populum alterum transiisse dicantur, cum terram Chanaan necdum in regnum accepissent; potest per anticipationem, id est, prolepsim, sic dictum accipi, ut quod futurum erat, quasi factum dictum sit.

(Vers. 24.) Et auxit populum suum vehementer, et [Col. 0300A] firmavit eum super inimicos ejus. Quod breviter praemissum est, Firmavit populum suum super inimicos ejus, tamquam quaereremus quomodo factum sit, incipit dicere, donec id etiam narrando determinet.

(Vers. 25.) Et convertit cor eorum, ut odissent populum suum, ut dolum facerent in servos ejus. Cor Aegyptiorum non Deus depravavit a recto; sed cum sponte mali essent, et tales ut possent invidere felicibus, in odium illos Hebraeorum convertit beneficentia sua, qua populum suum multiplicabat. Benefaciendo autem suis, Aegyptios ad eorum inimicitias incitavit; non ipsos malos faciendo, sed istis bona quae malos urerent largiendo.

(Vers. 26, 27.) Misit Moysen servum suum, et Aaron, [c 1Kb] et quem elegit ipsum. Posuit in eis verba signorum [Col. 0300B] suorum, et prodigiorum in terra Cham. Multa sine ullis verbis facta sunt, vel virga, vel manu extenta, vel favilla in coelum missa. Sed quia illa ipsa [d 1Kb] sine verbo facta sunt, non erant ab aliquibus significationibus vacua, sicut verba quae loquitur: ideo etiam ipsa dicta sunt verba, non vocum et sonorum, sed signorum et prodigiorum.

(Vers. 28.) Misit tenebras, et obscuravit; et non exacerbaverunt sermones ejus. Id est, Moysen et Aaron Aegyptii, quamvis essent durissimi, patienter tulerunt, donec omnia quae Deus facere disposuerat complerentur.

(Vers. 29, 30.) Convertit aquas eorum in sanguinem, et occidit pisces eorum. 396 Dedit terra eorum ranas in penetralibus regum ipsorum. Hyperbolicos dictum [Col. 0300C] est, tamquam ipsam terram eorum convertisset in ranas.

(Vers. 31.) Dixit, et venit coenomyia, et cyniphes in omnibus finibus eorum. Si quaeritur quando dixerit, in verbo ejus erat antequam fieret; et sine tempore ibi erat, quo tempore fieret.

(Vers. 32, 33.) Posuit pluvias eorum grandinem, ignem comburentem in terra ipsorum. Et percussit vineas eorum, et ficulneas eorum, et contrivit lignum finium eorum. Hoc vi grandinis et fulminibus factum est. Unde et ignem dixerunt comburentem.

(Vers. 34.) Dixit, et venit locusta et bruchus, cujus non erat numerus. Una plaga est locustae et bruchi; quoniam altera est parens, altera fetus.

(Vers. 35.) Et comedit omne fenum terrae eorum. [Col. 0300D] Etiam fenum fructus est, sicut loqui Scriptura consuevit, quae etiam segetes frugum fenum appellat.

(Vers. 36.) Et percussit omnem primogenitum in terra eorum, primitias omnis laboris eorum. Haec plaga novissima est, excepta morte in mari Rubro. Quae plagae cum sint decem, nec omnes commemoratae sunt, nec eodem ordine quo in Moyse leguntur. Libera [Col. 0301A] est enim prophetica laudatio a lege narrationis historicae.

(Vers. 37.) Et eduxit eos in argento et auro. Dolus quidem quo Aegyptii decepti sunt ut argentum et aurum Hebraeis discedentibus darent (Exod. XI, 35), non ad praeceptum, nec ad inspirationem Dei referendus est; sed ad promissionem tantum, qua carnales quoque hac decipi cupiditate pateretur. Verumtamen habeat aliquid fraus ista justitiae, quae ab iniquis hoc quodammodo abstulit, quod pro mercede multorum operum debebatur. Et non est in tribubus eorum infirmus. Etiam hoc magnum beneficium Dei fuit, ut in illa profectione nullus esset infirmus, corpore scilicet, non animo.

(Vers. 38.) Laetata est Aegyptus in profectione [Col. 0301B] eorum: quia incubuit timor eorum super eos. Intelligendum quod hoc tunc factum sit, quando oppresso aquis Pharaone cum exercitu suo, residui Aegyptiorum timere potuerunt ne ad delendos eosdem Hebraei revertentur: quibus profectis in longinquiora, causas habuerunt laetandi.

(Vers. 39, 40.) Expandit nubem in protectione eorum; et ignem, ut luceret eis per noctem. Petierunt, et venit coturnix. Quae utique caro est. [a 1Kb] Quae petitio non 397 querulorum, sed electorum praestita est, ad carnalium murmura comprimenda. Quoniam hic psalmus non de eis loquitur in quibus non est beneplacitum Deo; sed de fide filiorum promissionis, propter quos etiam illi juvabantur. Et pane coeli saturavit eos. Id est, manna.

[Col. 0301C] (Vers. 41.) Disrupit petram, et fluxerunt aquae: abierunt in sicco flumina. His omnibus beneficiis Dei, fidei Abrahae meritum commendatur.

(Vers. 42, 43, 44.) Quoniam memor fuit verbi sancti sui, quod locutus est ad Abraham puerum suum. Et eduxit populum suum in exsultatione, et electos suos in laetitia. Et dedit illis regiones gentium, et labores populorum possederunt. Tamquam quaereremus, [b 1Kb] cui bono ista data sint: ne hoc ipsum putaretur summum bonum, quod ista felicitas temporalium rerum data est; continuo eam ad aliud retulit, ubi summum bonum oportet inquiri.

(Vers. 45.) Ut custodiant justificationes ejus, et legem ejus requirant. Ergo intelligendum est, Dei servos, et electos filios promissionis, imitantes fidem [Col. 0301D] Abrahae, propterea ista bona terrena sumere a Domino, ut non in eis luxu diffluant, sive perversa securitate torpescant: sed ideo habeant haec omnia ex divina misericordia praeparata, in quibus quaerendis possent negotiosissimis laboribus occupari; ut ad hoc vacent, unde bonum aeternum possit acquiri. Hoc est, Ut custodiant justificationes ejus, et legem ejus requirant.



PSALMUS CV.
[Col. 0302A]

HALLELUIA.

(Vers. 1.) Confitemini Domino, quoniam bonus, quoniam in saeculum misericordia ejus. Duo isti psalmi CIV et CV ita inter se conjuncti sunt, ut in uno eorum qui praecedit, commendetur populus Dei in electis ejus, de quibus nulla querela est, et in quibus beneplacitum est Domino (I Cor. X, 5): in isto autem qui sequitur hi commemorantur qui in eodem populo amaricaverunt; nec tamen etiam ipsis misericordia Dei defuit. Dicuntur autem ista ex eorum persona qui veniam conversi precantur; et exempla commemorantur illorum in quos etiam peccatores dives apparuit misericordia Dei. Incipit ergo iste psalmus, sicut ille, Confitemini Domino; sed ibi sequitur, [Col. 0302B] et invocate nomen ejus: hic autem, Quoniam bonus, quoniam in saeculum misericordia ejus. Confessio igitur peccatorum habet laudationem Dei: quoniam qui indulgentiam petit, cum spe debet orare, et cum 398 laude ejus misericordiae quam credit aeternam.

(Vers. 2.) Quis loquetur potentias Domini, auditas faciet omnes laudes ejus? Quis enarrabit opera omnipotentis misericordiae Dei, vel poterit facere ut omnes laudes ipsius audiantur? Quia quod ore promitur, et quod opere agitur, in laudem Dei dicendum est, atque faciendum.

(Vers. 3.) Beati qui custodiunt judicium, et faciunt justitiam in omni tempore. Justitia et judicium tam similia sibi sunt atque vicina, ut quodlibet eorum pro altero poni possit. Verumtamen si proprietas eorum [Col. 0302C] diligentius servanda sit, judicium custodire dicendus est, qui recte judicat; justitiam vero facere, qui recte agit.

(Vers. 4.) Memento nostri, Domine, in beneplacito populi tui. Id est, ut in eis simus in quibus beneplacitum est tibi: quia non in omnibus illis beneplacitum est Deo (I Cor. X, 5). Visita nos in salutari tuo. Hoc est, in Christo tuo, in quo peccata dimittuntur, et animae sanantur, ut custodiant judicium, faciantque justitiam.

(Vers. 5.) Ad videndum in bonitate electorum tuorum, ad laetandum in laetitia gentis tuae. Visita nos, inquit, ad videndum, id est, illumina nos, ne simus caeci, et extra bonitatem electorum tuorum. Quoniam oculi interiores recta vident, aequitatem vident, [Col. 0302D] bona concupiscunt. In hac ergo bonitate fac et nos videre, et laetari in laetitia populi tui, quae non est praeter te: quia omnes tui non gaudent nisi de te. Ut lauderis cum haereditate tua. Id est, ut omnia bona haereditatis tuae, quam elegisti et adoptasti, ad tuam gloriam laudemque referantur. Quia quos visitas in salutari tuo, laudari nisi in tua laude non possunt, qui eos laudabiles facis.

[Col. 0303A] (Vers. 6.) Peccavimus cum patribus nostris, injuste egimus, iniquitatem fecimus. Dupliciter intelligi potest, quod peccaverint posteri cum patribus suis, tanto antiquioribus: sive quia in lumbis patrum erant, quando illi in Aegypto fuerunt; quia et Levi cum Abraham decimatus est: sive quia imitatores fuerunt per similitudinem contumaciae, et cum illis peccaverunt, quos suis moribus retulerunt (Hebr. VII, 2).

(Vers. 7.) Patres nostri in Aegypto non intellexerunt mirabilia tua, non fuerunt memores multitudinis misericordiae tuae. Et intellectum redarguit, et memoriam. Intellectu quippe videre debuerunt ad quorum bonorum aeternitatem per illa temporalia vocarentur; memoria vero ad hoc saltem instrui debuerunt, [Col. 0303B] ut mirabilium Dei non obliviscerentur: cum ad confirmationem 399 eorum multum posset valere beneficiorum Dei fidelis recordatio. Et irritaverunt, ascendentes in mare, in mare Rubrum. Ascendentes dictum est pro terrae positione, quae talis est, ut descensio dicatur in Aegyptum de terra Chanaan, et in eam de Aegypto ascensio.

(Vers. 8, 9.) Et salvavit eos propter nomen suum, ut notam faceret potentiam suam. Et increpuit mare Rubrum, et siccatum est. Non legitur ulla vox facta qua siccaretur mare: potentia ergo qua id factum est increpatio dicta est. Et eduxit eos in abyssis, sicut in deserto. Quia siccitate factum erat sicut desertum, ubi fuerunt abyssi.

(Vers. 10.) Et salvavit eos de manu odientium, et [Col. 0303C] redemit eos de manu inimici. Quid pretii datum est in hac redemptione? An prophetia est, quod in figura baptismi hoc factum sit, ubi redimimur de manu diaboli magno pretio, quod est sanguis Christi? Unde convenienter hoc magis mari Rubro figuratum est.

(Vers. 11, 12.) Et operuit aqua tribulantes eos, unus ex eis non remansit. Et crediderunt in verbis ejus, et laudaverunt laudem ejus. Talis locutio est, cum dicitur, Hanc servitutem servivit, aut, talem vitam vixit. Laudem vero Dei illam dixit quae cantico Exodi continetur (Exod. XV, 1).

(Vers. 13.) Cito fecerunt, obliti sunt operum ejus; non sustinuerunt consilium ejus. Festinaverunt beati fieri temporalibus rebus, et magis concupierunt praesentia quam futura: cum debuerint de tantis erga [Col. 0303D] se beneficiis intelligere, quod ad aliquam sine fine beatitudinem vocarentur.

(Vers. 14.) Concupierunt concupiscentias in deserto, et tentaverunt Dominum in inaquoso. Talis locutio est, Concupierunt concupiscentiam, qualis est superior, Laudaverunt laudem.

(Vers. 15.) Et dedit eis petitiones eorum, et misit saturitatem in animam eorum. Animam hoc loco, non [Col. 0304A] secundum quod rationalis est dixit, sed secundum id quod [a 1Kb] animatum corpus anima facit: ad cujus animalis sustentationem pertinet cibus et potus.

(Vers. 16, 17.) Et irritaverunt Moysen in castris, et Aaron sanctum Domini. Et aperta est terra, et deglutivit Dathan, et [b 1Kb] superoperuit super congregationem Abiron. Quod est deglutivit, hoc est, superoperuit: amborum autem una erat causa, ob impium schisma.

400 (Vers. 18.) Et exarsit ignis in synagoga eorum, et flamma combussit peccatores. Licet justi quoque et laudabiliter viventes, non sint absque peccato Scriptura tamen peccatores, non levium culparum homines, sed multorum facinorum et profundae iniquitatis, hoc nomine appellare consuevit.

(Vers. 19, 20.) Et fecerunt vitulum in Choreb, et [Col. 0304B] adoraverunt sculptile. Et mutaverunt gloriam suam in similitudinem vituli comedentis fenum. Deus erat gloria eorum, si ejus consilium sustinerent; cui dicitur, Gloria mea, et exaltans caput meum (Psal. III, 4). Istam gloriam suam, id est, Domini, immutaverunt in similitudinem vituli comedentis fenum: ut ab eo comederentur a quo comeduntur qui sapiunt secundum carnem. Omnis enim caro fenum (Isaiae XL, 6).

(Vers. 21, 22.) Obliti sunt Deum, qui liberavit eos, qui fecit magnalia in Aegypto, mirabilia in terra Cham, terribilia in mari Rubro. Quae sunt mirabilia, eadem terribilia. Nulla quippe est admiratio sine quadam formidine.

(Vers. 23, 24.) Et dixit disperdere eos, si non Moyses electus ejus stetisset in confractione in conspectu [Col. 0304C] ejus. Non ita dixit, in confractione, quasi ut [c 1Kb] confrangeret iram Dei: sed in plaga qua erant illi conterendi, in qua Moyses objecit seipsum pro eis. Et demonstratum est quantum pro malis valeat apud Dominum sanctorum intercessio. Ut averteret iram ejus, ne disperderet eos: et pro nihilo habuerunt terram desiderabilem, nec crediderunt verbis ejus. Nullo modo isti culparentur, quia pro nihilo habuerunt terram, cujus temporale regnum etiam nos pro nihilo habere debemus: nisi terra illa quae dicebatur fluens lac et mel (Exod. III, 8), magni sacramenti habuisset significationem. Quod non intelligentes, nec desiderantes, sed in terrenis tantum felicitatem suam constituentes, non crediderunt verbis Dei; et pro nihilo habuerunt terram desiderabilem, id est, aeternam [Col. 0304D] atque coelestem.

(Vers. 25-29.) Et murmuraverunt in tabernaculis suis, non exaudierunt vocem Domini. Et elevavit manum suam super eos, ut prosterneret eos in deserto: Et dejiceret semen eorum in nationibus, et dispergeret eos in gentibus. Et consecrati sunt Belphegor, et manducaverunt sacrificia mortuorum. Et irritaverunt eum in adinventionibus suis, et multiplicata est in eis ruina. [Col. 0305A] Suspensa fuerat ira justitiae, et in peccatores dilata vindicta. Sed postea quam consecraverunt se idolis, et manducaverunt sacrificia 401 mortuorum, id est, quae mortuis hominibus immolabant; fornicationi quoque alienigenarum mulierum miscuerunt, multiplicata est in eis ruina, ut ob augmentum criminum gravius vastarentur. In qua vastatione Dominum Phinees sacerdos placavit: quia masculum et feminam, in complexu adulterino deprehensos, pariter interemit; et deputatum est hoc ei ad justitiam, quia vidit Dominus quod hoc totius populi charitate fecisset.

(Vers. 30-33.) Et stetit Phinees, et placavit; et cessavit quassatio. Et reputatum est ei ad justitiam in generatione et generationem, usque in sempiternum. Et irritaverunt eum ad aquam contradictionis, et vexatus [Col. 0305B] est Moyses propter eos: quia exacerbaverunt spiritum ejus. Et distinxit in labiis suis. Sanctus Moyses perturbatus murmure populi, non tenuit fiduciam qualem debuit, et dubitanter petram virga percussit, distinguens hoc miraculum a caeteris, quasi non posset, qui caetera fecerat, etiam istud efficere. Hinc ergo meruit prior mori, quam terram repromissionis intraret. Cui tamen Deus tamquam electo suo, etiam post mortem, bonum perhibet testimonium: ut intelligamus eum hujus tantum haereditatis privatione mulctatum, non autem illius aeternae quam significabat temporalis et terrena possessio.

(Vers. 34-36.) Non disperdiderunt gentes, quas dixit Dominus illis. Commixti sunt cum gentibus, et didicerunt opera eorum: et servierunt sculptilibus eorum, [Col. 0305C] et factum est illis in scandalum. Illud, quod gentes non disperdiderunt, et quod eis permixti sunt, factum est illis in scandalum.

(Vers. 37-39.) Et immolaverunt filios suos et filias suas daemoniis. Et effuderunt sanguinem innocentem, sanguinem filiorum suorum et filiarum suarum, quas sacrificaverunt sculptilibus Chanaan. Historia quidem talium sacrificiorum non meminit; sed nemo dubitet psalmum vera narrare. Et interfecta est terra in sanguinibus, et contaminata est in operibus eorum. Tropica locutio est, qua significatur per id quod continet id quod continetur; sicut dicimus malam domum in qua mali habitant, et bonam in qua boni. [a 12Kb] Interfecta ergo terra in sanguinibus, cum ipsi qui eam habitant, interfecti sunt in animam et contaminati [Col. 0305D] in operibus suis. 402 Et fornicati sunt in adinventionibus suis. Non sic dictae sunt adinventiones ipsorum, quasi ab ipsis repertae, nullo praecedente, quod sequerentur, exemplo; sed in eo dictae sunt ipsorum, quia illas suas imitando fecerunt.

(Vers. 40-42). Et iratus est furore Dominus in populum suum. Perturbatio irae in Deum non cadit; sed in consuetudine loquendi, potentia vindictae indeclinabilis hoc vocatur. Et abominatus est haereditatem suam; et tradidit eos in manus gentium, et dominati [Col. 0306A] sunt eorum qui oderunt eos. Et tribulaverunt eos inimici eorum: humiliati sunt sub manibus eorum. Quando eos haereditatem Dei vocat, non ad perditionem, sed ad disciplinam haec abominatio fuit.

(Vers. 43-45.) Saepe liberavit eos: ipsi autem exacerbaverunt eum in consilio suo. Perniciosum consilium est hominis ipsi homini, quo ea quaerit quae sua sunt, non quae Dei; et ideo exacerbat consilium Dei, qui seipsum suis promittit haereditatem, ut non temporalibus beati fieri cupiant, sed aeternis. Et humiliati sunt in iniquitatibus suis. Et vidit cum tribularentur, cum audiret orationem eorum. Et memor fuit testamenti sui; et poenituit eum secundum multitudinem misericordiae suae. Poenituit, dictum est, quia sententiam qua eos puniturus videbatur in misericordiam [Col. 0306B] vertit: quod Deus sine commutatione consilii sui facit. Quia, etsi apud nos quaedam ipsius judicia et opera variantur, apud ipsum tamen omnium rerum exitus praescientem, nihil nova dispositione agitur, qui fecit quae futura sunt. Cum ergo poenituit eum secundum multitudinem misericordiae suae, hoc fecit quod disposuerat, ut concederet quod se concessurum esse praescierat.

(Vers. 46). Et dedit eos in misericordias, in conspectu omnium qui ceperant eos. Bene hoc ad omnes filios promissionis referretur, qui redimuntur per sanguinem, et eruuntur de potestate tenebrarum: ut resipiscant de diaboli laqueis, a quo captivati tenentur, ad ipsius voluntatem (II Tim. II, 26).

(Vers. 47, 48.) Salvos fac nos, Domine Deus noster; [Col. 0306C] et congrega nos de nationibus: ut confiteamur nomini sancto tuo, et gloriemur in laude tua. Benedictus Dominus Deus Israel a saeculo et usque in saeculum; id est, ab aeterno usque in aeternum. Quia sine fine laudabitur ab eis de quibus dicitur, 403 Beati qui habitant in domo tua, Domine: in saecula saeculorum laudabunt te (Psal. LXXXIII, 5). Tunc enim perficietur quod in primordio psalmi hujus oratum est, Memento nostri, Domine, in beneplacito populi tui: visita nos in salutari tuo: Ad vivendum in bonitate electorum tuorum, ad laetandum in laetitia gentis tuae, ut lauderis cum haereditate tua. Non enim de gentibus solas congregat oves quae perierunt domus Israel (Matth. X, 6); sed etiam illas quae non sunt de hoc ovili (Joan. X, 16); ut sit unus grex, ut dictum est, [Col. 0306D] et unus pastor (Ibidem). Judaei vero computant ad suum regnum visibile istam pertinere prophetiam: quia spe invisibilium bonorum gaudere non norunt, in laqueos illius ruituri sunt de quo Dominus ait, Ego veni in nomine Patris, et non suscepistis me; alius veniet in nomine suo, hunc suscipietis (Joan. V, 43).

(Ibid.) Et dicet omnis populus, id est, omnis electio praedestinatorum, omnes filii promissionis, qui sunt ex circumcisione, et in praeputio gens sancta, populus adoptionis. Fiat, fiat.



PSALMUS CVI.
[Col. 0307A]

(Vers. 1.) Confitemini Domino, quoniam suavis est, quoniam in saeculum misericordia ejus. Confiteri potest suavitatem Domini, qui gustavit. Nam quomodo dicet suave esse quod nescit? Accedat ergo ad gustandum, ut possit ructare ad confitendum. In saeculum autem, id est, in aeternum est misericordia ejus; quia aeterni erunt quorum in hoc tempore miseretur.

(Vers. 2, 3.) Dicant qui redempti sunt a Domino, quos redemit de manu inimicorum, de regionibus congregavit eos. Ab oriente et occasu, ab aquilone et mari. Redemptus quidem videtur Israel de terra Aegypti, de domo servitutis: sed hic hi vocantur redempti qui in toto orbe terrarum de magna et lata Aegypto, [Col. 0307B] quasi per mare Rubrum, baptismum sacratum Christi sanguine, liberantur. Dicant ergo Christiani, qui vocati sunt de universo mundo, quoniam suavis Dominus, et in saeculum misericordia ejus.

(Vers. 4-8.) Erraverunt in solitudine, et in siccitate; viam civitatis habitationis non invenerunt. Esurientes et sitientes, anima eorum in ipsis defecit. Et clamaverunt ad Dominum cum tribularentur, et de necessitatibus eorum liberavit eos. 404 Et duxit eos in viam rectam, ut irent in civitatem habitationis. Confiteantur Domino misericordiam ejus, et mirabilia ejus filiis hominum. Quater in hoc psalmo repetuntur hi versus, et miserationum Domini toties facta confessio significat, unumquemque redemptorum, ut perveniat ad perfectam pacem, quatuor tentationum periculis [Col. 0307C] liberari. Nam primum periculum est, devium a veritate hominem, in ignorantiae solitudine atque errore versari, et carentem cibo potuque sapientiae, fame sitique deficere. Sed cum hoc labore fatigatus exclamaverit ad Dominum, deducitur ad viam fidei, per quam incipiat pergere ad civitatem quietis, et confiteatur Domino miserationes ejus, et mirabilia ejus filiis hominum.

(Vers. 9-12.) Quoniam satiavit animam inanem, et animam esurientem implevit bonis: Sedentes in tenebris et in umbra mortis, compeditos in mendicitate, et in ferro. Quoniam exacerbaverunt eloquia Dei, et consilium Altissimi irritaverunt. Et humiliatum est in laboribus cor eorum; infirmati sunt, nec fuit qui adjuvaret eos. Sicut prima tentatio fuit erroris et famis [Col. 0307D] in ignorantia, veritatis ita postea quam quis agnoverit viam Christi, et nosse coeperit quid sibi credendum quidve faciendum sit, laboribus secundae tentationis excipitur; ut cum vult quasi viribus suis contra peccata confligere, [a 1Kb] inveniat cupidatum [b 1Kb] difficultatibus praepeditum, et non posse viam quam didicit, propter compedes, ambulare. Exclamet ergo et in hac tribulatione, et de gratia Dei poscat auxilium: ut ruptis vinculis impossibilitatis suae, ad [Col. 0308A] recte agendum accipiat facultatem; quam utique posset Dominus, remotis obstaculis, sponte praevenire; nisi utile esset homini experiri infirmitatem suam, et de bonis operibus, non in se, sed in Domino gloriari: ut noverit confiteri Domino miserationes ejus, [c 1Kb] cujus, munera accipit, ut cupiditates suas possit evincere.

(Vers. 13-17.) Et clamaverunt ad Dominum cum tribularentur, et de necessitatibus eorum salvavit eos. Et eduxit eos de tenebris et umbra mortis: et vincula eorum disrupit. Confiteantur Domino misericordias ejus, et mirabilia ejus filiis hominum. Quia contrivit portas aereas, et vectes ferreos confregit. Suscepit eos de via iniquitatis eorum; propter injustitias enim suas humiliati sunt. Quia priusquam a dominatione peccati [Col. 0308B] per gratiam liberarentur, suam volebant justitiam constituere, ignorantes Dei justitiam (Rom. X, 3): 405 humiliati ergo sunt per experimenta impossibilitatis suae, et invenerunt se sine Dei adjutorio nihil posse. Sed tertia eos tentatio suscipit, quae infert fastidium verbi Dei. Plerumque enim, quos ignorantia et concupiscentia non exstinxit, inedia et taedium, et fastidii languor occidit: nisi forte non est periculum, quando nec in lectione, nec in oratione est delectatio.

(Vers. 18.) Omnem escam abominata est anima eorum; et appropinquaverunt usque ad portas mortis. Sicut corpori noxium est corporalem escam non posse percipere, ita animae periculosum spiritales delicias fastidire (Sent. 10).

[Col. 0308C] (Vers. 19, 20.) Et clamaverunt ad Dominum cum tribularentur; et de necessitatibus eorum liberavit eos. Misit verbum suum, et sanavit eos, et eripuit eos de corruptela eorum. Quaedam mentis corruptela est, cum salubria et suavia non amantur; ergo et de hoc liberari malo, plurimum bonum est.

(Vers. 21, 22.) Confiteantur Domino miserationes, et mirabilia [d 1Kb] ejus filiis hominum. Et sacrificent sacrificium laudis; et annuntient opera ejus in exsultatione. Non cum taedio, non cum moerore, non cum anxietate, sed in exsultatione. Verum superest quarta tentatio, et quae ad praesidentes et ad subditos pertinet: quoniam cum gubernator tempestate urgetur, omnes qui simul navigant, eodem periculo [Col. 0308D] premuntur, et simul in portu sedata tempestate salvantur. Denique sequitur.

(Vers. 23, 24.) Qui descendunt in mari in navibus, facientes operationem in aquis multis, ipsi viderunt opera Domini, et mirabilia ejus in profundo. Quorum ergo opera est ut populos regant, hi de profundo cordis humani tempestates seditionum et dissensionum frequenter exortas, quae navem possint perturbare, patiuntur: et agnoscunt ideo Deum [Col. 0309A] sinere ut haec fiant, ut probati manifestiores sint (I Cor. XI, 19), et ut ipse in pressuris a fidelibus invocetur.

(Vers. 25-27.) Dixit, et stetit spiritus procellae. Id est permansit et perduravit, ut turbati vehementius supplicarent. Et exaltati sunt fluctus ejus. Ascendunt usque ad coelos, et descendunt usque ad abyssos: anima eorum in malis tabescebat. Turbati sunt, et moti sunt sicut ebrius: et omnis sapientia eorum [a 1Kb] exorta est. Qui sedent ad gubernacula, et navem fideliter 406 amant, vim hujus perturbationis agnoscunt. Quoniam plerumque talibus scandalis exagitatur Ecclesia, ut praesidentium corda deficiant. Et quid restat, nisi quod sequitur?

(Vers. 28-31.) Et clamaverunt ad Dominum, cum [Col. 0309B] tribularentur; et de necessitatibus eorum eduxit eos. Et imperavit procellae, et stetit in auram, et siluerunt fluctus ejus. Et laetati sunt quoniam siluerunt, et deduxit eos in portum voluntatis eorum. Confiteantur Domino miserationes [b 1Kb] , et mirabilia ejus filiis hominum. Ubique omnino confiteantur Domino, non merita nostra, non vires nostrae, non sapientia nostra; sed miserationes ejus. Ille ametur in omni nostra liberatione, qui est invocatus in omni tribulatione.

(Vers. 32.) Exaltent eum in ecclesiis populi, et in cathedra seniorum laudent eum. Jam ergo dubium non est quod omnes supra dictae tentationes, tribulationes, liberationes, in Ecclesia agantur. Quid ergo in hac Ecclesia operatus est Dominus, nisi ut superbis resisteret, humilibus autem daret gratiam [Col. 0309C] (Jac. IV, 6)? qui Judaeos extollentes se de genere Abrahae, et de legis eloquiis, sprevit; et amputatis naturalibus ramis, oleastrum oleae inseruit, et de omnibus gentibus Abrahae spiritale semen elegit (Rom. XI, 20).

(Vers. 33, 34.) Posuit flumina in desertum, et exitus aquarum in sitim: Terram fructiferam [c 1Kb] in salinis, a malitia in habitantium in ea. Propter hanc superbam malitiam, Judaeos deseruit gratia, et facta est terra eorum sterilis atque deserta. Quia omnis prophetia, omne sacrificium, omnia ibi sacramenta cessarunt, et ad humilitatem gentium transierunt.

(Vers. 35, 36.) Posuit desertum in stagna aquarum, et terram sine aqua in exitus aquarum. Et habitare fecit illic esurientes. Opera gratiae narrantur, quae effusa [Col. 0309D] est in nationes immundas prius, atque desertas, et a cultu veritatis alienas. Et constituerunt civitatem habitationis. Quoniam coelestem Jerusalem jam [d 1Kb] sponte obtinet, qui fide justificatus est.

[Col. 0310A] (Vers. 37.) Et seminaverunt agros, et plantaverunt vineas, et fecerunt fructum frumenti. De quo gaudet ille operarius, qui dicit, Non quia quaero datum, sed requiro fructum (Philip. IV, 17).

(Vers. 38.) Et benedixit eos, et multiplicati sunt nimis: et jumenta eorum non sunt diminuta. Jumenta et pecora dicuntur in Ecclesia simpliciter ambulantia, sed utilia: non multum 407 docta, sed fide plena. Ergo et spiritales et carnales benedixit Deus et multiplicavit, ita ut non minuerentur.

(Vers. 39.) Et pauci facti sunt, et vexati sunt a tribulatione malorum et dolorum. Ecclesia catholica in electis suis, praecognitis a Deo, filiis promissionis, membris corporis Christi, non minuitur, nec ad paucitatem redigitur, quia ipsi vere sunt; aut cum [Col. 0310B] lapsi fuerint, reparantur ac permanent: et semper multi sunt, quia de numero eorum nihil perit. Qui ergo in hanc soliditatem aeternae multitudinis, aut non introierunt, aut cum viderentur introiisse, ab eadem recesserunt, ipsi pauci facti sunt: quia ab illa quae permanet multiplici unitate divisi sunt. Numquam enim multi sunt, qui ad non esse tendunt. Et quid tam obnoxium paucitati quam quod est debitum perditioni (Sent. 11)?

(Vers. 40.) Effusus contemptus est super principes. Haeretici et schismatici ab Ecclesia reprobati: et ideo magis contempti, quia principes esse voluerunt. Et seduxit eos in invio, et non in via. Illi qui ad civitatem habitationis tendebant, directi sunt et deducti: isti autem civitatem sanctam, id est, Ecclesiam [Col. 0310C] catholicam deserentes, per erroris sui invium abire permissi sunt, et suae sunt traditi voluntati. Deus enim non deceptionis malignitate [e 1Kb] seducit, sed judicii veritate discernit.

(Vers. 41.) Et adjuvit pauperem de mendicitate. Pauper et mendicus est ille qui nihil sibi tribuit, sed totum de misericordia Christi exspectat, ante Dominicam januam quotidie clamans, et pulsans, ut ei aperiatur, et ut ejus nuditas vestiatur. Et posuit sicut oves [f 1Kb] familias. Hunc quasi unum pauperem, et unum mendicum adjuvit Deus, eumque in familias multiplicavit, id est, unam Ecclesiam, unam plebem, unam ovem in latitudinem totius orbis extendit.

[Col. 0310D] (Vers. 42.) Videbunt recti, et jocundabuntur, et omnis iniquitas oppilabit os suum. Iniquitas illa garriens contra unitatem, convicta a veritate, obstruet os suum, non habens quod loquatur.

[Col. 0311A] (Vers. 43.) Quis sapiens? et custodiet haec, intelligens miserationes Domini. Quid custoditurus est sapiens, nisi ut sit 408 pauper, non dives, id est, non sit superbus, non sit inflatus? Quia haec custodiens intelliget miserationes Domini; non merita sua, non vires suas, sed miserationes Domini: qui errantem et egentem in viam deduxit, et pavit; qui pugnantem adversum difficultatem peccatorum, et colligatum vinculis [a 1Kb] sollicitudinis, solvit et liberavit; qui fastidio languentem et pene morientem, [b 1Kb] missa verbi suavitate recreavit; qui periclitantem inter naufragia scandalorum, a discrimine maris in portum deduxit tranquillitatis; qui eum denique constituit in eo populo ubi humilibus dat gratiam (Jac. IV, 6), non in illo ubi superbis resistit: et fecit eum suum, [Col. 0311B] ut intus manens multiplicaretur, non ut foras exiens minueretur.



PSALMUS CVII.

Psalmus autem centesimus septimus praetermissus est, quia in postremis quinquagesimi sexti, et in quinquagesimi noni, [c 1Kb] videtur expositus. Itaque incipit



PSALMUS CVIII.

(Vers. 2.) Deus, laudem meam ne tacueris, quia os peccatoris et dolosi super me apertum est.

Psalmum istum de Christo habere prophetiam, quisquis Actus Apostolorum fideliter legit agnoscit; ubi evidenter ostenditur de Juda traditore Domini [Col. 0311C] prophetatum, quod hic scriptum est, Fiant dies ejus pauci (Psal. CVIII, 8), et episcopatum ejus accipiat alter (Act. I, 20). Sed si de uno [d 1Kb] illa omnia, quae hic in malo dicta sunt, conemur accipere, expositionis ratio vacillabit. Melios ergo universa clarebunt, si quaedam ad omne genus inimicorum Christi, quorum Judas primatum gerit, quaedam autem ad ipsum Judam proprie pertinere intelligantur. Vox ergo Domini est: Deus, laudem meam ne tacueris. Laus vero ipsius vera et maxima est, qua, hoc ipsum quod est, unigenitus Dei Filius praedicatur. Contra quem os dolosi peccatoris erupit, cum virtus [e 1Kb] mea infirmitatis carne tegeretur.

(Vers. 3.) Locuti sunt adversum me lingua dolosa: Tunc utique, quando eum tamquam magistrum bonum [Col. 0311D] captiosa adulatione laudabant (Matth. XXII, 16). 409 Et sermonibus odii circumdederunt me, et expugnaverunt [Col. 0312A] me gratis. Illi qui dolose antea loquebantur, postea in me aperti odii vocibus saevierunt gratis, quia causam inimicitiae non habuerunt, nisi iniquitatem suam, et nullo sibi proposito commodo, gratuito maligni et crudeles fuerunt.

(Vers. 4.) Pro eo ut diligerent me, detrahebant mihi. Non parvum aliquid putari debet, quia non ait, Pro eo ut diligerent me, interficiebant me; sed, detrahebant mihi. Ideo quippe interfecerunt, quia detraxerunt, negantes Filium Dei, et dicentes quod in principe daemoniorum ejicit daemonia (Luc. II, 15); et, daemonium habet et insanit; quid eum auditis (Joan. X, 20)? et caetera talia. Qua detractione avertebant ab eo quorum conversionem ille quaerebat; quod nocentius erat quam quod mox resurrecturum parabant [Col. 0312B] occidere. Ego autem orabam. Non quidem dixit, quid orabat; sed illud intelligimus quod in cruce pendens ait, Pater, ignosce illis, quia nesciunt quid faciunt (Luc. XXIII, 34). [f 1Kb] Quam bene intelligitur pro discipulis suis orasse, quod etiam ante passionem suam dixit, ne deficeret fides eorum (Luc. XXII, 32), quando ipse fixus in ligno non utebatur potentia sua, sed patientiae praebebat exemplum: ne inimicos suos divina potestate delendo, ad hoc nos aedificaret, ut impatienter festinaremus de his quos malos patimur vindicari; cum scriptum sit, Melior est patiens quam fortis (Prov. XVI, 32).

(Vers. 5.) Et posuerunt adversum me mala pro bonis, et odium pro dilectione mea. Quamvis voluntaria sit poena patientis, hoc est tamen maximum per [Col. 0312C] sequentium crimen, quod bonitati malitiam, et dilectioni odia reddiderunt; pro qua impietate quid recepturi sint, optantis similitudine incipit prophetare. Non autem poenam reorum concupiscit Deus, tamquam exsaturari desiderans ultione, sed quod justum est cum tranquillitate disponit, ut etiam mali non sint inordinati (Sent. 12).

(Vers. 6.) Constitue super eum peccatorem, et diabolus stet a dextris ejus. Cum superius querela de pluribus fuerit, nunc de uno loquitur psalmus, et in unius intellectam personam ultio futura disponitur: non quia illi extra supplicium sint futuri, sed quia in caput sceleris bene fertur sententia, quae consortes impietatis non omittit in ultione, quos damnat in principe. Quid est ergo, Constitue super eum peccatorem, [Col. 0312D] nisi ut ei diabolus praesit cui ipse se subdidit; et ipsum in dextris habeat quem elegit? [Col. 0313A] Quia unicuique, sive in bono, sive in malo, hoc fiet dextrum, quod omnibus praefert.

(Vers. 7.) Cum judicatur, exeat condemnatus, et oratio ejus fiat in peccatum. 410 Judas non potuit orare per eum quem vendidit. Oratio quae non fit per Christum non solum non potest delere peccatum, sed etiam ipsa fit ad peccatum.

(Vers. 8.) Fiant dies ejus pauci. Id est, dies apostolatus ejus. Et episcopatum ejus accipiat alter. Hoc ita factum esse, ut prophetarum est, Actus Apostolorum loquuntur (Cap. I, v. 16, etc.).

(Vers. 9, 10.) Fiant filii ejus orphani, et uxor ejus vidua. Mortuo ipso, utrumque factum est. Nutantes transferantur filii ejus, et mendicent. Nutantes, incerti quo eant. Ejiciantur de habitationibus suis. Hoc est, quod supra dixerat, transferantur.

[Col. 0313B] (Vers. 11, 12.) Scrutetur fenerator omnem substantiam ejus, et diripiant alieni labores ejus. Non sit illi adjutor, nec sit qui misereatur pupillis ejus. Id est, nec adjutorem habeat, nec tutorem [a 1Kb] .

(Vers. 13.) Fiant nati ejus in interitum, in una generatione deleatur nomen ejus. Id est, ut quod de eo generatum est, jam non generet, et cito transeat.

(Vers. 14.) In memoriam redeat iniquitas patrum ejus in conspectu Domini, et peccatum matris ejus non deleatur. Si Judas maneret in eo ad quod vocatus est, nullo modo ad eum vel sua praeterita, vel parentum iniquitas pertineret. Quia autem non tenuit adoptionem in familia Dei, sed iniquitatem potius vetusti generis [b 1Kb] elegerit, rediit iniquitas patrum ejus [Col. 0313C] in conspectu Domini, ut in eo etiam ipse puniretur, et peccatum matris ejus non est in eo deletum.

(Vers. 15.) Fiant contra Dominum semper; et dispereat de terra memoria eorum. Fiant contra Dominum, dixit, non ut Domino adversentur, sed ut sint in conspectu Domini, ne ulla meriti ipsorum fiat oblivio. Dispereat autem memoria eorum in eo, ut nomen ipsorum, nulla succedente generatione, deficiat. Si autem quaeritur an credibile sit miserias viventium posterorum ad poenam mortui pertinere, sequestrata omni disputatione, quae de hoc multiplex oritur, recte credimus haec quae per Spiritum sanctum prophetata sunt, accidisse; ac si possit asseri quod defunctos [c 1Kb] vivorum poena non cruciet, in Judam tamen scelestissimum eam damnationem [Col. 0313D] esse prolatam, ut inter supplicia sua, etiam suorum miseria infelicior fieret, et generationis suae semper doleret interitum. Haec sane omnia quae in Judam dicta sunt, etiam in Judaeorum populum prophetata intelliguntur: quia et super ipsum constitutus est peccator, id est, diabolus, cui se subdidit; et idem stat a dextris ejus, quem praetulit Salvatori; et ipse in judicio condemnabitur, 411 quia perseverando [Col. 0314A] in impietate, [d 1Kb] thesaurizet sibi iram in die irae (Rom. II, 5). Et oratio ejus fiat in peccatum; quia non fit per mediatorem Dei et hominum, hominem Christum Jesum (I Tim. II, 5), et sacerdotem in aeternum, secundum ordinem Melchisedech (Psal. CIX, 4). Et facti sunt dies ejus pauci, quod de regno ipsorum accipiendum est, quia non diu mansit post crucem Christi. Et episcopatum ejus accipiat alter, quoniam Christum, qui non venerat nisi ad oves perditas domus Israel (Matth. XV, 24), respuerunt. Facti sunt quoque filii eorum orphani; de quibus dictum est, filii autem regni ibunt in tenebras exteriores (Matth. VIII, 12), qui utique Deum Patrem bene intelliguntur [e 1Kb] omisisse. Qui enim filium non habet, ait Veritas, nec Patrem habet (I Joan. II, 24). Et uxor ejus vidua. Uxor regni [Col. 0314B] plebs intelligi potest, quae amisso [f 1Kb] ipsa regno vidua facta est. Nutantes translati sunt filii ejus, et mendicant. Nutantes quippe periculis, debellati sunt filii ipsius regni; qui ostenduntur mendicare, quia non dubium est eos ad alienam misericordiam vivere. Ejiciantur, inquit, de habitationibus suis; et ita factum est. Scrutetur fenerator omnem substantiam ejus, ut scilicet omnis vita eorum, quae substantiae nomine significata est, inquiratur, et nullius debiti, id est, peccati eorum, remissio fiat; quia illum respuerunt in quo solum est abolitio peccatorum. Et diripiant alieni labores ejus; diabolus et angeli ejus rapiant fructus operum sibi impensorum. Non sit illi adjutor. A quo enim juvari potest qui non habet Christum? Nec sit qui misereatur pupillis ejus; quia, [Col. 0314C] amisso Deo Patre, cujus Filium persecuti sunt, non habent qui eorum misereatur, non ad temporalem vitam sumendam vel sustentandam, sed ad veram vitam, id est, aeternam. Fiant nati ejus in interitum, utique sempiternum. In generatione una deleatur nomen ejus; quia generati sunt, non regenerati, ideo in una generatione [g 1Kb] deleatur. In memoriam redeat iniquitas patrum ejus in conspectu Domini, ut reddat eidem populo Dominus perseveranti in malitia, etiam patrum iniquitatem. Peccatum matris ejus non deleatur. Peccatum [h 1Kb] in Jerusalem, quae servit cum filiis suis (Gal. IV, 25), quae interficit prophetas, et lapidat missos ad se (Matth. XXIII, 31). Fiant contra Dominum semper: iniquitas et peccatum eorum a [Col. 0314D] conspectu Domini non auferatur, Deo in aeternum vindicante. Et dispereat de terra memoria eorum. Terra Dei, ager Dei, Ecclesia Dei est, de qua terra perit memoria eorum, quia cum essent rami naturales, propter incredulitatem fracti sunt (Rom. II, 20).

(Vers. 16.) Pro eo quod non est recordatus facere misericordiam. Sive Judas, sive ille populus. Sed melius 412 de populo accipitur, qui recordari potuit [Col. 0315A] poenitendo, quod occiso Christo saltem in discipulos et membra ejus saevire non debuit.

(Vers. 17.) Quia persecutus est hominem pauperem et mendicum. Non enim dedignatus est Dominus pauper fieri, cum dives esset, ut illius paupertate nos ditaremur (I Cor. VIII, 9). Mendicum autem in eo intelligi potest, quod Samaritanae mulieri dixit, Da mihi bibere (Joan. IV, 7); vel quod in cruce ait: Sitio (Joan. XIX, 28): quae verba tamquam indigentis sunt. Et compunctum corde mortificare. Cordis compunctio, quae proprie ad conversos a peccatis pertinet, non convenit Christo, qui solus exstitit absque peccato. In membris itaque suis poenitentiam agentibus, et ad caput suum cum compunctione redeuntibus, ipse quoque erat compunctus corde, quia non aberat a [Col. 0315B] capite quod gerebatur in corpore, in quo usque in finem patitur persequentes.

(Vers. 18.) Et dilexit maledictionem, et veniet ei. Quamquam et Judas maledictionem dilexerit, vendendo atque tradendo ipsum benedictionis auctorem, apertius tamen ille populus maledictionem dilexit, quando dixit, Sanguis hujus super nos, et super filios nostros (Matth. XXVII, 25). Et noluit benedictionem, et elongabitur ab eo. Et Judas quidem benedictionem abjecit in Christo; sed apertius eam populus refutavit, quando illi illuminato dicenti, Numquid et vos discipuli ejus vultis fieri? respondit, Tu sis discipulus ejus (Joan. IX, 27 et 28). Et longe facta est ab eo benedictio, quia transivit ad gentes. Et induit maledictionem, sicut vestimentum. Sive Judas, sive ille populus. [Col. 0315C] Et intravit sicut aqua in interiora ejus. Ergo et foris et intus: foris, sicut vestimentum; intus, sicut aqua. Quoniam in ejus incidit judicium, qui potest et corpus et animam occidere in gehennam (Matth. X, 28). Et sicut oleum in ossibus ejus. Ostendit impium hominem, vel populum, cum voluptate mala facere, et iniquitate intus, quasi aqua, et foris, quasi oleo delectari. Quae actio ideo maledictio dicitur, quia talibus Deus aeterna tormenta denuntiat.

(Vers. 19.) Fiat ei sicut vestimentum quo operietur. Apertior malitia est qua se peccator quasi pallio tegit, et inde opertus videtur, unde etiam in oculis hominum gloriatur, malum se dissimulans, sed ostentans. Et sicut zona qua semper praecingitur. Maledictione se praecingit, quia malum non repentinum, [Col. 0315D] sed dispositum aggreditur; et ita discit malefacere, ut semper paratus sit.

(Vers. 20.) Hoc opus eorum qui detrahunt mihi apud Dominum. 413 Hi sunt qui detrahunt Christo [a 1Kb] ipsi, quem Lex Domini et Prophetae praenuntiarunt. Et qui loquuntur mala adversus animam meam. Negando eum posse resurgere, cum dicat, Potestatem habeo ponendi animam meam, et potestatem habeo iterum sumendi eam (Joan. X, 18).

[Col. 0316A] (Vers. 21.) Et tu, Domine, Domine, fac mecum. Quidam subaudiendum putarunt misericordiam, quidam et addiderunt. Sed emendatiores codices sic habent, Et tu, Domine, Domine, fac mecum, propter nomen tuum. Unde intelligendum est, ideo dixisse Filium Patri Fac mecum, quia eadem sunt opera Patris et Filii, quod etiam [b 1Kb] misericordia sentiri potest. Sequitur enim: Quia suavis est misericordia tua. Quia misericordiam recte intelligimus et Patrem et Filium simul facere in vasa misericordiae (Rom. I, 23). Potest autem et sic intelligi quod ait, Fac mecum, ac si dixisset, Adjuva me. Pater quippe adjuvat Filium, in quantum Deus hominem, propter formam servi. Nam in ea forma in qua aequalis est Patri non indiget adjuvari: quia utrisque unum opus est, et [Col. 0316B] par atque inseparabilis potestas. Egestas et paupertas susceptae infirmitatis est, ex qua crucifixus est.

(Vers. 22.) Libera me, quia egenus et pauper sum ego: et cor meum turbatum est in me. Secundum illud quod propinquante passione ait, Tristis est anima mea usque ad mortem (Matth. XXVI, 38).

(Vers. 23.) Sicut umbra cum declinat, ablatus sum. In hoc ipsam mortem significavit. Sicut enim ex umbra declinante fit nox, ita [c 1Kb] mortali carne fit mors. Excussus sum sicut locustae. Jam hoc in membris ejus convenientius intelligimus. Excussi enim, id est fugati sunt a persecutoribus fideles ejus: quorum vel multitudinem significare voluit in nomine locustarum, vel quod transilierunt de loco in locum.

(Vers. 24.) Genua mea infirmata sunt prae jejunio, [Col. 0316C] et caro mea immutata est propter oleum. Propter oleum, propter gratiam spiritalem. Quia cum caro ejus mutata esset per gloriam resurrectionis, cumque ascendisset ad Patrem, misit Spiritum sanctum ad ungendos credentes, quorum stabilitas, quae ablato sibi pane, id est, Christo, quasi jejunio fuerat infirmata, accepto dono Spiritus sancti valida effecta est; ut in suis afflictionibus non vinceretur, quae in Domini passione defecerat.

(Vers. 25.) Et ego factus sum opprobrium illis. Per mortem crucis. Christus enim nos redemit de maledicto Legis, factus pro nobis maledictum (Galat. III, 13). 414 Viderunt me, et moverunt capita sua. Quia viderunt in ligno pependisse, et non viderunt de sepulcro resurrexisse.

[Col. 0316D] (Vers. 26.) Adjuva, Domine Deus meus, salvum me fac propter misericordiam tuam. Hoc et ad caput referendum est, propter formam servi; et ad corpus, propter servos. Potuit enim et in ipsis dicere Domino, Adjuva me, et salvum me fac; in quibus Saulo [d 1Kb] dixerat, Quid me persequeris (Act. IX, 4)? Quod autem ait, secundam misericordiam tuam, gratuitam gratiam commendavit.

(Vers. 27.) Et sciant quia manus tua haec, et tu, [Col. 0317A] Domine, fecisti eam. De eis dixit, sciant, pro quibus saevientibus et oravit: quia inter illos erant etiam hi qui in eum postea crediderunt. Manus autem Dei Christus est, sicut dictum est, Et brachium Domini cui revelatum est (Isai. LIII, 1)? Haec ergo manus erat, et fecit eum. Quia In principio erat Verbum, et Verbum caro facium est (Joan. I, 1 et 14).

(Vers. 28.) Maledicent illi, et tu benedices. [a 1Kb] Vana est ergo maledictio filiorum hominum, diligentium vanitatem, et quaerentium mendacium (Psal. IV, 3). Deus autem cum benedicit, facit quod dicit. Qui insurgunt in me, confundantur. Qui se adversus me proficere arbitrantur, cum exaltatus fuero super coelos, et effusa fuerit super omnem terram gloria mea, confundentur. Servus autem tuus laetabitur; sive in [Col. 0317B] dextera patris, sive in suis membris: et nunc in spe, et post in aeternum.

(Vers. 29.) Induantur qui detrahunt mihi pudore; id est, pudeat eos detraxisse mihi. Sed hoc potest bonum esse correctis. Et operiantur, sicut diploide, confusione sua. Diplois pallium duplex est, per quod inimicis Christi duplex denuntiatur confusio: hoc est, intus et foris, coram Deo scilicet, et coram hominibus.

(Vers. 30.) Confitebor Domino nimis in ore meo, et in medio multorum laudabo eum. In medio multorum laudabo eum: accipi potest Christus, quia ipse in Ecclesia praesens est, usque ad consummationem saeculi (Matth. XXVIII, 20). In medio autem esse dicitur, cui praecipuus honor praebetur. Si vero cor hominis quasi medium ejus est, rectissime intelligitur, quod [Col. 0317C] in multorum cordibus, id est, in multorum medio laudaturus sit Dominum. Habitat enim Christus per fidem in cordibus nostris (Ephes. III, 17). Et ideo ait, in ore meo, id est, in ore [b 1Kb] cordis mei, quod est Ecclesia.

(Vers. 31.) Qui astitit a dextris pauperis, ut salvam faceret a persequentibus animam meam. 415 De Juda dictum erat, Et diabolus stet a dextris ejus; qui suas divitias volebat augere, Christo vendito. Hic autem Dominus astitit a dextris pauperis, ut divitiae ejus sint ipse Dominus. Salva fiet autem a persequentibus anima, si non eis consentiatur ad malum: non autem eis consentitur, cum Dominus assistit a dextris pauperis, ne ipsa paupertate, id est, infirmitate succumbat.



PSALMUS CIX.

[Col. 0317D] (Vers. 1.) Dixit Dominus Domino meo, Sede a dextris meis: Donec ponam inimicos tuos, scabellum pedum tuorum. Dominus noster Jesus Christus cum a Judaeis quaereret cujus filium esse dicerent Christum, et respondissent, David: continuo illis respondentibus ait, Quomodo ergo David in spiritu dicit eum Dominum [c 1Kb] , Dixit Dominus Domino meo, Sede a dextris meis: donec ponam inimicos tuos sub pedibus [Col. 0318A] tuis? Si ergo in spiritu vocat eum Dominum, quomodo filius ejus est (Matth. XXII, 43)? Judaei sub hac interrogatione tacuerunt; ipsum quoque esse Dominum et filium David non agnoverunt, nec agnoscere voluerunt; et maluerunt inflata taciturnitate disrumpi, quam humili confessione eruditionem mereri. Nos autem Evangelio ipsius veritatis edocti, novimus Jesum Christum et Dominum esse David, secundum quod In principio erat Verbum, et Verbum erat apud Deum, et Deus erat Verbum: hoc erat in principio apud Deum. Omnia per ipsum facta sunt, et sine ipso factum est nihil (Joan. I, 1 et seq.); et filium esse David, secundum quod Verbum caro factum est, et habitavit in nobis (Ibid., 14). Novimus Dominum David, quia, cum esset in forma Dei, non rapinam arbitratus [Col. 0318B] est esse se aequalem Deo. Et novimus filium David, quia, semetipsum exinanivit formam servi accipiens (Philip. II, 7). Hoc ergo et David ipse in spiritu videns, initio Psalmi hujus effatus est, dicens, Dixit Dominus Domino meo, Sede a dextris meis: donec ponam inimicos tuos scabellum pedum tuorum. Sedet autem Christus ad dexteram Patris post resurrectionem a mortuis, et ascensionem in coelum (Marc. XVI, 19). Unde etiam eo ipso quo erat Christus filius David, factus est dominus David. Illud enim quod natum est ex semine David, ita honoratum est, ut ei cum esset filius, esset et Dominus. Secundum hanc enim dispensationem, etiam ab Apostolo de Christo dicitur, Propter quod eum exaltavit a mortuis, et donavit illi nomen quod est super [Col. 0318C] omne nomen, ut in nomine Jesu omne genu flectatur, coelestium, terrestrium, et infernorum; et omnis lingua confiteatur quoniam Dominus Jesus in gloria Dei Patris est (Philip. II, 9). Sedet autem 416 Dominus ad dexteram Patris, et inimici ejus subjiciuntur sub pedibus. Omnis enim qui ei adversatur erit ejus subditus, aut per correctionem, aut per condemnationem. Nam necesse est ut omnis aut adoptatus, [d 1Kb] aut victus sub pedibus ejus sit, sive per gratiam, sive per poenam.

(Vers. 2.) Virgam virtutis tuae emittet Dominus ex Sion. Quae est Sion, ipsa est Jerusalem; ex qua praenuntiatur emittenda virga virtutis Christi, id est, regnum potentiae ejus, quod regnum incipit a Christianis, et non habet finem. Nam secundum quod est [Col. 0318D] Verbum Patris, unius Deitatis et omnipotentiae, semper cum Patre regnavit. Hoc ergo regnum, quod mediator Dei et hominum homo Christus acquirit, incipit a Jerusalem; quia inde in totum mundum virtus et potestas evangelicae praedicationis emissa est (Luc. XXIV, 47). Dominare in medio inimicorum tuorum. Tu, inquit, filii David, et Domine David, in medio paganorum, in medio Judaeorum, in medio [Col. 0319A] haereticorum, et in medio fratrum falsorum dominare. Quod fieri quotidie videmus, donec impleantur tempora gentium (Act. III, 21). Caecitas enim ex parte in Israel facta est, donec plenitudo gentium intraret, et sic omnis Israel salvus fieret (Rom. XI, 25), et dominaretur Christus in medio inimicorum suorum.

(Vers. 3.) Tecum principium in die virtutis tuae. Dominus interrogantibus quis esset respondit, Principium, qui et loquor vobis (Joan. VIII, 28): hoc est, Ego qui loquor vobis principium sum. Est autem et Pater principium, in quo principio erat Verbum, et Verbum erat apud Deum (Joan. I, 1). Numquid ergo quia Pater principium, et Filius principium, duo sunt principia? Absit. Sicut enim Pater Deus et Filius Deus, Pater autem et Filius non duo dii, sed unus [Col. 0319B] est Deus; sic Pater principium, et Filius principium, Pater autem et Filius non duo principia, sed unum principium. Tecum ergo principium in die virtutis tuae, in die qua videbitur quomodo creditur. Quamvis enim etiam in forma servi, ipsa illa nostrae infirmitatis susceptio non caret virtute divina, quando et infirmum tuum fortius est hominibus (I Cor. I, 25), et in virga virtutis tuae dominaberis in medio inimicorum tuorum: veniet tamen dies ille quo, omnibus dispensationibus temporalibus peractis atque finitis, manifestabis te sanctis tuis, et in illa eis apparebis gloria in qua aequalis es Patri, ut videant Tecum principium in die virtutis tuae.

(Ibid.) In splendoribus sanctorum. Praesens vita sanctorum, quamvis gratia floreat, quamvis moribus [Col. 0319C] niteat, non est in splendore, quia nondum exempta est a corruptione. Cum ergo apparuerit Christus, 417 vita sanctorum, tunc et ipsi apparebunt cum illo in gloria (Coloss. III, 4). Tunc justi fulgebunt sicut sol in regno Patris sui (Matth. XIII, 43), id est, in vita aeterna. Ex utero ante luciferum genui te. Si de illa generatione hoc dictum est qua ex Patre Deo genitus est Deus Filius, ex utero significat, ex secreto, ex occulto, de ipso Patre, de substantia Patris. Ante luciferum vero, ait, ante tempora. Per luciferum enim, utpote per fulgentissimum sidus, tamquam a parte totum, omnia sidera significata sunt quae in hoc facta sunt, ut sint in signis, et temporibus, et in diebus, et annis (Genes. V, 14). Quod est ergo ante luciferum, hoc est ante sidera; et quod est ante sidera, [Col. 0319D] hoc ante tempora, atque ideo ex aeternitate. Si vero hoc ex persona prophetae dictum est, qui ait: Dixit Dominus Domino meo, Sede a dextris meis, non est dubium illam nativitatem significatam, qua Dominus David, filius est David. Potuit enim dicere David propter propaginem, qua de ipsius stirpe Maria virgo descendit, Ex utero genui te, hoc est, ex utero virginali, ex utero quo masculus non accessit, in quo sola fuit conceptio matris, sine semine genitoris. Et convenienter dictum est, Ante luciferum, quia ante exortum diei natus est Dominus, hoc indicantibus [Col. 0320A] testimoniis pastorum qui [a 1Kb] vigilias exercebant super gregem suum (Luc. II, 7 et 8).

(Vers. 4.) Juravit Dominus, et non poenitebit eum: Tu es sacerdos in aeternum, secundum ordinem Melchisedech. Si natum ex utero Virginis ante luciferum intelligimus Salvatorem, exinde procul dubio, sacerdos est in aeternum, secundum ordinem Melchisedech. Nam secundum quod Dominus natus ex Patre est, gignenti coaeternus et aequalis, non est sacerdos. Juravit ergo Dominus, hoc est, cum constitutione promisit. Et non poenitebit eum, hoc est, non mutabit consilium, non aliud faciet, nec umquam ei haec sententia displicebit. Tu es sacerdos in aeternum, hoc est, non finitur sacerdotium tuum; nec, sicut Aaron ordo cessavit, ita etiam tuum pontificium commutabitur. [Col. 0320B] Sacerdotii tui non erit finis, sed secundum ordinem Melchisedech, hoc est, secundum mysteria quae per eum declarata sunt, in aeternum permanebit.

(Vers. 5.) Dominus a dextris tuis, conquassavit in die irae suae reges. Ad ipsum Dominum, qui dixit Domino, Sede a dextris meis, prophetae sermo directus est. Ipse, inquit, Domine, cui jurasti, Tu es sacerdos in aeternum, Dominus a dextris tuis, qui conquassavit in die irae suae reges, illos de quibus dictum est, Astiterunt reges terrae, et principes convenerunt in unum, adversus Dominum, et adversus Christum ejus (Psal. II, 2). Quicumque 418 enim talium qui Christianum nomen oderunt, in sua impietate persistunt, jam quidem conquassati sunt, nec potuerunt efficere quod volebant; sed in die irae, id est, retributione [Col. 0320C] justi judicii Dei penitus conterentur.

(Vers. 6.) Judicavit in gentibus, replevit ruinas. Qui in superbiam eriguntur, et in sua elatione persistunt, sic destruentur ut non aedificentur. Non enim desinunt destrui, qui non desinunt elevari. Qui autem per humilitatem cadunt et se prosternunt, ut fiant sub pedibus ejus, cui dixit Dominus, Sede a dextris meis, donec ponam inimicos tuos scabellum pedum tuorum, reparabuntur in integrum, quia non damnavit has ruinas Dominus, sed replevit: quod fit in hoc tempore, cum universis gentibus ruinarum reparationem Christus operatur. Conquassavit capita in terra multa. Multorum capita, in hac vita conquassata Christus inclinat, dum e superbis humiles facit.

(Vers. 7.) De torrente in via bibet; propterea exaltabit [Col. 0320D] caput. Sicut torrens pluvialibus aquis collectus, redundat, perstrepit, currit, et currendo decurrit, id est, cursum finit, sic est omnis iste cursus mortalitatis humanae. Nascuntur homines, vivunt atque moriuntur, rursusque morientibus alii oriuntur, succedunt, accedunt, decedunt [b 1Kb] . De hoc ergo torrente, de hoc strepitu transeunte, de hac mortalitate bibit filius David, Dominus David, dignatus propter nos nasci et mori, et ita bibit de torrente in via quod in via peccatorum non stetit (Psal. I, 1). Propterea ergo exaltabit caput, quia humiliatus est, et factus est [Col. 0321A] subditus usque ad mortem, mortem autem crucis. Propter quod [a 1Kb] exaltavit eum a mortuis, et donavit illi nomen quod est super omne nomen: ut in nomine Jesu omne genu flectatur, coelestium, terrestrium, et infernorum, et omnis lingua confiteatur quoniam Jesus Christus in gloria est Dei Patris (Philip. II, 8, 9, etc.).



PSALMUS CX.



HALLELUIA.

(Vers. 1.) Confitebor tibi, Domine, in toto corde meo. Non semper confessio peccatorum est, sed etiam laus Dei devotione confessionis expromitur. Illa luget, haec gaudet; illa medico vulnus ostendit, haec de sanitate gratias agit. In concilio rectorum et congregatione. Eorum, sine dubio, qui sedebunt super duodecim thronos judicantes duodecim tribus [Col. 0321B] Israel (Matth. XIX, 28). A quorum concilio et congregatione 419 omnis hypocrita segregatus, omnis erit tentator exclusus.

(Vers. 2.) Magna opera Domini, exquisita in omnes voluntates ejus. Scrutare, exquire, vestiga, si potes, omnes voluntates Domini: in omnibus semper magna opera ejus invenies. Nulla enim voluntas potentior est ipsius voluntate; contra quam cum aliquid fieri sinit, misericordiam suam justitiamque demonstrat. Sicut enim vult ut homo non peccet, ita vult peccanti parcere, ut revertatur et vivat; ita etiam vult in peccatis perseverantem punire, ut justitiae potentiam contumax non evadat. Ac sic quidquid elegeris, o homo, non deerit Domino unde suam de te compleat voluntatem. Sive ergo justificet [Col. 0321C] impium, sive arguat pigrum, sive exspectet aversum, seu deserat puniendum, semper misericors est, semper justus, semper omnipotens.

(Vers. 3.) Confessio et magnificentia opus ejus; et justitia ejus manet in saeculum saeculi. Magnificentia Domini circa nos in eo apparet quod nullis praecedentibus meritis confitentem justificat peccatorem: ut ubi abundavit peccatum, superabundet gratia (Rom. V, 20), per quam excitata est etiam ipsa confessio: ut nemo in se extollatur, sed qui gloriatur, in Domino glorietur (I Cor. I, 31). Quia et confessio peccatoris, et magnificentia justificationis, opus Domini est; apud quem iniquitas non est, etiam si nos judicia ejus non comprehendimus (Rom. IX, 18); quoniam justitia ejus manet in saeculum saeculi.

[Col. 0321D] (Vers. 4-6.) Memoriam fecit mirabilium suorum misericors et miserator Dominus: escam dedit timentibus se. In omni quidem creatura Dei mirabilia ejus et quotidiana et magna sunt; sed quia parum ea consuetudo miratur, quaedam Dominus signa et prodigia certis temporibus promenda disposuit, ut per [Col. 0322A] inusitata et nova, humana excitaretur intentio, et nutriretur in ea de insolitis utilis timor, cui tamen misericors Dominus daret escam virtutis et vitae, panem scilicet illum incorruptibilem qui de coelo descendit (Joan. VI, 41): ut Verbum Dei esset esca hominum, sicut cibus est angelorum. Memor erit in aeternum testamenti sui; virtutem operum suorum annuntiavit populo suo. Implevit Dominus promissiones suas, qui est virtus et fortitudo sanctorum: quoniam quae hominibus difficilia sunt, Deo facilia sunt, et ipse operatur omnia in omnibus (II Cor. XII, 6).

(Vers. 7.) Ut det illis haereditatem gentium; id est, quam praeparavit omnibus gentibus. 420 Opera manuum ejus veritas et judicium; hoc est, ut veritas judiciumque servetur: [b 1Kb] manus enim operatur, hoc [Col. 0322B] est, ut non separet a Christo tribulatio, angustia, fames, nuditas, gladius (Rom. VIII, 35).

(Vers. 8.) Fidelia omnia mandata ejus, confirmata in saeculum saeculi. Qui dedit mandata, et dedit promissa; quae fideliter retribuit confirmata in aeternum, nec umquam defectura. Facta in veritate et judicio. Hoc est enim verum, et justum [c 1Kb] , ut hic laboretur, ibi requiescatur.

(Vers. 9.) Redemptionem misit populo suo. Cives et haeredes coelestis Jerusalem, ab hujus peregrinationis captivitate redimuntur. Mandavit in aeternum testamentum suum. Testamentum suum, utique novum, quod aeternum promisit, non illud vetus, cujus transitoriae promissiones fuerunt. Sanctum et terribile nomen ejus. Sapientia vera est nosse et diligere Deum. Sed ad [Col. 0322C] hunc gradum de timore conscenditur: quia sicut desideranda sunt ejus munera, sic metuenda judicia.

(Vers. 10.) Initium sapientiae timor Domini. Intellectus bonus omnibus facientibus eum. Is bonum habet intellectum, qui quod faciendum recte intelligit, facit: quia talis est sine opere intelligentia, qualis sine timore sapientia (Sent. 13). Laudatio ejus manet in saeculum saeculi. Nemo ergo quidquam suae justitiae [d 1Kb] ascribat, nemo de suis quasi propriis meritis exsultabit, sed in Dei laudem et gloriam, omnis sanctorum beatitudo in aeternum refertur.



PSALMUS CXI.



HALLELUIA.

Titulus psalmi est, Reversionis Aggaei et Zachariae, qui post eversionem templi Jerusalem, et transmigrationem [Col. 0322D] in Babyloniam, completis sub Dario septuaginta captivitatis annis, prophetare coeperunt ea quae ad relaxationem captivitatis et reparationem templi pertinerent. Sed quia quae corporaliter tunc gerebantur, rerum futurarum indicia praeferebant, per illam captivitatis remissionem, et templi restitutionem, [Col. 0323A] spiritaliter figurabatur fabrica ipsius templi, cujus Christus est fundamentum, in quo etiam angulari lapide, vivis lapidibus coaptatis, coelestis aedificii structura consurgit, ut ex ruina vetere, quae facta est in Adam, novum Dei templum cum reparatione omnium 421 gentium reformetur. Ad hoc ergo templum pertinet prophetatio Aggaei et Zachariae, qui in psalmi titulo praeferuntur, ut qui hoc sacramentum intelligit, et qui cupit in hujus aedificii compage solidari, sciat reversionis et renovationis suae in timore Dei esse principium.

(Vers. 1.) Beatus vir qui timet Dominum: in mandatis ejus volet nimis. Beatitudo viri justi, a timore incipit Domini, et proficit in desiderium mandatorum Dei, quibus templum ejus efficitur.

[Col. 0323B] (Vers. 2.) Potens in terra erit semen ejus. Semen futurae messis opera esse misericordiae Apostolus testis est, dicens, Bonum autem facientes non deficiamus: tempore enim proprio metemus (Galat. VI, 9). Quid autem potentius hoc semine, cujus impendio comparatur regnum coelorum, et vita aeterna. Generatio rectorum benedicetur; id est, opera eorum qui recto sunt corde, non turbantur propter promissorum dilationem: nec transeuntia carnaliter appetunt, sed mansura fideliter et patienter exspectant.

(Vers. 3.) Gloria et divitiae in domo ejus, et justitia ejus manet in saeculum saeculi. Qui talis est in domo sua, id est, in corde suo, ubi templum Dei est, gloriam et divitias habet: quia spe non dubia futura jam possidet, et regnum Dei intra ipsum est (Luc. [Col. 0323C] XVII, 21). Hujus justitia manet in saeculum saeculi, quia ipsa est gloria atque divitiae.

(Vers. 4.) Exortum est in tenebris lumen rectis corde. Merito dirigunt cor in Dominum suum, merito ambulant recti cum Domino suo, qui cum essent in tenebris, lucem viderunt magnam (Isai. IX, 2), et meminerunt fuisse se aliquando tenebras, nunc autem lucem in Domino (Ephes. V, 8). Misericors, et miserator, et justus Dominus. Qui miseretur, ut misereatur, et justus est in retributione; quia nulli faciet judicium sine misericordia.

(Vers. 5.) Suavis homo qui miseretur et commodat. Hunc suavem et mitem atque jocundum, non evomit Deus ex ore suo, tamquam mali odoris, aut fastidiendi saporis. Tota autem suavitas ejus in eo est [Col. 0323D] qui miseretur et commodat, remittendo scilicet peccata, et largiendo beneficia; quibus duobus benignitatis officiis, omnia pietatis opera continentur, dicente Domino, Dimittite, et dimittetur vobis; date, et dabitur vobis (Luc. VI, 32).

(Vers. 5, 6.) Disponet sermones suos in judicio. Quoniam in aeternum non commovebitur. Qui haec facit, disponit sermones suos in judicio. Facta enim quaedam verba sunt testium, quibus in judicio [a 1Kb] defenderetur. Quia in aeternum non commovebitur, qui ad dexteram segregatus audiet, Venite, benedicti 422 Patris mei, percipite regnum quod vobis paratum est ab origine mundi (Matth. XXV, 34).

[Col. 0324A] (Vers. 7.) In memoria aeterna erit justus, ab auditu malo non timebit. Non timebit audire quod dicitur sinistris, Ite in ignem aeternum qui praeparatus est diabolo et angelis ejus (Matth. XXV, 41). Paratum est cor ejus sperare in Domino. Quia non sua quaesivit, sed quae Jesu Christi (Philip. II, 21), et promissa ejus confidenter exspectat.

(Vers. 8.) Confirmatum est cor ejus, non commovebitur, donec videat super inimicos suos. Inimici ejus praesentia concupierunt, et cum eis invisibilia promitterentur, dicebant, Quis ostendit nobis bona (Ps. IV, 6)? Illi voluerunt videre bona hominum in terra morientium, hic credidit videre bona Domini in terra viventium (Psal. XXVI, 13). Non ergo commovebitur cor ejus, nec transitoria malorum felicitate [Col. 0324B] turbabitur, donec videat, non deorsum, quod inimici ejus, sed sursum super inimicos suos, Quod oculus non vidit nec auris audivit, neque in cor hominis ascendit, quod praeparavit Deus diligentibus se (I Cor. II, 9; Isai. LXIV, 4).

(Vers. 9, 10.) Dispersit, dedit pauperibus; justitia ejus manet in saeculum saeculi. Dispersit visibilia, ut invisibilia compararet; dedit temporalia, accepturus aeterna. Cornu ejus exaltabitur in gloria. Peccator videbit, et irascetur. Irascitur peccator: cui magis quam sibi? Sed sera illa atque infructuosa poenitudine, cum dicit, Quid nobis profuit superbia, aut quid divitiarum jactatio contulit nobis (Sap. V, 8)? Dentibus suis frendet, et non revirescet; sicut fieret, si opportuno eum tempore poeniteret. Sed tunc frendet, [Col. 0324C] quando desiderium peccatorum peribit.



PSALMUS CXII.


HALLELUIA.

(Vers. 1.) Laudate, pueri, Dominum, laudate nomen Domini. Exhortatio haec non ad pueriles tantum annos, sed ad omnem profertur aetatem. Omnibus enim Apostolus dicit, Nolite effici pueri mentibus, sed malitia parvuli estote, ut mentibus perfecti sitis (I Cor. XIV, 20). Qua malitia, nisi superbia? Ipsa enim de vana granditate praesumens, non sinit hominem ambulare per arctam viam, et intrare per angustam portam (Matth. VII, 14). Puer autem facile intrat per angustam; et ideo nemo, nisi conversus fuerit ut puer, intrat in regnum coelorum (Luc. XIII, 24). Puerorum ergo nomine, non aetas infantium, sed animorum [Col. 0324D] humilitas compellatur, quia non laudant nomen Domini, qui se magnos putant, et suam justitiam volentes constituere, justitiae Dei non sunt subjecti (Rom. X, 3). Non enim sunt pueri; 423 et dum praedicari se volunt, non laudant nomen Domini.

(Vers. 2, 3.) Sit nomen Domini benedictum, ex hoc nunc et usque in saeculum. A solis ortu usque ad occasum, laudabile nomen Domini: ut scilicet nomen Domini semper benedicatur, et ubique laudetur.

(Vers. 4.) Excelsus super omnes gentes Dominus, et super coelos gloria ejus. Non solum super omnes gentes majestas Domini, sed etiam super coelos gloria ejus excelsa est.

[Col. 0325A] (Vers. 5, 6.) Quis sicut Dominus Deus noster, qui in altis habitat, et humilia respicit in coelo et in terra? Per Isaiam Spiritus ita loquitur: Haec dicit Altissimus in excelsis habitans, in aeternum nomen ei Dominus altissimus, in sanctis requiem habens (Isai. LVII, 15). Meritoque coelum intelliguntur, qui habitantur a Domino; qui cum sint sancti, atque ideo excelsi, iidem tamen sunt humiles, neque aliunde nisi de humilitate sublimes. In altis itaque Dominus habitat, id est, in sanctis, et spiritalibus atque coelestibus; et humilia respicit, id est, ipsos sanctos, numquam in se, sed semper in Domino gloriantes. Delectatur enim altitudine humilium, et humilitate celsorum. In coelo et in terra, hoc est, quorum conversatio in coelis est, licet mortali sint carne circumdati. Si vero [Col. 0325B] alia sunt quae Dominus noster in coelo humilia respicit, alia quae in terra, possunt coelum hi intelligi, quos vocatos et sanctificatos jam inhabitat; terra autem, quos vocat ut habitet in eis. Sed absolutior sensus est, si coelos dictos accipiamus eos qui sedebunt super duodecim thronos, et cum Domino judicabunt (Matth. XIX, 26); terrae autem nomine, caeteram multitudinem sanctorum, qui constituentur ad dexteram (Luc. XVI, 9), ut per opera misericordiae collaudati recipiantur ab eis in tabernacula aeterna, quos amicos sibi de mammona iniquitatis in hujus vitae mortalitate fecerunt. Et hos ergo et illos humiles respicit Deus, quia meminerunt utrique quid fuerint per suam malitiam, et quid facti sint [a 1Kb] per Dei gratiam.

[Col. 0325C] (Vers. 7, 8.) Qui erigit de terra inopem, et de stercore exaltat pauperem; ut collocet eum cum principibus, cum principibus populi sui. Non itaque dedignentur esse humilia capita excelsorum sub manu Domini. Quamvis enim collocetur fidelis Dominicae pecuniae dispensator cum principibus populi Dei (Matth. XIX, 28), quamvis sessurus sit in duodecim sedibus, et angelos quoque judicaturus (I Cor. VI, 3), a terra tamen inops erigitur, et de stercore pauper exaltatur, quia donum Dei est omnis celsitudo sanctorum.

(Vers. 9.) Qui habitare facit sterilem in domo, matrem filiorum laetantem. Ecclesiam enim ante sterilem Dei gratia 424 fecundavit, ut in multis filiis laetaretur (Isai. LIV, 1). In qua Dominus, qui in altis habitat, et humilia respicit in coelo et in terra, habet [Col. 0325D] ex semine Abraham et sublimem sanctitatem, sicut stellas coeli in supernis sedibus collocandam, et sicut arenam in ora maris, misericordem atque innumeram multitudinem, a sinistris fluctibus et ab impia amaritudine segregandam.



PSALMUS CXIII.


HALLELUIA.

(Vers. 1-3.) In exitu Israel ex Aeqypto, domus Jacob de populo barbaro; facta est Judaea sanctificatio ejus, Israel potestas ejus. Mare vidit, et fugit, Jordanis conversus est retrorsum. Praeteritorum gestorum recoli videtur historia, et quemadmodum populus [Col. 0326A] Israel, qui est domus Jacob, de jugo Aegyptiae dominationis eductus sit (Exod. XIV, 22) in memoriam revocari. Sed per propheticum eloquium, magis futura indicantur quam praeterita retexuntur. Et ideo quaedam aliter hic dicuntur quam ibi acta sunt: ut vigilanter intelligatur prophetia, ubi non constat historia. Primum enim Jordanem ipsum non reversum esse retrorsum, sed stetisse legimus (Josue III, 15), ab ea parte qua desuper influebat; deinde, montes exsultasse et colles gestisse non legimus; quae sic addidit, ut omnia ista etiam repeteret. Intelligendum ergo est quia illa facta figurae nostrae fuerunt (I Cor. X, 11); et ideo de eis aliter quid dicitur, ut quibus temporibus congruat, agnoscatur. Si enim gratiam Dei, quae data est nobis, firmo corde retineamus, [Col. 0326B] nos sumus Israel semen Abrahae (Gal. III, 29); qui non carnaliter circumcisae genti tantummodo factus est pater, sed et omnium qui sequuntur vestigia fidei Abraham, qui, cum esset in praeputio, credidit Domino, et justificatus est ex fide, et constitutus est omnium gentium pater (Rom. IV, 10 seqq.; Gen. XV, 6), dictumque ei est, Benedicentur in te omnes gentes (Gen. XII, 3). Quia ergo populus Christianus verus est Israel, et Aegyptus saepe in figura totius saeculi ponitur, a quo spiritaliter recedendum est: quemadmodum ille populus non potuit ad terram promissionis venire, nisi divino liberaretur auxilio, ita ab hujus saeculi vinculis nullus eruitur, nisi per gratiam Dei, in manu forti et brachio excelso (Exod. VI, 1, 6), ut coelestis Jerusalem civis [Col. 0326C] esse mereatur. Quicumque ergo sunt Israelitae, domus Jacob et Abrahae, secundum promissionem haeredes (Gal. III, 29), cognoscunt etiam se exisse de Aegypto, cum huic saeculo renuntiaverunt; exisse de populo barbaro, cum confessione pietatis a blasphemiis impiarum gentium recesserunt. Interrogent corda sua, si ea circumcidit fides, si purificavit confessio Dei Abraham, et Dei Isaac, et Dei Jacob: Facta est 425 in eis Judaea sanctificatio ejus, et Israel potestas ejus. Dedit enim eis potestatem filios Dei fieri (Joan. I, 12). Jam hic recordetur unusquisque qui sub dura dominatione diabolicis in hoc saeculo operibus subditus laborabat, quomodo ab jugo liber effectus sit, quomodo inter dissuadentium retinacula, et obsistentium impedimenta ad viam libertatis, et [Col. 0326D] ad spem aeternae haereditatis evaserit. Mare ergo vidit et fugit, cum obstacula saeculi, verbo Dei tremefacta cesserunt. Jordanis conversus est retrorsum: quoniam qui aversus a principio suo, Creatorem suum deserit, tamquam fluvius in mare labitur, cui bonum est ut retrorsum convertatur, et rediens ad auctorem, retro sibi faciat mare, ad quod ante tendebat; et sic Jordanis convertatur retrorsum, cum illi convertuntur ad Dominum, qui gratiam baptismi perceperunt.

(Vers. 4.) Montes gestierunt velut arietes, et colles velut agni ovium. Fideles dispensatores verbi veritatis, [Col. 0327A] sancti apostoli, sancti evangelistae, montes et duces sunt gregum, et colles, velut agni ovium, sunt quibus dicitur, in Christo Jesu per Evangelium ego vos genui (I Cor. IV, 15); de quibus dicitur, Afferte Domino filios arietum (Psal. XXVIII, 1); qui montium pabulis opimantur, et sub arietum principatu exsultantes reguntur.

(Vers. 5, 6.) Quid est mare quod fugisti? et tu Jordanis quia conversus es retrorsum? Montes quia gestitis velut arietes, et colles velut agni ovium? Quid est, inquit, o saeculum, quod tua impedimenta cesserunt? Quid est quod tot millia fidelium, toto orbe huic mundo renuntiantium convertimini? Quid est quod gaudetis, quibus in fine dicetur, Euge, bone serve, quoniam in paucis fidelis fuisti, supra multa te constituam [Col. 0327B] (Matth. XXV, 21)? Quid est quod gaudetis, quibus in fine dicetur, Venite benedicti Patris mei, percipite regnum quod vobis paratum est ab origine mundi (Ibid. 34)?

(Vers. 7.) A facie Domini commota est terra, a facie Dei Jacob. Quid est a facie Domini, nisi ab ejus praesentia, qui dixit, Ecce ego vobiscum sum usque ad consummationem saeculi (Matth. XXVIII, 20)? Ipse ergo commovet terram, ipse pigra et inertia corda convertit.

(Vers. 8.). Qui convertit petram in stagna aquarum, et rupem in fontes aquarum. Ista est spiritalis petra, id est Christus (I Cor. X, 4), qui doctrinam suam, quae prius dura et rigida videbatur, in multa fluenta convertit; et misso de coelis Spiritu sancto, sermonem suum fecit esse potabilem, quem discipulis insinuarat, [Col. 0327C] incipiens a Moyse per omnes prophetas, quia sic oportebat Christum pati (Luc. XXIV, 26 et 27).

(Vers. 1.) Non nobis, Domine, non nobis, sed nomini tuo da gloriam. Gratia praedicatur, quae aquam regenerationis de petra, quae est Christus, emisit, 426 nullis hominum praecedentibus meritis: quoniam Christus pro impiis mortuus est (Rom. V, 6) ne ullus nisi in Domino glorietur (I Cor. I, 31).

(Vers. 2.) Super misericordia et veritate tua: duo haec, misericordia et veritas, in Scripturis sanctis pene semper juncta inveniuntur. In sua quippe misericordia Deus vocavit impios, et in veritate judicavit eos qui venire noluerunt. Ne quando dicant gentes, Ubi est Deus eorum? In novissimo enim manifestabitur misericordia et veritas. Nec dicent impii, [Col. 0327D] Ubi est Deus eorum? cum apparente signo Filii hominis in coelo (Matth. XXIV, 30), et instante judicio, non adhuc praedicabitur credendus, sed ostendetur tremendus.

(Vers. 3.) Deus autem noster in coelo sursum, et super terram, omnia quaecumque voluit fecit. Non in coelo, ubi solem et lunam vident qui creaturam colunt, sed in coelo sursum, quod transgreditur omnia corpora coelestia et terrestria. Quamquam nec in ipso ita sit, ut sine ipso esse non possit. Quoniam in quibus est, ipse ea tamquam indigentia continet, qui in coelis et in terra omnia quaecumque voluit fecit: hoc est, et in superioribus et in inferioribus populi [Col. 0328A] sui voluntariam gratiam suam constituit, ne quis de operum meritis glorietur. Quia sive montes gestiant velut arietes, sive colles velut agni ovium, a facie Domini commota est terra, ne in terrenis sordibus permaneret.

(Vers. 4.) Simulacra gentium argentum et aurum. Habent quidem et aerea, et lignea, et fictilia simulacra, et alterius alteriusque materiae; sed pretiosum eorum maluit commemorare Spiritus sanctus. Quia cum in eo quisque erubuerit quod illi charius est, multo facilius avertitur a veneratione viliorum: ut intelligat etiam in auro et argento nihil aliud esse quam terram.

(Vers. 5-8.) Os enim habent, et non loquentur; oculos habent, et non videbunt. Aures habent, et non audient; nares habent, et non odorabunt. Manus habent, [Col. 0328B] et non contrectabunt; pedes habent, et non ambulabunt: non clamabunt in faucibus suis. Similes sint illis omnes qui faciunt ea, et omnes qui confidunt in eis. Videant ergo impii apertis et sentientibus oculis, et adorent clausis et mortuis mentibus, nec videntia, nec viventia simulacra.

(Vers. 9.) Domus Israel sperat in Domino: adjutor eorum et protector eorum est. Spes enim quae videtur, non est spes. Quod enim videt quis, quid sperat? Si autem quod non videmus, speramus, per patientiam exspectamus (Rom. VIII, 24). Sed ut perduret usque in finem ipsa patientia, adjutor et protector est Dominus.

(Vers. 10.) Domus Aaron speravit in Domino: adjutor eorum et protector eorum est. 427 Ergo etiam sublimiores quique, atque in summo excellentes gradu, [Col. 0328C] [a 1Kb] etiam ipsi perseveranter currant, donec apprehendant in quo apprehensi sunt, et cognoscant sicut et cogniti sunt, adjutorio et protectione Domini muniuntur.

(Vers. 11, 12.) Qui timent Dominum, speraverunt in Domino: adjutor eorum et protector eorum est. Dominus memor fuit nostri, et benedixit nos. Omnes, inquit, timentes Dominum, et sperantes in Domino, auxilio ipsius perficiuntur. Non enim nostris meritis praevenimus misericordiam Domini, sed Dominus memor fuit nostri, et benedixit nos.

(Vers. 12, 13.) Benedixit domum Israel, benedixit domum Aaron. Benedixit omnes timentes Dominum. Hoc est, et superiores et inferiores, quia utrique timent Dominum. Si ergo quaeris quos utrosque benedixerit, [Col. 0328D] respondetur, pusillos cum majoribus: hoc est, domum Israel et domum Aaron.

(Vers. 14.) Adjiciat Dominus super vos, super vos et super filios vestros. Et ita factum est. Accesserunt enim etiam de lapidibus suscitati filii Abraham (Matth. III, 9); accesserunt oves quae non erant de hoc ovili, ut fieret unus grex, et unus pastor (Joan. X, 16); accessit fides omnium gentium, et crevit numerus, non solum sapientium antistitum, sed etiam obedientium populorum, adjiciente Domino, non solum super patres, sed etiam super filios eorum qui patrum pie vestigia sequerentur.

[Col. 0329A] (Vers. 15.) Benedicti vos a Domino, qui fecit coelum et terram; tamquam diceret, Benedicti vos a Domino, qui vos fecit.

(Vers. 16.) Coelum coeli Domino, terram autem dedit filiis hominum. Non ergo istud visibile coelum plenum luminaribus fecit vos; sed multo excellentius, in quo sibi praeparavit habitaculum, quod sunt sublimiores purioresque mentes; in quarum comparatione, quidquid cernitur terra est. Quamvis possunt et parvuli in Ecclesia terrae nomine nuncupari, qui proficiendo futuri sunt coelum, et in ipsa spe lacte nutriuntur a magnis. Sed tamen quia illi jam non ab homine neque per hominem, sed per ipsum Dominum carpunt sinceritatem ubertatemque sapientiae, acceperunt parvulos futuros quidem coelum, ut coelum coeli [a 1Kb] esse [Col. 0329B] sciant; adhuc tamen terram, cui dicant, Ego plantavi, Apollo rigavit, sed Deus incrementum dedit (I Cor. III, 6). Ipsis enim filiis hominum quos fecit coelum, terram dedit in qua operentur, qui novit terrae providere per coelum. Maneant igitur coelum et terra in Domino suo qui fecit ea, et vivant ex eo, confitentes ei et laudantes eum. Nam si ex se velint 428 vivere, morientur: sicut scriptum est, A mortuo, quasi qui non sit, perit confessio (Eccli. XVII, 26).

(Vers. 17.) Non mortui laudabunt te, neque omnes qui descendunt in infernum. Clamat enim alio loco Scriptura sancta, Peccator cum venerit in profundum malorum, contemnit (Prov. XVIII, 3).

(Vers. 18.) Sed nos qui vivimus, benedicimus Dominum, ex hoc nunc et usque in saeculum.



PSALMUS CXIV.


HALLELUIA.
[Col. 0329C]

(Vers. 1.) Dilexi, quoniam exaudiet Dominus vocem orationis meae. Cantet hoc anima quae peregrinatur a Domino, cantet hoc ovis illa quae erraverat (Psal. CXVIII, v. ult.), cantet hoc filius ille qui mortuus fuerat et resurrexit, perierat et inventus est. Quid est enim Dilexi, quoniam exaudiet Dominus (Luc. XV, 24), nisi, Dilexi, quoniam in hac spe sum positus, ut exaudiendum esse me credam? Non enim frustra hoc spero.

(Vers. 2.) Quoniam inclinavit aurem suam mihi. Ideo ergo exaudiet, quia inclinavit aurem suam mihi. Jam si quaeramus unde crediderit anima, quod ad eam aurem Dominus inclinarit, nonne respondebit, [Col. 0329D] Quia prior dilexit nos, et Filio proprio non pepercit, sed pro nobis omnibus tradidit eum (Rom. VIII, 32)? Quod mihi cum annuntiaretur, quomodo non crederem inclinasse Dominum aurem suam mihi, tanta misericordia praevenientem, tanta vocatione pulsantem. Et in diebus meis invocavi. In diebus scilicet miseriae meae, in diebus mortalitatis et praevaricationis, qua deserui Deum, et merui carcerem, id est, tenebras ignorantiae, compedes difficultatis accepi. In his igitur diebus,

(Vers. 3, 4.) Circumdederunt me dolores mortis, pericula inferni invenerunt me. Quae nisi aberrantem abs [Col. 0330A] te [b 1Kb] non invenient me. Ego autem illa non inveniebam, id est, non advertebam. Amabam enim deceptiones meas, et gaudens falsis prosperitatibus saeculi, veris periculis demergebar inferni. Sed cum mihi illuxit gratia tua, et causas tribulationis meae ac doloris inveni, et nomen Domini invocavi.

(Vers 5.) O Domine, erue animam meam; tamquam diceret, Et inter adversitates, et inter prosperitates hujus saeculi miserum me esse cognovi: quia illa premunt, ista decipiunt. Quis ergo me liberabit de corpore mortis hujus, nisi gratia Dei per Jesum Christum Dominum nostrum (Rom. VII, 24). Misericors Dominus et justus, et Deus noster miserebitur. Misericors primo, quia inclinavit aurem 429 suam mihi; Justus, [c 1Kb] qui facit me agnoscere unde contererer; et [Col. 0330B] rursum misericors, quia ad hoc ut invocetur et misereatur.

(Vers. 6.) Custodiens parvulos Dominus, humiliatus sum, et liberavit me. Custodit parvulos, quos vult esse perfectos: et in servitutem per superbiam lapsos, per humilitatem facit liberos.

(Vers. 7.) Convertere, anima mea, in requiem tuam, quia Dominus benefecit tibi. Convertere, inquit, anima mea, quia conversionis facultatem ab illo habes qui benefecit tibi.

(Vers. 8.) Quia exemit animam meam de morte. Exempta est a morte anima, etiam mortali adhuc carne circumdata, quae ex infideli fidelis effecta est: et praeter illam perfectam aeternam a cunctis laboribus requiem, quam adipiscitur pretiosa in conspectu [Col. 0330C] Domini mors sanctorum ejus (Sentent. 14), habet etiam in hac vita requiem suam anima quae de morte infidelitatis exempta est, et quae non ab operibus justitiae, sed ab iniquitatis abstinet actione. Talis autem anima quae jam vivit Domino, et mortua est mundo, quae spiritali industriae vigilanter intenta, in humilitatis et mansuetudinis non pigra, sed quieta tranquillitate requiescit, pro adeptis jam habet quidquid non dubia spe patienter exspectat (Sent. 14). Et ideo addit et dicit: Oculos meos a lacrymis, pedes meos a lapsu. Haec bona non temporalis vitae sunt, sed aeternae; nec ob inere possunt mortali carne circumdati, ut non fleant, non gemant et nulla tentatione pulsentur. Spes ergo sanctorum, qui, secundum id quod Spiritu Dei aguntur jam in [Col. 0330D] carne non sunt (Rom. VIII, 14, 9), merito de his gaudet et gratias agit, quae sibi a veritate promissa sunt. Denique ut haec se non jam habere, sed sperare monstraret.

(Vers. 9.) Placebo, inquit, Domino, in regione vivorum. Non ergo ad plenum Domino placet, qui adhuc est in regione mortalium; nec potest talis esse in vita occidua, qualis futurus est in aeterna.



PSALMUS CXV.


HALLELUIA.

(Vers. 10.) Credidi, propter quod locutus sum. Tam reprobi sunt, qui verum quod credunt non [Col. 0331A] loquuntur, quam qui verum quod loquuntur non credunt. Perfecta erga hujus fides est, qui dicit non tantum credidisse, sed et propter hoc locutum esse, quia credidit. Ego autem humiliatus sum nimis. Cur addidit, Ego autem, cum possit dicere, Locutus sum et humiliatus sum? nisi, 430 quia homo veritatem praedicans; humiliari potest ab his qui veritati contradicunt, non ipsa veritas, quam qui credit, eloquitur. Ego credidi propter quod locutus sum.

(Vers. 11.) Ego autem dixi in exstasi mea, Omnis homo mendax. Exstasis, hic pavor intelligitur, quoniam martyrum vox est, instante cruciatu vel morte trepidantium et agnoscentium non esse virium suarum ut quae inferuntur evincant; atque ideo mendacem inveniri humanam infirmitatem, quae non possit [Col. 0331B] non fallere, praesumens de viribus suis: cum fortitudo patientiae ex Deo sit, qui et constantiam dat non timenti, et fiduciam reparat formidanti: quoniam verax est dicens, Cum autem tradent vos, nolite cogitare quomodo aut quid loquamini: dabitur enim vobis in illa hora quid loquamini; non enim vos estis qui loquimini, sed Spiritus Patris vestri qui loquitur in vobis (Matth. X, 19 et 20). Dicitur autem exstasis, etiam cum mens non pavore alienatur, sed aliqua inspiratione revelationis assumitur.

(Vers. 12.) Quid retribuam Domino pro omnibus quae retribuit mihi? Hoc dicens, profitetur sibi aliud retributum a Domino quam merebatur; id est, pro malis recepisse se bona: et quaerit quid ipse reddat pro bonis; nec aliud invenit, nisi quod Dominus ipse [Col. 0331C] donaverit, et dicit:

(Vers. 13.) Calicem salutaris accipiam, et nomen Domini invocabo. Quis istum dat calicem, nisi qui ait, Potestis calicem bibere quem ego bibiturus sum (Matth. XX, 22)? et dans exemplum patiendi, contulit donum, redimens ipsam infirmitatem suorum sanguine suo; et dans pretium imitationis ipsorum, ut fieret

(Vers. 15.) Pretiosa in conspectu Domini mors sanctorum ejus. Emit enim eam sanguine suo, quem fudit Dominus pro servis: ut et servi pro Domino suo fundere non timerent. Cum tamen et Domini mors, et servorum, servis esset profutura, non Domino.

(Vers. 16.) O Domine, ego servus tuus: ego servus [Col. 0331D] tuus, et filius ancillae tuae. Tamquam diceret: Multi se martyres dicunt, multi servos tuos se profitentur, quia nomen tuum habent in vitiis, haeresibus et erroribus. Sed quia praeter Ecclesiam tuam sunt, non sunt filii ancillae tuae: Ego autem, et servus tuus, et filius ancillae tuae.

(Ibid.) Disrupisti vincula mea, tibi sacrificabo hostiam laudis. Tu me, inquit, servum tuum, tu fecisti filium ancillae tuae, qui captivitatis meae vincula [Col. 0332A] disrupisti: et ideo laudis tibi hostiam debeo, quia tua gratia sum quod sum (I Cor. XV, 10), et in tua est mihi gloria gloriandum.

(Vers. 18.) [a 1Kb] Vota mea Domino reddam. 431 Quisquis bene cogitat quid voveat Domino, et quae vota reddat, seipsum voveat, seipsum reddat. Hoc exigitur, hoc debetur. Imago Caesaris reddatur Caesari, imago Dei reddatur Deo (Matth. XXII, 21). Sed sicut videndum est quid offeras, ita etiam considerandum est ubi offeras (Sent. 15).

(Vers. 19.) In atriis, inquit, domus Domini. Quae autem domus Domini, nisi populus ejus? Ideo sequitur - In conspectu omnis populi ejus. Quid est autem populus ejus, nisi quod addit, In medio tui, Jerusalem? Jerusalem vero interpretatur Visio pacis. [Col. 0332B] Tunc ergo quod [b 1Kb] offeretur gratum est, si de pace atque in pace reddatur. Qui autem non sunt filii hujus ancillae, bellum quam pacem potius amaverunt.



PSALMUS CXVI.


HALLELUIA.

(Vers. 1.) Laudate Dominum, omnes gentes, laudate eum, omnes populi. In fine superioris psalmi, ne in Jerusalem Judaei gloriarentur, et hanc dignitatem sibi Israel etiam carnalis assumeret; qui sint Israelitae, et in quibus sit Jerusalem, psalmi hujus principio demonstratur. Omnes scilicet gentes, et omnes populi, qui per imitationem fidei facti sunt filii Abraham, et spiritale semen Israel (Rom. IV, 12; Galat. III, 7).

[Col. 0332C] (Vers. 2.) Quoniam confirmata est super nos misericordia ejus, et veritas Domini manet in aeternum. Confirmata est misericordia Domini super nos, cum ejus nomini, per quod liberati sumus, inimicarum gentium rabida ora cesserunt, et quem negando blasphemaverunt, credendo laudaverunt. Veritas autem Domini manet in aeternum, sive in his quae promisit justis, sive in his quae minatus est impiis.



PSALMUS CXVII.


HALLELUIA.

(Vers. 1.) Confitemini Domino, quoniam bonus, quoniam in saeculum misericordia ejus. Sed hic confessio non poenitentium est, sed laudantium Dominum, quibus per gratiam praestitum est ut eruerentur [Col. 0332D] de tenebris, et potestate tenebrarum, et transferrentur in regnum filii Dei (Coloss. I, 13): ob hoc solum, quia Deus bonus est, et ea misericordia miseretur quae permanet in aeternum.

(Vers. 2-4.) Dicat nunc domus Israel, Quoniam bonus, 432 quoniam in saeculum misericordia ejus. Dicat nunc domus Aaron, Quoniam bonus, quoniam in saeculum misericordia ejus. Domus Israel et domus Aaron, ipsi sunt omnes [c 1Kb] qui timent Dominum; pusilli scilicet [Col. 0333A] atque majores (Psal. CXIII, 12 et 13). Ex quibus, sive Judaeis, sive gentibus, unus factus est populus, concurrens in unum gregem, ad unum pastorem Jesum Christum (Joan. X, 16): quae societas in ejus gratia facta est qui bonus est, et cujus misericordia aeterna est et aeternos facit.

(Vers. 5.) In tribulatione invocari Dominum, et exaudivit me in latitudine. Qui tribulatur, in angustia est: sed qui exauditur, latitudinis infinitate suscipitur.

(Vers. 6.) Dominus mihi adjutor est, non timebo quid faciat mihi homo. Apostolus dicit, non adversus carnem et sanguinem nobis, quod est homo iniquus, sed adversus principes et rectores tenebrarum, esse certamen (Ephes. VI, 12). Quarum autem tenebrarum, [Col. 0333B] nisi hominum diabolo subditorum? Non ergo metuit quid ei faciat homo, qui ipsius incentorem Dei vincit auxilio.

(Vers. 7.) Dominus mihi adjutor est, et ego despiciam inimicos meos. Sive ex malis hominibus, sive ex malis angelis, despiciet inimicos is cui adjutor est Dominus.

(Vers. 8.) Bonum est confidere in Domino, quam confidere in homine. Etiam si bonus homo, aut bonus angelus adjuvet, non in eis, inquit, confidam; sed in Domino, qui me per illos juvat.

(Vers. 9.) Bonum est sperare in Domino, quam sperare in principibus. Principes et homines et angeli possunt intelligi: sed in neutris spes collocanda est; quia potestas non est nisi a Deo (Rom. XIII, 1).

[Col. 0333C] (Vers. 10-12.) Omnes gentes circumdederunt me, et in nomine Domini ultus sum eos. Circumdantes circumdederunt me, et in nomine Domini ultus sum eos. Circumdederunt me sicut apes, et exarserunt sicut ignis in spinis; et in nomine Domini, quia ultus sum in eos. Ipsum Dominum caput Ecclesiae intelligimus, circumdatum a persecutoribus, sicut circumdant apes favum. Sed mystice significatum est, quod concursus ad persequentes, favus autem ad credentes pertineret. Quoniam impii, nescientes quid facerent, dulciorem cruciando fecerunt: ut gustemus et videamus quam suavis est Dominus (Psal. XXXIII, 8). Quod autem exarserunt sicut ignis in spinis, ad totum corpus Christi, id est populum ejus, melius refertur. Omnes gentes circumdederunt me, quia ex omnibus collectus [Col. 0333D] est gentibus, et ubique in eum exarserunt persecutionis incendia. Sed ultus est persequentes, quia 433 exstincta malitia facti sunt Christiani; sive quia omnes qui pertinaciter infideles fuerunt, quem spreverunt vocantem, sentient judicantem.

(Vers. 13.) Impulsus, eversus sum, ut caderem, et Dominus suscepit me. Tamquam cumulus arenae versatus sum ut caderem, et Dominus suscepit me Multitudinem fidelium in unitatem fidei congregatam persecutio gentium non habuit quo impelleret, et quamvis multum vexando versaret, convellere tamen [Col. 0334A] ac projicere non praevaluit, quia ab omnibus simul in eum creditum est, quia et singulos et universos ubique suscepit.

(Vers. 14.) Fortitudo mea et laudatio mea Dominus; et factus est mihi in salutem. Qui sibi sua fortitudo, et sua volunt esse laudatio, cadunt. Quorum autem fortitudo et laudatio est Dominus, tam non cadunt quam non cadit Dominus. Et ideo eis factus salus, non quia ipse aliquid coeperit esse quod non erat, sed quia salutem in eo, quam aversi non habuerant, coeperunt habere conversi.

(Vers. 15.) Vox exsultationis et salutis in tabernaculis justorum. Saevitia persequentium spem sanctorum internis gaudiis privare non poterat; nec valebant impii eorum auferre laetitiam, quorum nequibant [Col. 0334B] expugnare patientiam. Unde et Apostolus dicit, Quasi tristes, semper autem gaudentes (II Cor. VI, 10).

(Vers. 16.) Dextera Domini fecit virtutem, dextera Domini exaltavit me, dextera Domini fecit virtutem. Magna virtus exaltare humilem, deificare mortalem, praebere de infirmitate perfectionem, de subjectione gloriam, de passione victoriam. Sed quia non homo se exaltavit, non homo se perfecit, non homo sibi gloriam dedit, non homo vicit, nec ipse sibimet saluti fuit, piissima confessione laudem Dei repetit, Dextera Domini fecit virtutem.

(Vers. 17.) Non moriar, sed vivam, et narrabo opera Domini. Vox Ecclesiae est, non in se, sed in Domino gloriantis. Exstinguendum Dei populum persecutores arbitrabantur; sed aucta est Ecclesia, [Col. 0334C] et ubique Christus martyrum gloria est, in quorum passionibus Domini opera praedicantur.

(Vers. 18.) Castigaus castigavit me Dominus, et morti non tradidit me. Non ergo quidquam viribus suis licuisse arbitretur fremitus impiorum; non haberent istam potestatem, nisi de super daretur. Saepe filios suos paterfamilias per nequissimos servos emendari jubet, cum illis haereditatem, his compedes [a 1Kb] praepararet (Joan. XIX, 11). Quae est ista haereditas? Auri est et argenti, an 434 gemmarum, an fundorum, amoenorumve praediorum? Vide qua intretur, et cognosce quid sit.

(Vers. 19.) Aperite mihi portas justitiae, et ingressus in eas confitebor Domino. Intra portas justitiae vox est confessionis et exsultationis. Beati enim qui [Col. 0334D] habitant in domo Domini, in saecula saeculorum [b 1Kb] laudabunt cum (Psal. LXXXIII, 5).

(Vers. 20.) Haec porta Domini, justi intrabunt per eam. Haec porta illius est Jerusalem, quam nemo incircumcisus, nemo intrat injustus, ubi dicitur, Canes foras (Apoc. XXII, 15).

(Vers. 21.) Confitebor tibi, Domine, quoniam exaudisti me, et factus es mihi in salutem. Confessio haec laudis est, non vulnera medico ostendens, sed de percepta sanitate gratias agens ei qui ipse est salus.

[Col. 0335A] (Vers. 22.) Lapidem quem reprobaverunt aedificantes, hic factus est in caput anguli. Ut duos conderet in semetipsum, in unum novum hominem, faciens pacem, et reconciliaret utrosque in uno corpore Deo (Ephes. II, 15), circumcisionem scilicet et praeputium.

(Vers. 23.) A Domino factus est. Quamvis enim non esset lapis angularis, nisi passus esset, non tamen hoc ab eis a quibus passus est, factus est: nam illi qui aedificabant reprobaverunt, sed in eo quod Dominus occulte aedificabat, fecit in caput anguli, quem reprobaverunt. Et est mirabilis in oculis nostris. In oculis interioribus hominis, in oculis credentium, sperantium, diligentium.

(Vers. 24.) Haec dies est quam fecit Dominus; exsultemus et jocundemur in ea. Dies quo mihi salutem [Col. 0335B] dedit, dies quo ille Mediator Dei et hominum factus est in caput anguli.

(Vers. 25.) O Domine, salvum me fac, o Domine, bene prospera. Salvum fac, quia dies salutis est; prospera iter a peregrinatione redeuntibus, quia tu nobis factus es via.

(Vers. 26.) Benedictus qui venit in nomine Domini. Maledictus ille qui venit in nomine suo, quem suscipient qui Dei Filium non receperunt (Joan. V, 43). Benediximus vos de domo Domini. Vox ista magnorum est ad pusillos: eorum scilicet magnorum, qui Verbum Dei Deum, sicut in hac vita possunt, mente contingunt, et tamen sermonem suum propter parvulos temperant.

[Col. 0335C] (Vers. 27.) Deus Dominus, et illuxit nobis. Illuxit nobis Mediator Dei ille et hominum, homo Christus Jesus (I Tim. II, 5); qui et Deus aequalis Patri, quod fecit credi, fecit intelligi. Constituite diem festum in frequentationibus, usque ad cornu altaris. Id est, usque ad interiorem domum Dei, [a 1Kb] de qua nos benediximus; ubi sunt altaris 435 excelsa, ubi spiritale sacrificium laudis perpetuae, ubi est sacerdos aeternus, et altare sempiternum, ad quod non tepide neque segniter, sed in frequentatione currendum est: ut de Filio Deo, qui propter nos caro factus est (Joan. I, 14), non jam humiliter secundum carnem, qua conformis nobis esse dignatus est, sed sublimiter secundum divinitatem, quae Patri aequalis est [b 1Kb] sentiendum.

(Vers. 28.) Deus meus es tu, et confitebor tibi; Deus [Col. 0335D] meus es tu, et exaltabo te. Confitebor tibi. Domine, quoniam exaudisti me, et factus es mihi in salutem. Non strepitu ista verborum dicentur, in illa domo ad quam ut intremus hortatur; sed dilectio inhaerens Deo, ipsa erit vox laudationis aeternae.

(Vers. 29.) Confitemini Domino, quoniam bonus, quoniam in saeculum misericordia ejus. Iisdem verbis [c 1Kb] psalmum quibus inchoaverat claudit, quia ab initio usque in finem debet in nobis laudationum Dei perseverare confessio.



PSALMUS CXVIII.
[Col. 0336A]


ALEPH.

(Vers. 1.) Beati immaculati in via, qui ambulant in lege Domini. Beati esse non possunt, nisi immaculati. Immaculati autem non sunt, nisi qui in via ambulant; via vero non est, nisi lex Domini. Quaerens ergo beatitudinem, immaculatus in via sit, et in lege Domini, quae beatorum via est, ambulet, id est, non sit otiosus.

(Vers. 2.) Beati qui scrutantur testimonia ejus, in toto corde exquirunt eum. In via Domini hi sine dubio ambulant, qui scrutantur testimonia ejus. Sed quia multi volunt habere scientiam sine operibus, merito addidit, in toto corde exquirunt eum. Tum enim recte quaeritur Deus, si non per ipsum alia, sed [Col. 0336B] per omnia ipse quaeratur. Beatitudo autem quaerentium Dominum, in hujus vitae laboribus non potest esse perfecta. Sed beati jam dicuntur, qui hoc sine dubio sunt futuri, quia in via ambulant immaculati, et scrutantes testimonia legis Domini, in toto corde exquirunt eum. Spe ergo beati sunt, quia talibus beatitudo promissa est.

(Vers. 3.) Non enim qui operantur iniquitatem, in viis ejus ambulaverunt. Hic quaeritur, cum iniquitas peccatum sit, et non operentur peccatum qui ambulant in viis Domini, quomodo illi sancti in viis Domini ambulaverunt, qui dicunt, Si dixerimus 436 quia peccatum non habemus, nos ipsos seducimus, et veritas in nobis non est (I Joan. I, 8)? Ergo et peccatum habuerunt, et in viis Domini ambulaverunt, secundum [Col. 0336C] Paulum dicentem, Si quod nolo, ego hoc facio, non ego operor illud, sed quod habitat in me peccatum (Rom. VII, 15). Itaque nec operantur peccatum qui ambulant in viis Domini, et tamen non sunt absque peccato, quia jam non ipsi operantur illud, sed quod habitat in eis peccatum. Non autem ipsi operantur illud, quando illicitis desideriis consensum non accommodant voluntatis. Verumtamen cum omnes sancti, in carne degentes, veraciter dicant, Dimitte nobis debita nostra (Matth. VI, 12), quomodo intelligitur immaculatos eos in via Domini ambulare, quos oportet quotidiana oratione remissionem poscere peccatorum? nisi quia verum est, ambulantes in via Domini nullis consentire criminibus, et tamen quibusdam cogitationum carnalium obreptionibus titillari, [Col. 0336D] et ob hoc eis necessariam quotidianam remissionem, ut fiant immaculati: quoniam et hoc ipsum ad viam pertinet Domini, de qua non recedit, qui se immaculari semper exposcit.

(Vers. 4.) Tu mandasti mandata tua custodiri nimis. Nimis, sive ad mandantem, sive ad custodientem referas, non pro eo quod est plus quam oportet, accipiendum est, sed pro valde. Valde enim mandatur, et valde custodienda sunt praecepta divina.

(Vers. 5.) Utinam dirigantur viae meae ad custodiendas [Col. 0337A] justificationes tuas. Dedisti, inquit, mandatum, et custodiri illud praecepisti; sed utinam praebeas et auxilium, ut possim facere, te juvante, quod faciendum didici, te docente.

(Vers. 6.) Tunc non confundar, cum perspicio in omnia mandata tua. Cum, inquit, directae fuerint viae meae per gratiam tuam, tunc inspectione mandatorum tuorum non confundar, [a 1Kb] qui ero non inutilis auditor, sed efficax factor.

(Vers. 7.) Confitebor tibi, Domine, in directione cordis; in eo quod didicerim judicia justitiae tuae. Si directum fuerit iter meum et cor meum, et praedicabo, Domine, te, laudabo, et tui esse hoc operis confitebor.

(Vers. 8.) Justificationes tuas custodiam: hoc est, [Col. 0337B] faciam quod jubes, si me adjuveris. Non me derclinquas usquequaque. Non ita accipiendum, quasi in aliquo se relinqui velit, sed hoc petit, ne penitus deseratur, et ita potius ut ab eo numquam et nusquam divinum abscedat auxilium.



BETH.

437 (Vers 9.) In quo corrigit adolescentior viam tuam? In custodiendo sermones tuos. Interrogatio est, in quo junior viam suam corrigat: et respondetur quod correctio ejus haec sit, ut Dei verba custodiat. Sed quaeritur quis iste sit junior, cujus illa correctio est? cum et senes multi convertantur ad Dominum, per quamlibet seram observantiam mandatorum. Bene ergo iste junior intelligitur populus novus, per Christi gratiam renovatus, qui ab erroris veteris via, [Col. 0337C] verbum fidei custodiendo, corrigitur.

(Vers. 10.) In toto corde [b 1Kb] meo exquisivi te: ne repellas me a mandatis tuis. Fecisti, inquit, ut toto corde meo exquirerem te; fac ut in mandatis tuis maneam: quae ut mihi possibilia sint, adjuva me, et noli me ab eis repellere, id est, noli mihi auxilium tuum subtrahere.

(Vers. 11, 12.) In corde meo abscondi eloquia tua, ut non peccem tibi. Benedictus es, Domine; doce me justificationes tuas. Quid adhuc eloquia Domini quaerit discere, quae jam abscondit in corde? Quod utique non fecisset, nisi ea didicisset. Ut quid addit, et dicit, doce me justificationes tuas; nisi quia eas vult faciendo discere, et operandi notitia comprehendere, non loquendi tantum facilitate, et memoriae [Col. 0337D] recordatione retinere?

(Vers. 13.) In labiis meis enuntiavi omnia judicia [Col. 0338A] oris tui. Nihil, inquit, judiciorum tuorum tacui, sed omnia prorsus in labiis meis enuntiavi, ea scilicet, quae mihi ore tuo, id est, eloquiorum tuorum praedicatione dixisti.

(Vers. 14.) In via testimoniorum tuorum delectatus sum, sicut in omnibus divitiis. Via testimoniorum Dei Christus, in quo sunt omnes thesauri sapientiae et scientiae absconditi (Coloss. II, 3). In hac ergo via, quasi in omnibus divitiis delectatur, qui videt per illum multa erga nos testimonia divinae dilectionis impleta, et non dubitat quae exspectantur implenda.

(Vers. 15.) In mandatis tuis exercebor, et considerabo vias tuas. Universae viae Domini misericordia et veritas (Psal. XXIV, 10): quarum plenitudo invenitur [Col. 0338B] in Christo, in quo omnis Ecclesia contra inimicos fidei Christianae copiosis disputationibus exercetur.

(Vers. 16.) In justificationibus tuis meditabor, non obliviscar sermones tuos. Ideo utique meditabor, ut non obliviscar 438 sermones tuos; meditabor ut non obliviscar. Meditatio enim non obliviscendi, est perseverantia operandi, propter quod postulavit adjutorium gratiae, dicens, Benedictus es, Domine, doce me justificationes tuas; ut quod sermone noverat, etiam opere compleret.



GHIMEL.

(Vers. 17.) Retribue servo tuo, vivifica me: et custodiam sermones tuos. Quatuor sunt retributiones: aut enim mala pro malis retribuuntur, sicut Deus ignem aeternum retributurus est impiis; aut bona [Col. 0338C] pro bonis, sicut regnum aeternum retributurus est justis; aut bona pro malis, sicut Christus per gratiam justificat impium; aut mala pro bonis, sicut Judas per malitiam persecutus est Christum. Harum quatuor retributionum duae priores pertinent ad justitiam, ut retribuantur mala pro malis, bona pro bonis; tertia pertinet ad misericordiam, ut retribuantur bona pro malis: quartam Deus nescit; nulli enim malum pro bono retribuit. Haec autem quae tertio loco posita est, primitus necessaria est. Nisi enim Deus [c 1Kb] retribueret bona pro malis, nullo modo essent quibus retribuerentur bona pro bonis (Sent. 16). Qui ergo dicit: Retribue servo tuo; et addidit, Vivifica me, et custodiam sermones tuos; scit justum ex fide vivere, quae operatur [d 1Kb] per dilectionem (Habac. [Col. 0338D] II, 4; Rom. I, 17; Gal. V, 6). Et quia mortuus erat per suam [e 1Kb] injustitiam, petit sibi vitam per Dei gratiam, [Col. 0339A] quam profecto non peteret, si omnino non erederet, id est, omnino non viveret. Sed quia id quod acceperat ad desiderandum, non sufficiebat ad obediendum, poscit se vivificari, hoc est, eam in se fidem quam accepit, augeri; ut vivificetur per omnem diem, qui renovatur de die in diem (II Cor. IV, 16).

(Vers. 18.) Revela oculos meos, et considerabo mirabilia de lege tua. Da, inquit, mihi intellectum, quo possim mirabilia tuae legis inspicere, et virtutem praeceptorum tuorum videre.

(Vers. 19.) Incola ego sum in terra, ne abscondas a me mandata tua. Ibi quisque est peregrinus, ubi absens est a patria sua (Sent. 17). Iste ergo qui supernae Jerusalem civis ascriptus est, peregrinum se [Col. 0339B] profitetur in terra; quia certus est de haereditate promissa. Sed quia tentatio est vita humana super terram (Job. VII, 1), petit ne in tempore tribulationis et difficultatis abscondantur ab eo mandata Dei, quae utique in medio constituta sunt, et possunt etiam ab impiis sciri. Nam quem latet brevissimum plenissimumque mandatum, Diliges Dominum Deum tuum ex toto corde tuo, et ex tota anima tua, et ex tota mente tua (Matth. XXII, 37), et 439 Diliges proximum tuum sicut teipsum (Ibid.)? In quibus duobus mandatis tota lex pendet et prophetae. Quomodo ergo hic terrae incola orat ut ab eo non abscondantur quae pene neminem latent, nisi quia Dominum nosse paucorum est; et consequens est ut ei mandatum dilectionis sit absconditum, [a 1Kb] quia aliud pro alio diligit: [Col. 0339C] et qui errat in Domini amore, errat etiam in proximi charitate? Recte itaque qui incola est in terra, et qui terrena non diligit, postulat sibi mandatorum Dei scientiam revelari: ne vel in Dei, vel in proximi dilectione fallatur.

(Vers. 20.) Concupivit anima mea desiderare justificationes tuas in omni tempore. Concupivi, inquit, justificationum tuarum desiderium habere usque in finem. Tu enim me justificas, tua me facit gratia justum et bonum: [b 1Kb] mihi est semper hoc desiderare, et in hoc tuo praesidio delectari. Alioquin justus non ero, si aut defuerit mihi gratia tua, aut inflaverit me superbia.

(Vers. 21.) Increpasti superbos, maledicti qui aeclinant a mandatis tuis. Illa increpatio hic intelligenda [Col. 0339D] est, quam primi hominum genitores sua transgressione meruerunt, declinantes a mandato Dei per superbiam, [c 1Kb] quam concupiverant, non quod Deus diligendum praecepit, sed quod diabolus invidendo persuasit (Gen. III, 5). Omnis itaque superbus huic increpationi subjectus est, sive haereditario, sive voluntatis arbitrio.

(Vers. 22.) Aufer a me opprobrium et contemptum, [Col. 0340A] quia testimonia tua exquisivi. Vox ista Ecclesiae est, jam diligentis inimicos suos, et orantis pro persecutoribus suis (Matth. V, 44). Dicat itaque omnis Christianus, dicant omnia membra corporis Christi, Aufer a me opprobrium, quod ideo audio, et contemptum, [d 1Kb] quod ideo contemnor, quia testimonia tua, id est, martyria tua, exquisivi. Ut inimici nostri inde venerentur, unde contemnunt; cum quos persequendos putaverunt, intellexerint honorandos.

(Vers. 23.) Etenim sederunt principes, et adversum me loquebantur. Inde persecutio gravis erat, quia eam sedentes, id est, judiciariis sedibus eminentes principes decernebant: quod et in ipsum caput et in corpus ejus actum esse non dubium est. Servus autem tuus exercebatur in tuis justificationibus. Qualis [Col. 0340B] exercitatio haec fuerit, sequentia docent.

(Vers. 24.) Nam et testimonia tua meditatio mea est, et consilium meum justificationes tuae sunt. Sic ergo exercebatur servus Christi, ut contra persequentes dilectione certaret. Consilium sedentium principum fuit, inventos 440 martyres perdere; consiliam patientium martyrum fuit, inimicos perditos invenire. Reddebant illi mala pro bonis, isti bona pro malis. Quid ergo mirum, si isti occidendo defecerunt, illi moriendo vicerunt?



DALETH

(Vers. 25.) Adhaesit parimento anima mea, vivifica me secundum verbum tuum. Qui se vivificari petit, quoniam adhaesit pavimento anima ejus, videtur hoc [Col. 0340C] poscere, ut a terrenis cupiditatibus eruatur. Sed non talia verba praemissa sunt, ut de eo qui dicebat, Nam et testimonia tua meditatio mea, et consilium meum justificationes tuae, credendum sit quod terrenae magis conversationi inhaeserit quam coelesti. Non ergo a concupiscentiis mundi avelli, nec a carnis societate separari, sed ab affectibus carnalibus optat abjungi; ut illa concupiscentia quae concupiscit adversus spiritum (Gal. V, 17) magis comminuatur, et concupiscentia quae concupiscit adversus carnem perseverantibus profectibus augeatur. Nemo est enim cujus animam corruptibile corpus (Sap. IX, 15) et inhabitatio terrena non aggravet (Sent. 18), donec corruptibile hoc induatur in corruptionem (I Cor. XIII, 53), et verbum Dei, quo vita aeterna promittitur, [Col. 0340D] impleatur.

(Vers. 26.) Vias meas enuntiavi, et exaudisti me: doce me justificationes tuas. Peccata, inquit, mea confessus sum, et exaudisti me; enuntiavi vias meas, et delesti eas: doce me tuas. Non ergo eas justificationes vult discere, in quibus exercebatur; sed ab illis ad illas desiderat pervenire.

(Vers. 27.) Viam justificationum tuarum insinua [Col. 0341A] mihi, et exercebor in mirabilibus tuis. Haec petens, magis profectibus concupiscit augeri. Sunt autem quaedam justificationes tam sublimes atque mirabiles, ut hi qui experti non sunt, putent ad eas humanam infirmitatem pervenire non posse.

(Vers. 28.) Dormitavit anima mea prae taedio, confirma me in verbis tuis. Fatigor namque ex infirmitate, et relabor ex taedio. Confirma me in promissionibus tuis; atque per ea quae dedisti, enitar ascendere, ut dormitans in infirmitatibus meis exciter, atque inciter in verbis tuis.

(Vers. 29.) Viam iniquitatis amove a me, et de lege tua miserere mei. Ne lex factorum, per quam abundavit peccatum, ad iniquitates me adducat infirmum (Rom. V, 20); lege, inquit, tua, hoc est, lege fidei [Col. 0341B] (Rom. III, 27), miserere mei; ut per gratiam tuam faciam quod per me ipsum [a 1Kb] implere non valeo.

(Vers. 30, 31.) Viam veritatis elegi, judicia tua non sum oblitus. 441 Adhaesi testimoniis tuis, Domine; noli me confundere. Viam veritatis elegi, ubi currerem: judicia tua non sum oblitus, ut currerem. Adhaesi testimoniis tuis, cum currerem, Domine, noli me confundere. Quomodo quo curro pertendam, quo tendo, perveniam? Non enim volentis, neque currentis, sed miserentis est Dei (Rom. IX, 16).

(Vers. 32.) Viam mandatorum tuorum cucurri, cum dilatasti cor meum. Cordis dilatatio, [b 1Kb] veritatis est dilectio: quod Dei munere fit, ut ei non timore poenae, sed amore justitiae serviatur, cum charitas Dei diffunditur in cordibus nostris per Spiritum sanctum qui [Col. 0341C] datus est nobis (Rom. V, 5). Ideo ergo iste viam mandatorum Dei cucurrit, quia cor ejus Dominus dilatavit.



HE.

(Vers 33.) Legem pone mihi, Domine, viam justificationum tuarum, et exquiram eam semper. Qui viam mandatorum Dei se dilatato corde cucurrisse jam dixerat, quomodo nunc legem sibi postulat poni? nisi quia proficiens loquitur, et donum Dei novit esse quod proficit; et ut magis magisque proficiat, quod habet, a quo accepit poscit augeri. Ergo et cucurrit hanc viam, et currere cupit; exquisivit et exquirere amat, donec perfectum sit gaudium sine periculo amittendi, quod ut apprehendat, semper exquirit.

(Vers. 34.) Da mihi intellectum, et scrutabor legem [Col. 0341D] tuam, et custodiam illam in toto corde meo. Ergo altitudinem et profunditatem legis nemo penetrat, nisi qui intellectum acceperit. Cum autem plenitudo legis sit dilectio (Rom. XIII, 10), et ille legem intelligat qui opera mandatorum ejus exsequitur, profecto hic illam sibi charitatem multiplicari petit, qua Deus proximusque diligitur, ut hujus duplicis mandati, de quo pendet tota lex et prophetae (Matth. XXII, 40), perfectam habeat scientiam, eamque toto corde custodiat.

(Vers. 35.) Deduc me in semita mandatorum tuorum; [Col. 0342A] quoniam ipsa volui. Quam prius dixit viam justificationum, eamdem dicit semitam mandatorum. Quia angusta via, est, quae ducit ad vitam (Matth. VII, 14): et cum sit angusta, nisi dilatato corde non curritur (Sent. 19). Sed quoniam adhuc iste proficit, et adhuc currit, ideo divinum quo deducatur quaerit auxilium.

(Vers. 36.) Inclina cor meum in testimonia tua, et non in avaritiam. Qui cor suum inclinari in aliquid petit, plenius et perfectius id, quam vult, velle desiderat. Volebat enim cum diceret, Deduc me in semila mandatorum tuorum, quoniam ipsam volui; et orat ut velit, cum dicit. Inclina cor meum in testimonia tua, et non in avaritiam. Orat ergo ut in ipsa voluntate proficiat, et cor non in avaritiam, sed in testimonia [Col. 0342B] 442 Dei habeat inclinatum; quae testimonia hoc insinuant, hoc docent, ut Deus gratis colatur: quia si cor non in avaritiam sit declinatum. Deum non colimus nisi propter Deum, ut Dei cultus ipse sit merces; nam qui Deum ideo colit ut aliquid aliud promereatur quam ipsum, non quem colit diligit, quia non ipsum, sed aliud concupiscit (Sent. 20).

(Vers. 37.) Averte oculos meos, ne videant vanitatem; in via tua vivifica me Averte, inquit, oculos meos, non corporeos, quorum intuitus etiam nolens multas vanitates videt; sed cordis oculos, ne intenti sint vanitati, ne humanam gloriam quaerant, nec cum boni aliquid appetunt, non dilectione ipsius summi boni, sed amore praesentis utilitatis et laudis hoc faciant: ne postremo justitiam suam ad se magis quam ad Dominum [Col. 0342C] referant, et in se magis quam in Domino glorientur. Hanc ergo vanitatem perhorrescens, merito adjecit, In via tua vivifica me, id est, in Christo, qui est contrarius vanitati, et non solum via est, sed et vita et veritas (Joan. XIV, 6).

(Vers. 38.) Statue servo tuo eloquium tuum in timore tuo. Stabile fit eloquium Dei in corde nostro cum fit quod eodem jubetur eloquio, et avellitur, cum contrarium opus agitur. Petit ergo servus Dei ut in eo confirmetur obedientia perseverans, quae de statu suo nullo malae actionis moveatur impulsu; quod non habetur nisi per Spiritum, et castum timorem, quo cavetur ne offendatur charitas, non quo metuitur ne damnetur impietas.

(Vers. 39.) Amputa approbrium meum, quod suspicatus [Col. 0342D] sum, quia judicia tua suavia. De occultis cordis alieni temere judicare, peccatum est, et eum cujus non videntur opera nisi bona, ex suspicione reprehendere (Sent. 21). Hoc ergo opprobium, hoc suspicionis vitium, hic qui vult esse perfectus, a se optat auferri. Quoniam eorum quae incognita homini sunt, solus Deus justus inspector est: et judicia ejus suavia sunt, quoniam vera.

(Vers. 40.) Ecce concupivi mandata tua, in tua justitia vivifica me. Fecisti me, inquit, cupidum mandatorum tuorum, fac et efficacem; adjuva ut faciam [Col. 0343A] quod commendas, dona ipse quod mandas; quia in me unde morerer habui, unde autem vivam, non invenio, nisi in te, qui homini tuo omnem aequitatem in tua et proximi dilectione posuisti.



VAU.

(Vers. 41.) Et veniat super me misericordia tua, Domine, salutare tuum secundum eloquium tuum. Quid poscit nisi ut mandata quae concupit, per ejus misericordiam faciat [a 1Kb] quae mandavit? Et quae est misericordia nisi Christus? Et secundum quod eloquium 443 nisi secundum verbum promissionis, quo vocata sunt ea quae non erant, tamquam essent (Rom. IV, 17)? Quia et quibus promissum est, etiam ipsi promissi sunt, ut totum corpus Christi dicat, Gratia Dei sum quod sum (I Cor. XV, 10).

[Col. 0343B] (Vers. 42.) Et respondebo exprobrantibus mihi verbum, quia speravi in sermonibus tuis. Verbum exprobrantibus, an verbum respondebo, ambiguum est; sed utrumque [b 1Kb] Christus sonat. Ipsum enim nobis exprobrant, [c 1Kb] quibus est crucifixus vel scandalum, vel stultitia (I Cor. I, 23); ignorantes quia Verbum caro factum est, et habitavit in nobis (Joan. I, 14). Quod Verbum in principio erat, et apud Dominum erat. Sed etsi ipsi exprobratores non Verbum exprobrent, quod eos latet, quia divinitas ejus ab eis non cognoscitur, a quo infirmitas in cruce contemnitur, nos tamen omnibus exprobrantibus Verbum respondeamus. Parum est enim in corde habere Christum, nisi quod corde credimus, ore profiteamur (Rom. X, 10). Sed hoc ita demum fieri poterit, si in promissis [Col. 0343C] Dei spes fuerit firma credentis.

(Vers. 43.) Et ne auferas a me verbum veritatis usque valde; hoc est, non ita conturber sub persecutionis flagello, ut a me penitus auferatur confessio veritatis; quia multi qui ad horam negando defecerunt, postea poenitendo reparati sunt, et palmam quam perdiderant resumpserunt. Quia in judiciis tuis supersperavi; id est, quia judicia tua, quibus me corripis et flagellas, non solum mihi non auferunt spem, sed etiam augent, dum quem diligis corripis, flagellas autem omnem filium quem recipis (Hebr. XII, 6). Et ideo plerumque eum, qui sibi fortis videbatur, infirmari sinis, ut praesumptio auferatur, et perseverantiae virtus ex tua opitulatione reparetur.

(Vers. 44.) Et custodiam legem tuam semper, in saeculum [Col. 0343D] et in saeculum saeculi. Quod dixit, semper, ne ad omne istius vitae tempus tantummodo referretur, adjecit, et in saeculum saeculi. Lex autem, quam perpetuo custodire desiderat, charitas accipienda est: quia ipsa est plenitudo legis (Rom. XIII, 10), et cessantibus caeteris mandatis, sola permanet in aeternum.

(Vers. 45-48.) Et ambulabam in latitudine, quia mandata tua exquisivi. Et loquebar de testimoniis tuis in conspectu regum, et non confundebar. Et meditabar [Col. 0344A] in mandatis tuis, quae dilexi valde. Et levavi manus meas ad mandata tua quae dilexi, et exercebar in justificationibus tuis. Superiores versus precationem habuerunt, qua adjutorium gratiae postulatum est. Hi autem narrationem habent, qua ostenditur 444 quid gratia petita contulerit: tamquam diceret, Haec cum orarem, exaudisti me, et ambulabam in latitudine, id est ambulabam in charitate, quae diffusa est in cordibus nostris per Spiritum sanctum, qui datus est nobis (Rom. V, 5). Hic est ille Spiritus in quo clamamus, Abba Pater (Gal. IV, 6), ac per hoc ipsius est quod mandata Dei exquisivit: qui acceptus etiam hoc agit, ut largius accipiendus petendo, quaerendo, pulsando quaeratur. Per hunc itaque dilectionis Spiritum confirmatus est, ut in conspectu regum non [Col. 0344B] confunderetur, ut in mandatis Dei cogitationem suam exerceret, et valde eadem mandata diligeret; elevans manus suas, non ad terrena opera, sed ad coelestia, exerceretur in justificationibus Dei.



ZAIN.

(Vers. 49, 50.) Memento verbi tui servo tuo, in quo mihi spem dedisti; haec me consolata est in humilitate mea, quia verbum tuum vivificavit me. Cum dicitur Deo, Memento, orantis desiderium, quo promissum accelerari poscit, ostenditur: non Deus, quasi id ei a recordatione exciderit, admonetur. Memento ergo, inquit, verbi tui servo tuo, hoc est, Imple promissum tuum; in quo mihi spem dedisti, hoc est, in quo verbo me sperare fecisti. Haec me consolata est in humilitate [Col. 0344C] mea: haec scilicet spes mea consolata est, quae data est humilibus, dicente Scriptura, Deus superbis resistit, humilibus autem dat gratiam (Jacob. IV, 6). Quia verbum tuum vivificavit me: quia fecit me in te sperare, et non deficere in tribulatione.

(Vers. 51.) Superbi inique agebant usque valde; a lege autem tua non declinavi. Superbos intelligi voluit persecutores humilium, hoc est, impios persecutores piorum; et ideo subjecit, A lege autem tua non declinavi, quia hoc eum facere persecutio compellebat.

(Vers. 52.) Memor fui judiciorum tuorum a saeculo, Domine, et consolatus sum. A saeculo, inquit, ex quo genus hominum sumpsit exordium, memor fui judiciorum tuorum (Psal. XXIV, 10). Et quia probavi quod omnes viae tuae misericordia et veritas, consolationem [Col. 0344D] accepi in auxilio gratiae tuae, et per ipsa quoque vasa irae, intellexi divitias gloriae tuae in vasa misericordiae (Rom. IX, 22 et 23).

(Vers. 53, 54.) Taedium detinuit me a peccatoribus derelinquentibus legem tuam. Cantabiles mihi erant justificationes tuae in loco incolatus mei. Quamvis taedium pateretur a peccatoribus, cum quibus eum praesentis vitae peregrinatio detinebat, tamen cantabiles ei erant justificationes Dei, quia peregrinantem gratia solabatur.

[Col. 0345A] (Vers. 55.) Memor fui in nocte nominis tui, Domine, et custodivi legem tuam. 445 Nox est [a 1Kb] in aeternum; nam mortalitatis nox in superbis inique agentibus; nox in taedio, a peccatoribus derelinquentibus Dei legem; nox est postremo in loco peregrinationis hujus, donec veniat Dominus, et illuminet abscondita tenebrarum (I Cor. IV, 5). In hac ergo nocte memor debet esse homo nominis Domini, ut legem ejus custodiat, et hoc ipsum ad gloriam Dei referat; quoniam adjutorium nostrum in nomine Domini (Psal. CXXIII, 8).

(Vers. 56.) Haec facta est mihi, quia justificationes tuas exquisivi. Justitias utique tuas quibus justificas impium (Rom. IV, 5), non meas, quae non pium faciunt, sed superbum. Quae est ergo de qua dicit, [Col. 0345B] Haec facta est mihi? Non enim Lex intelligenda est, quam masculino genere Graecus enuntiat, cum melius accipiatur de nocte, quia superius dixerat, Memor fui nocte nominis tui, quae facta est mihi, id est, ut prodesset mihi. Quoniam haec ipsa humilitas, in loco peregrinationis hujus, quae merito nox intelligitur, prodest eis qui salubriter exercentur in ea, ut discant non superbire, propter quod malum in istam noctem pulsus est homo.



HETH.

(Vers. 57.) Portio mea, Domine, dixi, custodire legem tuam. [b 1Kb] Nisi quia ita erit portio cujusque Dominus, cum legem ipsius custodierit. Sed quia hoc non fit sine adjutorio Dei, quid praecipiat obtineri [Col. 0345C] ostendit, adjungens:

(Vers. 58.) Precatus sum faciem tuam in toto corde meo, miserere mei secundum eloquium tuum. Quid autem hac prece obtinuerit, et in quem profectum pervenerit, consequenter ostendit, dicens:

(Vers. 59.) Cogitavi vias meas, et averti pedes meos in testimonia tua. Averti, inquit, pedes meos a viis quae mihi displicuerunt, ut irent in testimonia tua, atque ibi haberent viam. Quod autem hic positum est, Averti pedes meos, in nonnullis legitur, Avertisti pedes meos; ut hoc Dei potius gratiae tribuatur. Sed sive hoc, sive illud sit, dubitari non potest divini esse muneris, [c 1Kb] cum et recte cogitamus, et pedes nostros ab errore revocamus. Quoties enim bona agimus, Deus in nobis, atque nobiscum, ut operemur [Col. 0345D] operatur (Sentent. 22, et can. 9 concil. II Arausicani).

(Vers. 60.) Paratus sum, et non sum turbatus, ut custodiam mandata tua. Confitetur humiliter, ad custodienda mandata constantem se factum esse per gratiam.

[Col. 0346A] 446 (Vers. 61.) Funes peccatorum circumplexi sunt me, et legis tuae non sum oblitus. Peccatorum, non ab eo quod sunt peccata declinatum est, sed ab eo quod sunt peccatores. Funes itaque peccatorum, impedimenta sunt inimicorum, sive spiritalium, sive carnalium, qui sanctos, pro Dei lege usque ad sanguinem decertantes, quibuslibet difficultatibus implicare conantur, quibus eos a constantia patiendi, quasi funibus ac restibus, retrahebant. Sed si implicant corpus, non implicant animum; in quo iste legis Dei non est oblitus, quia Sermo Dei non est alligatus (I Tim. II, 5).

(Vers. 62.) Media nocte surgebam ad confitendum tibi, super judicia justitiae tuae. Media nox, profunda tribulatio est, quia non sic affligebatur, ut surgere [Col. 0346B] non valeret. Surgebat autem, ut confiteretur Deo, justo judicio ejus datam peccatoribus potestatem qua sanctos Dei persequerentur, quos adjuvat gratia Dei, ut hujusmodi exercitia facerent clariores (Sent. 23).

(Vers. 63.) Particeps sum ego omnium timentium te et custodientium mandata tua. Vox ista proprie ipsius capitis intelligenda est. Non enim efficeremur participes divinitatis Christi, nisi ipse mortalitatis nostrae particeps fieret. Per hanc autem participationem, ejus nobis gratia subministratur, ut caste timeamus Deum et custodiamus mandata ejus. Ideo quippe Deus hominum, immortalis mortalium, suscepit naturam, et participando suam fecit, ut granum caderet [d 1Kb] in terra (Joan. XII, 24 et 25), mortificatumque [Col. 0346C] multum fructum faceret.

(Vers. 64.) Misericordia tua, Domine, plena est terra. In eo utique, quod justificatur impius, in cujus ineffabilis gratiae scientia ut proficiatur, adjungit: Et justificationes tuas doce me



TETH

(Vers. 65.) Bonitatem fecisti cum servo tuo, Domine, secundum verbum tuum. Fecisti, inquit, Domine, ut me delectaret bonum, quod utique magnum est tuum donum. Secundum verbum tuum, hoc est, secundum promissum tuum: ut firma sit promissio omni semini (Rom. IV, 16).

(Vers. 65.) Suavitatem, et eruditionem, et scientiam doce me; quia in mandatis tuis credidi. Augeri sibi [Col. 0346D] ista poscit, et [e 1Kb] perficit ei gratia Dei, magis magisque in omni dulcedine bonitatis. Docet autem Deus suavitatem, inspirando dilectionem: docet disciplinam, 447 temperando tribulationem; docet scientiam, insinuando cognitionem. Quia mandatis tuis credidi; hoc est, credidi quod tu illa mandaveris, qui donas [Col. 0347A] ut fiant; non autem homo, qui etsi potest notum facere praeceptum, [a 1Kb] obedientiae tamen tribuere non potest donum. Doce disciplinam, docendo patientiam; doce scientiam, illuminando intelligentiam; quoniam te credidi illa mandasse, qui Deus es, et homini donas [b 1Kb] unde possit facere quod mandas.

(Vers. 67.) Priusquam humiliarer ego deliqui, propterea eloquium tuum ego custodiri. Propter primum, inquit, delictum humiliatus sum; et ne rursum humiliarer, eloquium tuum custodivi. Ita per gratiam tuam profuit experiri poenam, ut acquirerem obedientiam.

(Vers. 68.) Suavis es tu, Domine, et in tua suavitate doce me justificationes tuas. Vere vult facere justificationes Dei, quando eas in ejus suavitate vult discere.

[Col. 0347B] (Vers. 69.) Multiplicata est super me iniquitas superborum. Eorum scilicet, quibus non profuit, quod postea quam deliquit, humiliata est humana natura. Ego autem in toto corde meo scrutabor mandata tua. Quantalibet, inquit, abundet iniquitas, non refrigescet in me charitas (Matth. XXIV, 12). Ad hoc enim mandata tua amans scrutor, ut perfectius ea faciendo cognoscam.

(Vers. 70.) Coagulatum est sicut lac cor eorum, ego autem legem tuam meditatus sum. Cor, inquit, superborum obduratum est: ego autem legis tuae meditatione didici quia superbis resistis, et humilibus das gratiam (Jac. IV, 6).

(Vers. 71.) Bonum est mihi quod humiliasti me, ut [Col. 0347C] discam justificationes tuas. Poenam convertisti mihi ad disciplinam, et humiliationem ad eruditionem; quia justificationes tuas ita cupio nosse, ut faciam. Non enim est vera scientia boni, nisi ad hoc cognoscatur, ut agatur (Sent. 24).

(Vers. 72.) Bonum mihi lex oris tui, super millia auri et argenti. Ut amplius diligat charitas legem Dei, quam diligit cupiditas millia auri et argenti.



IOD.

(Vers. 73.) Manus tuae fecerunt me et plasmaverunt me. Manus Domini sunt potestas Dei, quae efficit opera voluntatis suae, ut nihil de Deo per nuncupationem manus corporeae cogitemus. 448 Quod si [Col. 0347D] pluralis numerus movet, accipiantur manus Dei [c 1Kb] virtus, sapientia; quod utrumque unus est Christus (I Cor. I, 24), qui et brachium Domini dicitur (Isai. V, 1). Accipiantur postremo manus Dei, Filius et Spiritus sanctus, qui et Spiritus sanctus cooperator est Patris et Filii, tantum ut in natura incommutabilis Deitatis nulla forma corporea sentiatur (I Cor. [Col. 0348A] XII, 11). Quod ergo ait, Manus tuae fecerunt me, et finxerunt, sive plasmaverunt me, non incongrue ita discernitur, ut fecerunt ad animam, finxerunt vero ad corpus pertineat. Licet soleant haec indifferenter posita reperiri. Hoc autem opus Dei, non solum in primi hominis conditione praecessit, in quo omnes seminali ratione sunt conditi, sed etiam in quotidiana singulorum hominum creatione perficitur. Quia si operatoria illa Dei potentia, ab hoc se opere contineret, cuncta deficerent.

(Ibid.) Da mihi intellectum, ut discam mandata tua. Numquid ita condita est humana natura, ut careat intellectu? Quid igitur sibi dari postulat, quod accepit, nisi quod peccati vitio ipsum primitus rationale corruptum est, et gratiae munere [d 1Kb] reformandum est? [Col. 0348B] Non enim sufficit naturae quod ei remansit, nisi recipiat a reparatore quod perdidit. Dominus ergo Jesus in hoc psalmo per prophetam, tamquam sibi, petivit intellectum dari a Deo corpori suo, quod est Ecclesia (Ephes. V, 23). Cum ipso eum vita corporis ejus, hoc est populi ejus, abscondita est in Domino (Coloss. III, 3); et ipse in eodem corpore suo indigentiam patitur et per id quod membris suis est necessarium.

(Vers. 74.) Qui timent te, videbunt me, et jocundabuntur, quoniam in verba tua speravi. Praesens vita sanctorum timoris est et laboris: sed habent spem laetitiae et jocunditatis aeternae. Quia ergo adhuc timet Ecclesia, et nondum se videt in eo regno ubi secura gaudebit, ipsa est quae videbitur: quoniam inter [Col. 0348C] praesentes tentationes in promissa Dei sperare non deficit.

(Vers. 75, 76.) Cognovi, Domine, quoniam justa judicia tua; et in veritate tua humilias me. Fiat autem misericordia tua, ut consoletur me, secundum eloquium tuum servo tuo. Quamvis grave jugum sit super filios Adam, quo creatura humana deprimitur (Eccli. XL, 1), cognovi tamen quod justa sunt judicia tua, et secundum veritatem humiliatus est homo. Fiat ergo misericordia tua, secundum promissionem tuam, de praesentibus muneribus accipiat mortalis vita solatium, et futura aeternitatis bona patienter exspectet.

449 (Vers. 77.) Veniant mihi miserationes tuae, et [Col. 0348D] vivam. Tunc vere vivam, quando non timebo ne moriar. Ipsa est enim vera vita, quae sine ullo additamento dicitur, quasi aliud ibi non sit vivere, quam sine ullo fine, et sine ulla miseria vivere. Quia lex tua meditatio mea est. Haec meditatio, nisi esset in fide quae per dilectionem operatur (Gal. V, 6), ad vitam non perveniret aeternam. Non ergo utiliter [Col. 0349A] meditatur legem Dei, qui laborat ut memoria teneat quod [a 1Kb] actione non implet (Sent. 24).

(Vers. 78.) Confundantur superbi, quia injuste iniquitatem fecerunt in me; ego autem exercebor in mandatis tuis. Quamvis saeviant superbi, et iniquitatem operentur in sanctos, charitas tamen piorum non refrigeseit, et a mandatorum Dei exercitatione non desinit.

(Vers. 79.) Convertantur ad me qui timent te, et qui cognoscunt testimonia tua. Non est quisquam hominum qui possit hoc dicere, praeter illum qui cum sit Deus universitatis, naturam sibi noivit humanam: ad quem convertentur timentes Dominum, et cognoscentes compleri testimonia Dei, quae de illo per prophetas tanto ante praedicta sunt.

[Col. 0349B] (Vers. 80.) Fiat cor meum immaculatum in tuis justificationibus; ut non confundar. Redit ad vocem corporis, hoc est, membrorum suorum, quorum cor fit immaculatum per ipsum corporis caput, hoc est, per gratiam Dei, in [b 1Kb] generationis lavacro, ubi abluta sunt omnia peccata praeterita (Gal. V, 17), in adjutorio spiritus, quo concupiscimus adversus carnem, ne ejus cupiditate vincamur, [c 1Kb] in Dominicae orationis effectu, qua dicimus, Dimitte nobis debita nostra (Matth. VI, 12). Ita, donata nobis regeneratione. fusa precatione, fit cor nostrum immaculatum, ut non confundamur: quia et hoc ad justificationes Dei pertinet, quando inter alia ejus mandata praecipitur, Dimittite, et dimittetur vobis; date, et dabitur vobis (Luc. VI, 37 et 38).



CAPH.
[Col. 0349C]

(Vers. 81.) Defecit in salutare tuum anima mea, et in verbum tuum semper [d 9Kb] speravi. Non ait, Defecit salutari tuo; sed, Defecit in salutare tuum, hoc est, ad salutare tuum, anima mea. Bonus est ergo iste defectus: indicat enim desiderium boni, nondum quidem adepti, sed avidissime concupiti; quo desiderio inflammati sunt omnium temporum sancti. Quia sicut numquam defuerunt, qui incarnationis Christi adventum desiderarent, ita postquam ascendit in coelos, non 450 desunt qui manifestationem ipsius, qua ad judicandos vivos et mortuos venturus est, concupiscant. Defecit ergo in salutare tuum anima mea, et in verbum tuum supersperavi. Haec enim spes promissi tui fecit, ut quod nondum video, et [Col. 0349D] vehementer desiderem, et patienter exspectem.

(Vers. 82.) Defecerunt oculi mei in eloquium tuum, dicentes, Quando consolaberis me? In oculis interioribus, idem defectus desiderii ejus ad Dei eloquia, [Col. 0350A] id est, promissa, tendentis, cui speratarum consolationum longae sunt morae. Quia etiam quod subvenienti breve est, longum videtur optanti.

(Vers. 83.) Quoniam factus sum sicut uter in pruina, justificationes tuas non sum oblitus. Per utrem, carnem mortis hujus; per pruinam vero coeleste beneficium vult intelligi, quo carnales concupiscentiae, velut frigore cohibente torpescant et hinc fit ut justificationes Dei de memoria non labantur.

(Vers. 84.) Quot sunt dies servi tui, quando facies de persequentibus me judicium? Et in Apocalypsi est ista vox martyrum (Apoc. VI, 10), et discipuli [e 1Kb] ad Dominum indicari sibi diem finis exposcunt (Matth. XXIV, 3). Sed illis patientia indicitur, et istis constitutio secreta non panditur. In his ergo psalmi verbis, [Col. 0350B] bene intelligitur haec ipsa Ecclesiae inquisitio prophetata.

(Vers. 85.) Narraverunt mihi iniqui delectationes; sed non ut lex tua, Domine. Fabulas vanarum opinionum, [f 1Kb] delectabilis eloquii arte compositas, ab iniquis sibi dicit esse narratas: sed nihil se in eis utile reperisse, sicut in lege Domini, in qua est omnis veritas.

(Vers. 86.) Injuste persecuti sunt me, adjuva me. Mendaciorum, inquit, fabulis veritatis mandata praeposui; et ob hoc me injuste persecuti sunt falsitatis amatores. Ergo adjuva me, ut possim usque ad mortem pro veritate certare.

(Vers. 87.) Paulo minus consummaverunt me in terra; ego autem non dereliqui mandata tua. Strage [Col. 0350C] martyrum facta, dum confitentur et praedicant veritatem, quam a te adjutus non deserui.

(Vers. 88.) Secundum misericordiam tuam vivifica me; et custodiam testimonia oris tui. Martyres enim, quia misericordia Dei adjuti et vivificati sunt, veritatem, quae vita est, non negantes, pro eadem moriendo, vicerunt.



LAMED.

451 (Vers. 89.) In aeternum, Domine, permanet verbum tuum in coelo. Permanet verbum in angelis custodientibus sine defectione aeternam militiam.

(Vers. 90.) In generatione et generatione veritas tua; fundasti terram, et permanet. Post coelestem Jerusalem, respexit et filiam ejus Ecclesiam, quae in hoc mundo conversatur, et dixit, In generatione [Col. 0350D] et generatione veritas tua. Hac autem repetitione, vel omnes generationes significavit, a quibus non defuit veritas Dei; vel duas intelligi voluit, unam scilicet ad legem et prophetas; alteram vero ad [Col. 0351A] Evangelium pertinentem, supra fundamentum aeternum, quod est Christus (I Cor. III, 11): et terra haec permanet, quae tali fundamento constabilita non inclinatur in saeculum saeculi (Psal. CIII, 5).

(Vers. 91.) Ordinatione tua perseverat dies, quoniam omnia serviunt tibi Omnia, scilicet, de quibus loquebatur, et quae ad aeternum pertinent diem.

(Vers. 92.) Nisi quia lex tua meditatio mea est, forsitan perissem in humilitate mea. Lex ista, fidei est quae per dilectionem operatur (Gal. V, 6); in cujus meditatione permanens, auxilium gratiae promeretur, ut in tribulationum humilitate non pereat.

(Vers. 93.) In aeternum non obliviscar justificationum tuarum: quoniam in ipsis vivificasti me. Ecce unde factum est, ut non periret in humilitate sua: [Col. 0351B] quoniam unde est justificatus, inde est vivificatus.

(Vers. 94.) Tuus sum ego, salvum me fac, Domine; quoniam justificationes tuas exquisivi. Non voluntates meas exquisivi, quibus fui meus; sed justificationes tuas, ut essem jam tuus.

(Vers. 95.) Me exspectaverunt peccatores, ut perderent me; testimonia tua intellexi. [a 1Kb] Non hic morte corporis perire metuebat, quae erat pro veritate subeunda. Exspectabant ergo peccatores, ut eis consentiret ad mala: tunc enim eum perderent. Sed ideo non praevaluerunt, quia testimonia Dei intellexit, id est, quia veritatem confitens, etiamsi [b 1Kb] oppeteret, non periret.

(Vers. 96.) Omnis consummationis vidi finem, latum mandatum tuum valde. Qui intellexit testimonia, [Col. 0351C] et scivit sibi usque ad mortem pro veritate certandum, non ignoravit omnem exitum piorum quam beatus finis exceperit. Mandatum autem Dei valde latum, charitas intelligenda est, qua diligi Deus jubetur et proximus, quo quid esse latius potest, cum ibi pendeat tota lex et prophetae (Matth. XXII, 40).



MEM.

(Vers. 97.) Quomodo dilexi legem tuam, Domine? tota die meditatio mea est. 452 Sic, inquit, dilexi legem fidei quae per dilectionem operatur (Gal. V, 6), ut tota die, id est, omni tempore, meditatio mea sit.

(Vers. 98.) Super inimicos meos sapere me fecisti mandato tuo, quoniam in aeternum mihi est. Finis legis Christus est ad justitiam omni credenti (Rom. X, 4), ut justificetur gratis per gratiam ipsius (Rom. [Col. 0351D] III, 24), in quem inimici hujus non crediderunt. Hic autem qui justitiam non suam quaesivit, sed quae ex Deo est, quem supra inimicos suos sapere Deus fecit, ipsum mandatum sibi invenit in aeternum: quoniam non temporalia pro eo praemia concupivit. Diligentis enim remuneratio est ipse dilectus.

(Vers. 99.) Super omnes docentes me intellexi. Super omnes doctores intellexit, quem Pater docuit (Joan. VI). Quod ex persona Verbi difficile intelligitur, nisi quis utcumque capere valeat, id esse, Filium a Patre [Col. 0352A] doctum esse, quod genitum. A quo enim ei est esse, ab ipso et simul doctum esse. Ex persona vero hominis, ubi formam servi accepit, facilius intelligitur a Patre didicisse quae dixit. In qua forma puerum putaverunt homines majoris aetatis docendum (Luc. II, 42, etc.). Sed ille quem Pater docuit, ulterioris erat intelligentiae, quam docentes. Quia testimonia tua meditatio mea est. Ideo super omnes docentes se intelligebat, quia testimonia Dei meditabatur, quae de se praenuntiata ipse melius noverat, et implebat.

(Vers. 100.) Super senes intellexi, quia mandata tua exquisivi. Mandata tua, non mandata hominum (I Tim. I, 7); mandata tua, non mandata seniorum, qui volentes esse legis doctores, non intelligunt neque quae dicunt, neque de quibus affirmant.

[Col. 0352B] (Vers. 101.) Ab omni via mala prohibui pedes meos, ut custodiam verba tua. Membrorum est vox ista, non capitis: non enim ipse Salvator corporis nostri ullis concupiscentiis pulsabatur, ut ei necesse esset pedes suos a via malignae cupiditatis inhibere. Nostros ergo motus, nostros cohibet appetitus, ut in prava itinera noxiis desideriis non trahamur.

(Vers. 102.) A judiciis tuis non declinavi, quoniam tu legem posuisti mihi. Perseveranter, inquit, judiciis tuis credidi, quia tu mihi legem in corde posuisti, tamquam digito tuo scribens; ut eam, non tamquam servus sine amore metuerem, sed tamquam filius casto timore diligerem.

(Vers. 103.) Quam dulcia faucibus meis eloquia tua, super mel et favum ori meo. Haec est illa suavitas [Col. 0352C] quam Dominus donat, ut terra nostra det fructum suum (Psal. LXXXIV, 13), et ut bonum vere bene, id est, non mali carnalis formidine, sed boni spiritalis delectatione faciamus.

453 (Vers. 104.) A mandatis tuis intellexi. Spiritalium membrorum Christi vox ista est. Hoc enim recte dicit corpus Christi in eis, quibus mandata servantibus, propter ipsam custodiam mandatorum praebetur uberior doctrina sapientiae. Propterea odio habui omnem viam iniquitatis. Necesse est enim ut oderit omnem iniquitatem amor justitiae, qui augetur et inflammatur; ideoque obtemperat Deo, et in mandatis ejus intelligit.



NUN.

(Vers. 105.) Lucerna pedibus meis verbum tuum, [Col. 0352D] Domine, et lumen semitis meis. Verbum hic intelligendum est, non illud quod est aequale gignenti, et quod est verum lumen, illuminans omnem hominem (Joan. I, 8); sed verbum quod factum est ad prophetas, vel quod praedicatum est per apostolos; verbum scilicet Christi, de quo scriptum est, Fides ex auditu, auditus autem per verbum Christi (Rom. X, 17): nam et verbum propheticum lucernae comparans apostolus Petrus, Habemus, inquit, certiorem propheticum sermonem, cui benefacitis intendentes, [Col. 0353A] velut lucernae in obscuro loco (II Petr. I, 19). Quod itaque hic ait, Lucerna pedibus meis verbum tuum, Domine, et lumen semitis meis, verbum est quod in Scripturis sanctis omnibus continetur. Non itaque sermo deitas, sed sermo deitatis.

(Vers. 106.) Juravi et statui custodire omnia judicia justitiae tuae. Hoc appellavit [a 1Kb] juramento, quod statuit praeter sacramentum: quia ita debet esse mens fixa in custodiendis judiciis justitiae Dei, ut sit omnino pro [b 1Kb] juratione quod statuit.

(Vers. 107.) Humiliatus sum usque valde, Domine; vivifica me secundum verbum tuum. Pro eo quod juravit et statuit custodire judicia justitiae Dei, persecutionem maximam passus est; et ne in tanta humiliatione deficeret, vivificari se, secundum verbum [Col. 0353B] promissionis, exposcit: quia in nocte tribulationum lucerna est pedibus, et lumen semitis ipsa promissio.

(Vers. 108.) Voluntaria oris mei fac beneplacita, Domine, et judicia tua doce me. Voluntaria oris quae approbari petit, sacrificia sunt laudis, confessione charitatis, non timore necessitatis oblata. Judicia autem Dei doceri se cupit, non quia ignorat, sed ut proficiat.

454 (Vers. 109.) Anima mea in manibus [c 1Kb] tuis semper; et legem tuam non sum oblitus. Ita dictum, tamquam ad non obliviscendam legem Dei, memoria ejus illius manibus adjuvetur.

(Vers. 110.) Posuerunt peccatores laqueum mihi, et a mandatis tuis non erravi. Unde hoc, nisi quia anima [Col. 0353C] ejus in manibus Dei semper est?

(Vers. 111.) [d 1Kb] Haereditatem acquisivi testimonia tua in aeternum, quia exsultatio cordis mei sunt. Ut testis, inquit, tuus esse cuperem, tu donasti; et ut pro veritate mori non metuerem, tuae haereditatis, tuae est gratiae: quod mihi donum in aeternum est, quia non est in eo gloria temporalis: propter quod etsi corpore afflictus sum, tamen corde laetatus sum.

(Vers. 112) Inclinavi cor meum ad faciendas justificationes tuas in aeternum, propter retributionem. Qui dicit, Inclinavi cor meum, ipse jam dixerat, Inclina cor meum in testimonia tua (Sup. v. 36): ut intelligamus, simul hoc esse, et divini muneris, et propriae voluntatis. Faciat autem hoc propter retributionem: ut quia justificationes Dei dilectione [Col. 0354A] sectatur, in aeternum mereatur habere quod diligit.



SAMECH.

(Vers. 113.) Iniquos odio habui, et legem tuam dilexi. Qui legem Dei diligit, probat se in hominibus iniquis id quod contra legem est odisse, non homines (Sent. 25).

(Vers. 114.) Adjutor meus et susceptor meus es tu; et in verbum tuum supersperavi. Adjutor et susceptor, ad mala evadenda.

(Vers. 115.) Declinate a me maligni, et scrutabor mandata Dei mei. Mandata Dei scrutari, nisi quieta mens non potest. Ut ergo exerceatur hoc studium, abigenda sunt [e 1Kb] studia malignorum (Sent. 26).

(Vers. 116.) Suscipe me secundum eloquium tuum, et vivam; et non confundas me ab exspectatione mea. [Col. 0354B] Poscit magis magisque suscipi a Domino is qui sperat intentus, [f 1Kb] ut tum demum, cum illa adeptus fuerit, se sciat esse victurum: quia praesentia morti sunt similiora quam vitae.

(Vers. 117.) Adjuva me, et salvus ero, et meditabor in justificationibus tuis semper. Ut vivam, ut non confundar, ut in tuis justificationibus semper exercear, Adjuva me, 455 inquit, et salvus ero; quia ad promissiones tuas, nisi tuo auxilio non venitur.

(Vers. 118) Ad nihilum deduxisti omnes discedentes a justificationibus tuis, quoniam injusta cogitatio eorum. Omnia opera, vel bona, vel mala, a cogitatione procedunt. Qui ergo corde iniquus est, ad nihilum deducitur, qui a Dei justificationibus injusta cogitatione discedit.

[Col. 0354C] (Vers. 119) Praevaricatores existimavi omnes peccatores terrae, ideo dilexi testimonia tua. Cum praevaricator dici non possit, nisi qui legis mandata transgreditur (Rom. IV, 15), quaeritur quomodo omnes peccatores terrae praevaricatores debeant existimari, quorum multos constat sine lege peccatores? Et invenitur, omnes quidem gentes, praeter populum Israel, extra legem fuisse; sed omnem hominem teneri lege naturae, ut quod pati non vult, sciat alii non esse faciendum. Quamvis ergo multo amplius praevaricator sit, qui non solum naturalis, sed etiam divinae transgressor est legis, nullus tamen, nisi transgressione peccator est: quia etiam quem non condemnat littera, arguit conscientia. Inter hos etiam parvuli congrue deputantur, propter originalis [Col. 0355A] vincula peccati. Quia etiam ipsi in similitudine [a 1Kb] praevaricatoris Adae (Rom. V, 14), ad illam praevaricationem pertinere monstrantur, quae in paradiso prima commissa est (Gen. III, 6). Cum ergo omnes peccassent et egerent gloria Dei (Rom. III, 23), nec cuiquam in sua justitia salus esset, restabat ut per gratiam Salvatoris donata a Deo fidei justificatio subveniret. Unde ait Apostolus, Per legem cognitio peccati. Cognitio, non abolitio. Nunc autem sine lege, inquit, justitia Dei manifestata est, testificata per legem et prophetas (Ibidem, 20 et 21). Merito igitur adjecit, Propterea dilexi testimonia tua; tamquam diceret, Quoniam lex sive in paradiso data, sive naturaliter insita, sive litteris promulgata, praevaricatores fecit omnes peccatores terrae, propterea dilexi testimonia [Col. 0355B] tua, quae sunt in lege tua de gratia tua.

(Vers. 120.) Confige clavis a timore tuo carnes meas. Quid in his verbis vult intelligi, nisi quod ait Apostolus, Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo (Gal. VI, 14)? et iterum, Christo confixus sum cruci. Vivo autem jam non ego, vivit vero Christus in me (Gal. II, 19).

(Ibid.) A judiciis enim tuis timui. Si jam timuit vel timebat, cur adhuc ut a timore suo Deus crucifigeret carnes ejus orabat, nisi quia addi sibi volebat timorem, qui sufficeret mortificandis concupiscentiis, affectibusque carnalibus? Aliter quoque ita 456 intelligitur, Confige clavis a timore tuo carnes meas, a judiciis enim tuis timui; hoc est, a timore [Col. 0355C] tuo casto, qui permanet in saeculum saeculi, carnalia a me desideria comprimantur, a quibus me judiciorum tuorum formido frenavit. Cum ergo voluntatem tuam facere, et recte vivere, non metu poenae, sed justitiae amore desiderem, da hunc ergo castum et liberum timorem, ad quem petendum me tamquam paedagogus legis ille perduxit, quo a judiciis tuis timui.



HAIN.

(Vers. 121.) Feci judicium et justitiam, non tradas me nocentibus me. Quisquis timore Dei casto crucifixas habet carnes suas, et nulla carnali corruptus illecebra facit judicium opusque justitiae, orare debet ne adversantibus tradatur, id est, ne timendo perpeti mala, ad facienda mala persequentibus cedat. A quo enim accipit victoriam, ne concupiscentiae voluptate [Col. 0355D] superetur, ab illo etiam robur patientiae, ne dolore frangatur. Quoniam de quo dicitur, Dominus dedit suavitatem (Ps. LXXXIV, 13), de illo etiam dicitur, Ab illo est patientia mea (Psal. LXI, 6).

(Vers. 122.) Suscipe servum tuum in bonum, ut [Col. 0356A] non calumnientur mihi superbi. Id est, ne illi impellant ut eadam in malum, tu suscipe in bonum. Illi calumniantur in superbia; tu humilitate defende, ut non mihi noceant calumniae superborum.

(Vers. 123.) Oculi mei defecerunt in salutare tuum et in eloquium justitiae tuae. In eloquium justitiae Dei, hoc est, in promissionem Christi defecisse dicit oculos cordis sui: non quia intentio desiderantis animi victa succubuerit, sed quia in exspectationem gratiae Dei, toto mentis ardore transierit. Justitia autem Dei, Christus est, qui justos facit (I Cor. I, 30).

(Vers. 124.) Fac cum servo tuo secundum misericordiam tuam. Non utique secundum justitiam meam. Justificationes tuas doce me. Illas procul dubio, quibus [Col. 0356B] facit justos, [b 1Kb] non ipsi se.

(Vers. 125.) Servus tuus sum ego. Neque enim bene mihi cessit, quando esse volui liber meus, non servus tuus. Da mi intellectum, ut discam testimonia tua. Nemo tam intelligens, nemo tam doctus est, qui hac postulatione non egeat. Non enim horum donorum ita ulla augmenta sufficiunt, ut non semper supersit, quod et intelligi desideretur, et sciri (Sent. 27).

(Vers. 126.) Tempus faciendi, Domine, dissipaverunt [c 1Kb] superbi legem tuam. 457 Quid est, Dissipaverunt legem tuam, [d 1Kb] nisi praevaricationis iniquitate, integritatem ejus non custodierunt? Dissipata ergo lege, tempus fuit ut per unigenitum Filium Dei misericordia mitteretur. Lex enim subintravit, [Col. 0356C] ut abundaret delictum (Rom. V, 20), quo delicto Lex dissipata est; et opportuno jam tempore Christus advenit, ut ubi abundavit delictum, superabundaret gratia (Ibid.).

(Vers. 127.) Ideo dilexi mandata tua super aurum et topazion. Id agit gratia, ut mandata Dei dilectione impleantur, quae impleri timore non poterant. Diliguntur autem super aurum et topazion, id est, super ea quae pretiosa habentur in terra; quando in observantia mandatorum, non aliquod temporale praemium quaeritur, sed ipsa justitia; quia nihil est melius eo bono quo ipse homo fit bonus.

(Vers. 128.) Propterea ad omnia mandata tua dirigebar. Quia illis rectis, ut etiam ipse rectus essem, dilectione cohaerebam. Omnem viam iniquitatis odio habui. Unde enim fieri poterat ut iniquam viam non [Col. 0356D] odisset diligens [e 1Kb] rectum?



PE

(Vers. 129.) Mirabilia testimonia tua, propter hoc scrutata est ea anima mea. Omnia quidem opera Dei testimonia sunt majestatis et bonitatis ejus, nihilque [Col. 0357A] eorum est quod non stupendum sit atque mirandum. Sed [a 1Kb] multa mirabilia sunt testimonia legis ipsius quorum utilitas et justitia altissime latet, cum quaeritur quare data sit lex quae vivificare non possit, et ex qua non justificaretur omnis caro coram Deo (Gal. III, 21; Rom. III, 20). Merito ergo hanc altitudinem scrutatus est, qui intellexit per legis difficultates id egisse misericordiam Dei, ut qui legem implere non poterant, converterentur ad gratiam; [b 1Kb] sed divina ope apprehenderent quod propriis viribus assequi non valebant (Rom. III).

(Vers. 130.) Manifestatio verborum tuorum illuminat, et intelligere facit parvulos. Scrutando hoc intellexit hic parvulus, quod et apostolus Paulus, ideo datam legem quae vivificare non posset, quia [Col. 0357B] conclusit Scriptura omnia sub peccato, ut promissio ex fide Jesu Christi daretur credentibus (Gal. III, 22). Hujus ergo mysterii manifestatio illuminat, et intelligere facit parvulos. Non enim hoc secretum gratiae, nisi humilibus infirmisque reseratur; qui confugientes ad adjutorium Dei, viribus suis se justificari non posse profitentur.

458 (Vers. 131.) Os meum aperui et [c 1Kb] abstraxi spiritum, quoniam mandata tua desiderabam. Desiderabat mandata divina ut faceret. Sed non erat unde faceret infirmus fortia, parvulus magna. Aperuit os, confitens quod facere per se ipse non posset.

(Vers. 132.) Respice in me, et miserere mei, secundum judicium diligentium nomen tuum. Id est, secundum judicium quod in eos fecisti qui diligunt [Col. 0357C] nomen tuum: quoniam, ut diligerent te, prius dilexisti eos (I Joan. IV, 19).

(Vers. 133.) Gressus meos dirige secundum eloquium tuum, et non dominetur mei omnis injustitia. Quid orat, [d 1Kb] nisi ut Dei praecepta, quae imponit jubendo, impleri faciat adjuvando?

(Vers. 134.) Redime me a calumniis hominum, et custodiam mandata tua. Tu, inquit, age infuso Spiritu tuo ne me calumniae hominum terroribus vincant, et a tuis mandatis ad sua [e 1Kb] male facta traducant. Si enim me hoc modo redemeris, ut mihi inter persecutiones calumniantium constantiam dones atque patientiam, custodiam mandata tua.

(Vers. 135.) Faciem tuam illumina super servum tuum, et doce me justificationes tuas. Praesentiam, inquit, [Col. 0357D] tuam subveniendo et opitulando manifesta; et ita me justificationes tuas doce, ut mihi eas didicisse, fecisse sit.

(Vers. 136.) Exitus aquarum descenderunt oculi mei, quia non custodierunt legem tuam. Descensio [Col. 0358A] oculorum per effusionem lacrymarum humilitatem indicat poenitentis. Cur autem non custodita lege sic fletur, nisi ut impleretur gratia, quae confitentis delet iniquitatem, et credentis adjuvat voluntatem?



TZADE.

(Vers. 137, 138.) Justus es, Domine, et rectum judicium tuum. Mandasti justitiam testimonia tua, et veritatem tuam nimis. Idem affectus poenitentiae perseverat, reddens rationem cur multum flere debuerit: quia nisi ipse se condemnaret, rectissime plecteretur. Magna est ergo in utroque justitia Dei, rectumque judicium, quo et poena peccatori decernitur, et poenitenti justificatio non negatur.

(Vers. 139.) [f 1Kb] Tabefecit me zelus domus tuae, quia obliti sunt verba tua inimici mei. Zelus iste, amoris [Col. 0358B] est, non livoris. Sancta enim aemulatione inimicos suos vult esse correctos, dolens et tabescens quod obliti sint verborum Dei.

459 (Vers. 140.) Ignitum verbum tuum valde, et servus tuus dilexit illud. Diligens divinum eloquium, ea charitate fervebat, ut ad amorem Dei etiam inimicos suos vellet accendi.

(Vers. 141.) Junior ego sum et contemptus, justificationes tuas non sum oblitus. Bene hic duorum populorum intelligitur significatio, qui etiam in Rebeccae utero luctabantur (Gen. XXV, 22 et 23), quando non ex operibus, sed ex vocante dictum est, Major serviet minori (Rom. VIII, 13). Contemptum ergo se dicit hic junior: et ideo factus est major, quia ignobilia et contemptibilia elegit Deus, et ea quae non [Col. 0358C] sunt tamquam sint, ut quae sunt evacuentur (I Cor. I, 28): id est, ut superbi destruantur, et humiles justificentur.

(Vers. 142.) Justitia tua justitia in aeternum, et lex tua veritas. Quomodo enim non veritas Lex, per quam cognitio peccati, et quae testimonium perhibet justitiae Dei (Rom. III, 20 et 21)?

(Vers. 143.) Tribulatio et necessitas invenerunt me, mandata autem tua meditatio mea est. Saevitia inimicorum infert huic juniori tribulationem, sed non adimit charitatem. Meditatio enim ipsius mandata sunt Dei, ex quibus his qui eum oderunt, dilectionem rependit.

(Vers. 144.) Justitia testimonia tua in aeternum, intellectum da mihi, et vitam. Intellectum poscit [Col. 0358D] junior hic qui supra seniores se intellexit, in tribulatione, in necessitate; ut intelligat quam sit contemnendum [g 1Kb] quod ei auferri potest, qui propter aeternam justitiam Dei temporalia negligens, vitam sperat aeternam.



KOPH.
[Col. 0359A]

(Vers. 145.) Clamavi in toto corde meo, exaudi me, Domine, justificationes tuas exquiram. Clamor cordis est, silenti sono vocis, magna cogitationis intentio, qua ad hoc iste toto corde clamavit, et hoc sibi desideravit a Domino exaudiente praestari, ut justificationes ejus exquirat; quas non solum scientia comprehendat, sed etiam opere exerceat.

(Vers. 146.) Clamavi ad te, salvum me fac, et custodiam testimonia tua. Salus animae facit ut pro custodiendis testimoniis Dei vita corporis contemnatur; et si hoc flagitat extrema tentatio, ut usque ad mortem pro veritate certetur.

(Vers. 147.) Praeveni intempesta nocte, et clamavi, et in verbis tuis speravi. Nox intempesta tempus est [Col. 0359B] noctis mediae, rebus quae per diem aguntur incongruum. Quo significatur quoddam obstaculum praesentis saeculi, quod in comparatione futuri saeculi nox vocatur; et quo promissiones Dei, 460 donec aeternae lucis veniat manifestatio, differuntur. In hoc ergo tempore intempestae noctis clamat ad Dominum, tempus retributionis desiderio suo praevenit, qui promissa Dei vigilanter exposcit. Quod etiam ad illa referri tempora potest, quibus Ecclesia propheticis vocibus Christi postulabat adventum, et sperabat implendum, ut in semine Abrahae benedicerentur omnes gentes (Gen. XII, 3; XXII, 18).

(Vers. 148.) Praevenerunt [a 1Kb] oculi mei ad matutinum, ut meditarer eloquia tua. Matutinum factum est Ecclesiae, quando qui sedebant in tenebris et in [Col. 0359C] umbra mortis, lux orta est eis (Isai. IX, 2). Quod matutinum spes credentium praebebat. Et meditabatur eloquia Dei, quae in Lege ac Prophetis hanc lucem praenuntiabant.

(Vers. 149.) Vocem meam exaudi, Domine, secundum misericordiam tuam, et secundum judicium tuum vivifica me. Prius enim Deus secundum misericordiam aufert a peccatoribus poenam, eisque postea justis secundum judicium dabit vitam. Quia non frustra illi hoc ordine dicitur, Misericordiam et judicium cantabo tibi, Domine (Psal. C, 1).

(Vers. 150.) Appropinquaverunt persequentes me [b 1Kb] iniquitate, a lege autem tua longe facti sunt. Tunc appropinquant qui persequuntur, quando usque ad carnem cruciandam perimendamve [c 1Kb] perveniunt. [Col. 0359D] Sed quanto viciniores sunt persequendis istis, tanto longinquiores sunt a lege justitiae.

(Vers. 151.) Prope es tu, Domine, et omnes viae tuae veritas. Etiam in tribulationibus suis, quod eas non immerito patiantur, Deo tribuere veritatem, sanctorum est usitata confessio. Sed quaeri potest quomodo hoc dictum sit, Omnes viae tuae veritas; cum in alio psalmo legatur, Universae viae Domini misericordia et [Col. 0360A] veritas (Psal. XXIV, 10). Si ergo omnes homines consideremus, quorum alii misericordia liberantur, alii a veritate damnantur, universae viae Domini misericordia et veritas. Si autem solos sanctos intueamur, non discernuntur hae viae. Individua enim ibi est et a misericordia veritas, et a veritate misericordia: quia beatitudo sanctorum est et de munere misericordiae, et de retributione justitiae (Sent. 28).

(Vers. 152.) Ab initio cognovi de testimoniis tuis, quia in aeternum fundasti ea. Quae sunt ista testimonia, nisi quibus testatus est Deus daturum se regnum suis filiis sempiternum, Et ideo ipsa testimonia in aeternum fundata; quia id quod promisit, aeternum est, quia fundamentum promissionis est Christus (I Cor. III, 11), in quo hujus spei testimonia 461 [Col. 0360B] vera sunt: quae hic ab initio cognovisse se dicit, quia verbis Ecclesiae loquitur, quae ab initio humani generis exorta, nullis generationibus defuit.



RESCH.

(Vers. 153.) Vide humilitatem meam, et eripe me, quia legem tuam non sum oblitus. Vox ista totius Ecclesiae est et omnium membrorum corporis Christi. Hoc autem loco, ubi ad liberandam humilitatem Dominus invocatur, nullam Dei legem convenientius intelligimus quam illam qua immobiliter fixum est ut omnis qui se exaltat humilietur, et omnis qui se humiliat exaltetur (Luc. XIV, 11, et XVIII, 14). Superbus ergo malis, ut humilietur, innectitur; humilis a malis, ut exaltetur, eripitur.

(Vers. 154.) Judica judicium meum, et redime me, [Col. 0360C] propter eloquium tuum vivifica me. Ejusdem sensus repetitio est; hoc est enim, Judica judicium meum, quod, Vide humilitatem meam; et hoc est, redime me, quod, eripe me. Nec aliud sonat, propter eloquium tuum, quam illud, quia legem tuam non sum oblitus, Tantumdem est, vivificari humilem, quantum et exaltari, quia sanctorum exaltatio vita aeterna est.

(Vers. 155.) Longe a peccatoribus salus; quia justificationes tuas non exquisierunt. Longe est a superbis salus, quia non exquisierunt gratiam tuam, quae sola justificat; et non de te tibi, sed de se sibi placere voluerunt.

(Vers. 156.) Miserationes tuae multae, Domine. Etiam hoc, inquit, quod exquirimus justificationes tuas, pertinet ad miserationes tuas. Secundum judicium [Col. 0360D] tuum vivifica me. Novi enim quia et judicium tuum sine miseratione non erit super me.

(Vers. 157). Multi persequentes me et tribulantes me; a testimoniis tuis non declinavi. Vox ista est Ecclesiae in martyribus suis, qui inter tormenta et multiplicata supplicia, persequentibus non cesserunt, et quorum exemplis gloriosissimis totus mundus illustris est: qui tamen victoriam suam non sibi, sed Deo [Col. 0361A] tribuunt, dicentes in alio psalmo, Nisi quod Dominus erat in nobis, forsitan vivos deglutissent nos (Psal. CXXIII, 2).

(Vers. 158.) Vidi [a 1Kb] non servantes pactum, et tabescebam. Qui sunt qui pactum non servaverunt, nisi qui tribulationes multorum persequentium non ferentes, a Dei testimoniis declinaverunt? Hoc ergo, inquit, cum viderem, tabescebam, dolens eos a tanta gloria decidisse. Quia eloquia tua non custodierunt. 462 Hoc erat pactum [b 1Kb] non perseverare, promissa Dei perdere.

(Vers. 159.) Vide quoniam mandata tua dilexi. Ipsa est fructuosa tolerantia, quae saevitiam persequentium dilectione suscipit mandatorum. Domine, in tua misericordia vivifica me. Cujus misericordia obtinuit [Col. 0361B] palmam, ejus misericordia poscit et vitam.

(Vers. 160.) Principium verborum tuorum veritas, in aeternum omnia judicia justitiae tuae. Judicia justitiae Dei sunt, quibus pronuntiatur in aeternum vita justo, poena impio.



SCIN.

(Vers. 161.) Principes persecuti sunt me gratis, et a verbis tuis formidavit cor meum. Terreni reges Ecclesiam Christi gratis persecuti sunt, quia nullam causam persecutionis habuerunt; cum eos Christiani in nullo laederent, et ipsi Christianis negationem veritatis extorquere non possent. Habuerunt ergo verba minacia, intulerunt saeva supplicia: sed me tua potius verba terruerunt, Nolite timere eos qui corpus occidunt, et postea non habent quid faciant; sed eum [Col. 0361C] timete qui habet potestatem et corpus et animam perdere in gehennam (Matth. X, 28). Ab his ergo verbis formidavit cor meum; et sperans in aeternum praemium, contempsi temporale supplicium.

(Vers. 162.) Exsultabo ego super eloquia tua, sicut qui invenit spolia multa. Per ipsa verba vicit quibus formidavit. Victis enim spolia detrahuntur: et multa spolia capta sunt, quando etiam per se custodes plurimi admirati patientiam martyrum, in eum in quem saevierant crediderunt.

(Vers. 163.) Injustitiam odio habui, et abominatus sum, legem autem tuam dilexi. Lex, eloquia sunt Dei, quae sic timuit, ut amaret; consequens enim erat ut diligeret justitiam, qui oderat pravitatem. Timor ergo ille verborum Dei a quibus formidavit, non fuit [Col. 0361D] a charitate dissentiens, sed metuens ab eo quod amabat [c 1Kb] avelli.

(Vers. 164.) Septies in die laudem dixi tibi, super judicia justitiae tuae. Quod ait septies, significat semper. Hoc enim numero omnes explicantur dies, et tempora universa volvuntur. Ecclesia ergo nullis persecutionibus superata, in isto tribulationum die, [Col. 0362A] semper patientiae et perseverantiae suae laudat auctorem: quia cum tempus esset ut judicium inciperet a domo Dei (I Petr. IV, 17), in omnibus tentationibus atque pressuris, [d 1Kb] non infirmitate, sed coronis martyrum gloriata est.

463 (Vers. 165.) Pax multa diligentibus Legem tuam, et non est eis scandalum. Ipsa Lex diligentibus se scandalum non est? an diligentibus eam nullum est undecumque scandalum? Sed utrumque recte intelligitur. Qui enim diligit Dei Legem, etiam quod in ea non intelligit honorat, et in profunditate quam non penetrat, magnum aliquid ac mysticum latere non dubitat. Et item qui Dei Legem diligit, si eam non ex mutabilibus hominum moribus pendit, nullum scandalum patitur; quia etiamsi bonae professionis [Col. 0362B] homines propositum suum deserant, Legis tamen justitia perseverat.

(Vers. 166.) Exspectabam salutare tuum, Domine, et mandata tua dilexi. Omnes quidem sancti, ante Incarnationem Christi, ejusdem semper exspectaverunt redemptionem. Sed potest haec prophetia etiam eorum convenire personae qui, ex quo revelata gratia Evangelium praedicatur, diligentes mandata Christi, adventum ejus exspectant: ut cum Christus apparuerit, vita nostra, tunc et nos cum ipso appareamus in gloria (Coloss. III, 4).

(Vers. 167.) Custodivit anima mea testimonia tua, et dilexit ea valde. Custodiuntur Dei testimonia, dum non negantur. Sed quia pro testimoniis Dei etiam flammis concremari sine charitate non prodest (I Cor. [Col. 0362C] XIII, 3), ideo addidit, et dilexit ea valde.

(Vers. 168.) Custodivi mandata tua et testimonia tua, quia omnes viae meae in conspectu tuo, Domine. Plerumque, dum mandata Dei custodiuntur, fiunt inimici qui eadem mandata contemnunt, et necessarium est ut tunc pro testimoniis Dei fortiter stetur. Quod hic ideo fecisse se dicit, quia omnes viae ejus in Domini conspectu fuerunt; tamquam diceret, Si avertisses a me faciem tuam, Domine, conturbatus fuissem, nec tua mandata, nec testimonia custodissem; nunc autem ideo utraque servavi, quia vias meas conspectus tui lumine direxisti.



TAU.

(Vers. 169.) Appropinquet oratio mea in conspectu tuo, Domine, secundum eloquium tuum da mihi intellectum. [Col. 0362D] Appropinquat oratio quae recipitur, quoniam Prope est Dominus his qui tribulato sunt corde (Psal. XXXIII, 19); et dat intellectum secundum promissum suum, qui ait, Intellectum dabo tibi (Psal. XXXI, 8).

(Vers. 170.) Intret postulatio mea in conspectu tuo, Domine; secundum eloquium tuum eripe me. Repetivit [Col. 0363A] quodammodo quod petivit. Nam qui et intellectum accipit eripitur, ne non intelligens subruatur.

(Vers. 171.) Eructabunt labia mea hymnum, cum docueris me justificationes tuas. Laudabo, inquit, Dominum, et gloriabor 464 in te, cum docueris me illa doctrina tua, qua quod jubes fieri auxiliaris ut fiat.

(Vers. 172.) Pronuntiavit lingua mea eloquia tua, quia omnia mandata tua [a 1Kb] justitia. Spondet se praedicatorem futurum eloquiorum Dei: quia etsi Deus dat incrementum, tamen a ministris verbi et plantandum est et rigandum (I Cor. III, 7).

(Vers. 173.) Fiat manus tua ut salvum me faciat, quia mandata tua elegi. Ut pronuntiarem eloquia tua, mandata tua elegi, et constantem me fecit dilectio veritatis. Fiat ergo manus tua, ut salvum me de manu [Col. 0363B] faciat aliena: non ita, ut carnem persecutor non perimat; sed ita ut animam tormenta non vincant.

(Vers. 174.) Concupivi salutare tuum, Domine, et Lex tua meditatio mea est. Salutare Christus haud dubium est, et ipsum se concupisse justi antiqui veracissime confitentur. Ipsum concupivit Ecclesia venturum de visceribus matris, ipsum concupiscit Ecclesia venturum a dextera Patris. Legis autem meditatio nutrit et firmat hoc desiderium, dum testimoniis suis pronuntiat Christum.

(Vers. 175.) [b 1Kb] Vivet anima mea, et laudabit te, et judicia tua adjuvabunt me. Illa sunt haec judicia, quae et tempus erat ut inciperent a domo Domini (I Petr. IV, 17). Sed his Ecclesia semper adjuta est; quia, Deo dante victoriam, passionibus suis crevit.

[Col. 0363C] (Vers. 176.) Erravi sicut ovis quae periit: quaere servum tuum, quia mandata tua non sum oblitus. Haec est ovis propter quam pastor ejus nonaginta novem dimisit in montibus, et eam quaerens, Judaicis laceratus est vepribus, [c 1Kb] verberibus (Matth. XVIII, 12; Luc. XV, 4). Sed ex parte inventa adhuc quaeritur. Ex ea namque parte qua iste dicit, Mandata tua non sum oblitus, inventa est; sed per eos, qui mandata Dei eligunt, colligunt, diligunt, adhuc quaeritur, et per sui pastoris sanguinem fusum atque dispersum, in omnibus gentibus invenitur.



PSALMUS CXIX.

Praenotatio tituli Canticum graduum indicat inchoari. Nomine vero graduum significatur ascensio, qua proficientes quique a temporalibus ad aeterna, a [Col. 0363D] terrenis ad coelestia provehuntur. Iidem autem gradus et ascensionum sunt et descensionum; non quia deficient qui profecerant, sed quoniam qui se humiliat exaltabitur (Luc. XIV, 11); et praecipua sublimium virtus est, compati cum infirmis, et ad eos qui insipientes sunt, hoc est, et ad parvulos, inclinari (Rom. XV, 1); ut omnes quae sursum sunt sapiant (Coloss. III, 2), et frater fratrem adjuvans exaltetur [Col. 0364A] (Prov. XVIII, 19). Habent enim 465 omnes fideles formam descensionis ipsum Dominum Jesum Christum, qui manens in gloria sua qua aequalis est Patri, naturam et similitudinem servi recepit; ut quibus gradibus ad nostra ima descendit, ipsis possemus ad ejus summa conscendere.

(Vers. 1.) Ad te, Domine, cum tribularer clamavi, et exaudisti me. Omnis cogitans ingredi viam Domini, et in mandatis ambulare divinis, necesse est ut multis tribulationibus incipiat laborare (I Tim. III, 12); cui nihil est utilius quam ejus auxilium ad quem tendit expetere, qui ait: Sine me nihil potestis facere (Joan. XV, 5).

(Vers. 2.) Domine, libera animam meam a labiis iniquis, et a lingua dolosa. Religiosae voluntati, et [Col. 0364B] piam vitam agere disponenti, amatores hujus saeculi contradicunt, et dolosis verbis sanctum propositum cupiunt deterrere: quorum iniqua labia difficillimum est evadere, dum per quemdam affectum videntur consulere, et ab aspero labore tamquam parcendo revocare; ut videatur piae esse sollicitudinis, quod est nocentissimae suasionis.

(Vers. 3.) Quid detur tibi, aut quid apponatur tibi ad linguam dolosam? Vis, inquit, virtutum gradus scandere? vis dolosae linguae officia fraudulenta superare? Dic quid auxilii concupiscas, aut si capax es eruditionis supernae, eo ipso quo utilia poscis, ascendas.

(Vers. 4.) Sagittae potentis acutae, cum carbonibus desolatoriis. Sagittae acutae, verba sunt Dei, quae cum [Col. 0364C] animos fidelium penetrant, inflammant corda, non sauciant. Ut autem mens superno amore transfixa ab omni contraria cupiditate sit libera, spiritalium carbonum petitur ignita purgatio, per quam, noxiorum germinum congregatione vastata, fiat in homine salutifera desolatio, si interiora ejus vacua sunt ab hospitalitate vitiorum.

(Vers. 5.) Heu me, quia incolatus meus profongatus est, habitavi cum habitantibus Cedor. Gemitus iste totius Ecclesiae est, omniumque sanctorum, qui per fidem speculantes supernae patriae bona, inter [d 1Kb] longinqua peregrinationis adversa suspirant, quia spiritales cum carnalibus habitant, et ad coelestia proficientibus molesti sunt terrena sectantes. Unde et secundum Apostolum, in duo genera dividitur unum [Col. 0364D] semen Abraham, et alii sunt pertinentes ad Ismael filium ancillae, alii ad Isaac filium liberae (Gal. IV, 22). Tabernacula autem Ismael appellata sunt Cedar, ut intelligantur non esse in lumine qui non sunt in haereditate.

(Vers. 6.) Multum peregrinata est anima mea. 466 Ne peregrinationem corporalem intelligeres, animam dixit peregrinari. Corpus enim absentatur loco, anima [Col. 0365A] peregrinatur affectu. Et ideo cavendum est ne longe simus ab illo cui appropinquare debemus mentis ascensu.

(Vers. 7.) Cum eis qui oderant pacem, eram pacificus; cum loquebar illis, impugnabant me gratis. Christiana perfectio est pacificum esse etiam cum pacis inimicis, spe correctionis, non consensu malignitatis. Ut si nec exemplum, nec cohortationem sequuntur, causas tamen non habeant propter quas odisse nos debeant (Sent. 29).



PSALMUS CXX.

(Vers. 1, 2.) Levavi oculos meos ad montes, unde veniet auxilium mihi. Auxilium meum a Domino, qui fecit coelum et terram. Ingressus viam virtutum, in [Col. 0365B] qua sunt gradus ascensionum ad montes, id est, ad sublimes quosque sanctorum, oculos cordis attollit et per ipsos Dei poscit auxilium qui fecit coelum et terram. Terram scilicet, de qua cupit surgere; et coelum, quo optat ascendere. Quis enim sicut Dominus Deus noster, qui in altis habitat, et humilia respicit (Psal. CXII, 5, 6)?

(Vers. 3.) Non det in commotionem pedem tuum, neque dormitet qui custodit te. Ipsa sibi fidelis anima ex Dei inspiratione respondet, et desiderantem profectus contra superbiam munit, quae et angelo et homini prima fuit causa labendi. Det igitur tibi custos tuus perseverantiam humilitatis, ne ulla elatione movearis; ne cum tu non habueris vigilantiam standi, protegens te dormitare videatur.

[Col. 0365C] (Vers. 4.) Ecce non dormitabit, neque obdormiet, qui custodit Israel. Si vis, inquit, habere custodem non dormitantem, esto Israel, id est, videns Deum. Vide igitur Deum primo per fidem, ut postea possis videre per speciem (II Cor. V, 7). Sicut enim Moysi dictum est a Domino: Non poteris videre faciem meam, posteriora mea videbis (Exod. XXXIII, 20 et 23); ita et tu vide quae posteriora sunt, ut possis videre quae prima sunt. Prima autem sunt: In principio erat Verbum, et Verbum erat apud Deum (Joan. I, 2); posteriora sunt: Et Verbum caro factum est, et habitavit in nobis (Ibid., 14). Unde quia hac fide corda mundantur (Act. XV, 9): Beati mundo corde, quia ipsi Deum videbunt (Matth. V, 8).

(Vers. 5.) Dominus custodit te, Dominus protectio [Col. 0365D] tua, super manum dexterae tuae. Frequens insinuatio inculcat auditui quod principaliter in Dei protectione fidendum est. Dextera autem est hominis, amor Dei, et eorum quae Deo sociant appetitus: et hujus dexterae manus est potestas quam dedit Deus credentibus, ut possint esse filii Dei (Joan. I, 12), 467 abstinentes a sinistris, et dextris inhaerentes. Unde per omnia in Domino confidendum est, in Domino gloriandum, quia possibilitatem in dextris proficienter perseverandi ipse dedit, ipse custodit.

(Vers. 6.) Per diem sol non uret te, neque luna per noctem. In sole significatur Christus lumen verum, [Col. 0366A] et luna significatur Ecclesia illuminatione lux facta. Quia ergo omne scandalum, quo homo aut infirmatur, aut uritur, ex duabus nascitur causis, cum aut in confessione Deitatis erratur, aut ab Ecclesiae unitate disceditur, hoc praestat protectio Dei, ut in fide et charitate, quae ipsius dona sunt, nulla tentatione superemur.

(Vers. 7, 8.) Dominus custodit te ab omni malo, custodiat animam tuam Dominus. Dominus custodiat introitum tuum, et exitum tuum, ex hoc nunc et usque in saeculum. Custodit Dominus ab omni malo, non ut nihil patiamur adversi, sed ut [a 1Kb] in ipsis adversitatibus anima non laedatur. Cum enim tentatio adest, fit quidam in id quod impugnat introitus; et cum bono fine, id est, sine vulnere animae, tentatio consummatur, [Col. 0366B] ad aeternam requiem de profundo tentationis exitur (Sent. 30). Sicut Apostolus dicit: Fidelis Deus, qui non permittit vos tentari supra id quod potestis ferre, sed faciet cum tentatione etiam exitum, ut possitis sustinere (I Cor. X, 13).



PSALMUS CXXI.

(Vers. 1.) Laetatus sum in his quae dicta sunt mihi, in domum Domini ibimus. Omnis homo fide illuminatus, et promissionum Dei cupidus, merito exsultat et gaudet in his quae a prophetis dicta, quaeque ab apostolis praedicata, et utriusque Testamenti paginis declarata sunt, de vocatione Dei, quae diligentibus Dominum et proximum aeternum domus Dei spondet habitaculum.

[Col. 0366C] (Vers. 2.) Stantes erant pedes nostri in atriis tuis, Jerusalem. Non in ista Jerusalem quae occidit prophetas, et lapidavit ad se missos (Marc. XXIII, 37), quae ob impietates multas stare non potuit; sed in illa coelesti Jerusalem quae est sanctorum omnium mater (Galat. IV, 6), filii ipsius se stare laetantur. Qui licet in via sint, et adhuc illo tendant, ita tamen quasi pervenerint gaudent, quia de adipiscendis fides firma non dubitat.

(Vers. 3.) Jerusalem quae aedificatur ut civitas. In illius, inquit, atriis Jerusalem, fidei nostrae firmitas stabat, quae non mole saxorum, sed virtutum soliditate consurgit, et sanctorum societate, quae numquam dissolvetur, exstruitur. 468 Cujus participatio ejus in idipsum. Patuit quod de aeternae aedificatione [Col. 0366D] Jerusalem nihil deberet carnale sentiri, quandoquidem participatio ejus, id est connexio, in idipsum est. Quid autem est in idipsum, nisi quod vere et sempiterne est? Neque ulla varietate mutatur Deitas, scilicet Trinitatis, quae numquam non fuit quod est, nihil dissimilitudinis recipiens, nihil inaequalitatis admittens; cui per Incarnationem Verbi unitur humana natura, ut liberata a commutationibus temporalibus, incommutabili aeternitate potiatur.

(Vers. 4.) Illuc enim ascenderunt tribus, tribus Domini, testimonium Israel, ad confitendum nomen Domini. Ascendisse dicuntur ad aeternam Jerusalem [Col. 0367A] tribus, id est, populi per suas familias distributi. Sed de toto pars intelligenda est, quia in omni genere hominum alii justi, alii inveniuntur injusti; nec omnes aut persecutores sunt, aut discipuli veritatis. Ad concordiam itaque coelestis Jerusalem non ascendunt, nisi tribus Domini, quibus testimonium fides perhibet quod sint Israel, id est, videns Deum, et sine simulationis dolo donum gratiae praeferentes. Ille enim vere ascendit, qui confitetur non proprii operis, sed divini esse muneris quod ascendit (Sent. 31).

(Vers. 5.) Quia illic sederunt sedes in judicio, sedes super domum David. Sublimiores quique sanctorum throni sunt Dei, sicut scriptum est: Anima justi thronus sapientiae est. Et dicit apostolis suis Dominus: Sedebitis super duodecim sedes, judicantes duodecim [Col. 0367B] tribus Israel (Matth. XIX, 28). Tota ergo domus David, id est, tota Ecclesia, quae in Christo semen David, et semen Abraham, veniet in judicium, cum et ipsi qui sedebunt sedes erunt Dei, et per examen judicantium omnes dilectores Dei et proximi in unitatem assumentur corporis Christi.

(Vers. 6.) Rogate quae ad pacem sunt, Jerusalem, et abundantia diligentibus te. Ad ipsas sedes Dei propheticus sermo dirigitur, et ait: Vos qui judicaturi estis, per quos fiet conscientiarum interrogatio, quique estis ipsa Jerusalem, discernite a superbis humiles, ab implacidis separate pacatos: et fiant unitas et abundantia diligentium te. Quia qui tecum habent pacem, tuis in aeternum divitiis abundabunt.

(Vers. 7.) Fiat pax in virtute tua, et abundantia in [Col. 0367C] turribus tuis. Virtus tua, o Ecclesia, o Jerusalem, charitas est, qua et dives et fortis es. In hoc fiat pax filiorum tuorum, hoc abundet tuarum turrium celsitudo, ut unde ipsa magna es, inde tui participes augeantur.

(Vers. 8, 9.) Propter fratres meos et proximos meos, loquebar pacem de te. 469 Propter domum Domini Dei nostri, quaesivi bona tibi. Praedicator pacis tuae, non propter me, sed propter fratres meos exstiti. Nec meum honorem, sed aliorum quaesivi salutem; non ut mea cresceret gloria, sed ut tua dilataretur haereditas. Nam ipse apud te minuerer, si non profectibus laborarem.



PSALMUS CXXII.

(Vers. 1.) Ad te levavi oculos meos, qui habitas in [Col. 0367D] coelis. Mens proficiens et ascendens, quae sursum sunt sapit, non quae super terram (Colos. III, 2); et ideo dirigit cordis aciem quo pervenire desiderat, non corporeis gressibus, sed proficientium ascensione virtutum. Habitatio autem Dei, non hoc coelum intelligendum est quod videtur, et de quo dicitur, Coelum et terra transibunt (Matth. XXIV, 35); sed [a 1Kb] de [Col. 0368A] illa Jerusalem quae aedificatur ut civitas (Psal. CXII, 3), non tantum in sanctorum angelorum sublimitate, sed etiam in totius Ecclesiae glorificatione, quae in Christo fundata, unum est cum supernis potestatibus Dei templum.

(Vers. 2.) Ecce sicut oculi servorum in manibus dominorum suorum. Et sicut oculi ancillae in manibus dominae suae; ita oculi nostri ad Dominum Deum nostrum, donec misereatur nobis. Quae humilitas qualisve subjectio scandala ostendit, cum inter tentationum molestias et eruditionum plagas gementium oculos ad Deum dicit esse conversos, donec misereatur et parcat, a cujus judicio venit quidquid inferri aut jubetur, aut sinitur. Quia sicut servi et ancillae in potestate sunt dominorum suorum atque [Col. 0368B] dominarum; ita sancti modum castigationum suarum ex Dei sententia pendere noverunt.

(Vers. 3, 4.) Miserere nostri, Domine, miserere nostri. Vox vapulantis est, et intelligentiam inter flagella postulantis; quia omnis haec vita plena tentationum est, plena plagarum. Quia multum repleti sumus despectione. Et multum repleta est anima nostra; opprobrium abundantibus, et despectio superbis. Omnes qui secundum Christum pie volunt vivere, necesse est ut ab impiis et dissimilibus patiantur opprobria (II Tim. III, 12), et despiciantur tamquam stulti et insani, qui praesentia bona [b 1Kb] perdant, et invisibilia sibi ac futura promittant. Sed haec despectio et irrisio in ipsos retorquebitur, cum et abundantia eorum in egestatem, 470 et superbia transierit in confusionem [Col. 0368C] (Sent. 32).



PSALMUS CXXIII.

(Vers. 1, 2.) Nisi quod Dominus erat in nobis, dicat nunc Israel, Nisi quod Dominus erat in nobis. Corpus Christi, quod est Ecclesia (Ephes. V, 23), ita distributum est, ut alia membra ejus pericula tribulationum jam evaserint, alia iisdem adhuc laboribus atterantur. Sed quia et praecedentium et subsequentium sanctorum unus est liberator, una est omnium exsultatio, et illorum qui jam adversa vicerunt, et horum qui sperant se praesentibus periculis liberandos; et, promissione Dei firmam dante constantiam, uno utuntur cantico, quia uno muniuntur auxilio, dicentes: Nisi quod Dominus erat in nobis, persecutionum nos magnitudo superasset; sed illo praesidente [Col. 0368D] cordibus nostris, illo dante tolerantiam, illo consummante victoriam, habitantis in nobis [c 1Kb] simus gloria, non hostium praeda.

(Vers. 2-4.) Cum insurgerent homines in nos, forsitan vivos deglutissent nos. Tota ergo fidelium salus, tota patientium fortitudo ad Deum, qui in sanctis est mirabilis (Psal LXVII, 36), referenda est; quia nisi in [Col. 0369A] illis Dominus esset, furori impiorum fragilitas humana succumberet (Sent. 33). Dicat ergo Israel, dicat populus redemptus, populus regeneratus, populus adoptivus, Nisi quia Dominus erat in nobis, cum insurgerent homines adversum nos, forsitan vivos deglutissent nos. Vivi autem deglutiuntur, qui persecutione superati, in societatem transeunt impiorum, et amore exiguae vitae, in profundum ruunt mortis aeternae. Cum irascetur furor eorum super nos, forsitan vivos absorbuissent nos. Vivi absorbentur, qui fidem quidem suam in conscientia sua retinent, sed metu poenae acquiescunt idolorum culturae. Vivunt itaque tenentes fidem; sed dum contra fidem faciunt, adorantes quod nihil esse noverunt, occiduntur et pereunt.

[Col. 0369B] (Vers. 5.) Torrentem pertransivit anima nostra, forsitan pertransivit anima nostra aquam intolerabilem. Vel [a 1Kb] sine substantia. Magnitudo periculi quod hi quibus Dominus inerat evaserunt, facit eosdem qui liberati sunt mirari quod tanta oppressi tentatione non fuerint. Ideo enim verbum dubitationis ponitur, ut id superatum demonstretur, quod humana vinci facultate non potuit. Per vim autem aquarum 471 significavit populorum furorem. Et ideo ista aqua sine substantia dicitur, quia peccatum nullius substantiae est, et qui diligit iniquitatem, odit animam suam (Psal. X, 6), eo plenam quod non erit, et quod egentem facit.

(Vers. 6.) Benedictus Dominus, qui non dedit nos in venationem (vel in captionem) dentibus eorum. Fidelis [Col. 0369C] anima, non in suis viribus, sed in Dei exsultat auxilio. Ideo enim venantium evasit insidias, quia Dominus fecit irrita omnia genera captionum.

(Vers. 7.) Anima nostra sicut passer erepta est de laqueo venantium. Laqueus vel muscipula venantium, amor est istius vitae, cujus dolos passeres, id est, humiles quique fidelium, praesidio supernae protectionis effugiunt. Laqueus contritus est, et nos liberati sumus. Praeterit enim figura hujus mundi (I Cor. VII, 31); et omnes praesentium vanitatum illecebrae conterentur, cum liberati passeres, id est, humiles. a contritione temporalium dicent exsultantes atque gaudentes.

(Vers. 8.) Adjutorium nostrum in nomine Domini, qui fecit coelum et terram. Merito ergo non sunt capti [Col. 0369D] a venatoribus istius mundi, qui adjutorium quaesierunt in nomine Domini, qui coelum et terram creavit.



PSALMUS CXXIV.

(Vers. 1, 2.) Qui confidunt in Domino, sicut mons Sion, non commovebitur in aeternum, qui habitat in Jerusalem. Inter mundi scandala et rerum temporalium varietates non discedere a Domino, sed in charitate ejus ac proximi stabilem permanere, tam clarum atque sublime est, ut qui in hac firmitate consistunt, montis Sion instar obtineant. Ipsi enim fide et spe habitant in Jerusalem, non hac terrena, [Col. 0370A] sed in ista coelesti et aeterna quae aedificatur ut civitas (Psal. CXXII, 3). Montes in circuitu ejus: montium nomine significantur praedicatores veritatis, sive angeli, sive apostoli, sive prophetae, qui splendorem veritatis, quem de supernis accipiunt, in inferiora diffundunt. Et Dominus in circuitu plebis suae; quidquid ergo est lucis in montibus, ipse est qui splendere montes facit; et quidquid per ministros auxilii venit, illius est qui operatur omnia in omnibus (I Cor. XII, 6). Ex hoc nunc et usque in saeculum; ut a temporalibus transferantur ad aeterna.

(Vers. 3.) Quia non derelinquitur virga peccatorum super sortem justorum: ut non extendant justi ad iniquitatem manus suas. Saepe in hoc saeculo peccatores [Col. 0370B] mundanam potentiam consequuntur; cum et ipsi sint iniqui, publicarum tamen legum sunt ministri: 472 quorum potestas etiam fidelibus honoranda est, propter utilitatem dispositae disciplinae. Sed si in id prorumpant, ut justos veri Dei cultu conentur avertere, nulla eis obedientia, nulla eis praebenda consensio. Quia non derelinquet Dominus virgam peccatorum super sortem justorum; quorum sors ipse Deus est, qui justis suis eam perseverantiam dabit, ut imperia saevientium non metuant impiorum, et ab omni opere iniquae actionis abstineant. Ita ergo et a plebibus principes, et a servis domini sunt ferendi; ut sub exercitatione tolerantiae sustineantur temporalia, sperentur aeterna. Auget enim meritum virtutis, quidquid propositum non violat religionis (Sent. 34).

[Col. 0370C] (Vers. 4.) Benefac, Domine, bonis et rectis corde. Recti sunt corde qui de praeceptis Dei et constitutionibus non queruntur, nec varietate rerum temporalium depravantur, quia justum est aequanimiter ferri quod judicaturus voluit tolerari (Sent. 35).

(Vers. 5.) Declinantes autem in obligationem adducet Dominus cum operantibus iniquitatem. Impias, inquit, querelas, a fidei limite deviantes, et in imitationem multorum scelerum transeuntes, adducet Dominus ad judicium retributionis, paribus conscientiarum vinculis obligatos; ut quem non crediderunt judicem, experiantur ultorem. Pax super Israel. Jerusalem interpretatur Visio pacis; et Israel, Videns Deum. Qui ergo videt Deum, pacem videt, et pax super ipsum est, cui Deus semper placet, et in nullo [Col. 0370D] ab ipsius voluntate discordat.



PSALMUS CXXV.

(Vers. 1.) Cum averteret Dominus captivitatem Sion, facti sumus sicut consolati. Propheticus psalmus ad ascensionem pertinet graduum, quibus bene currentium crescit profectus. Sub appellatione unius urbis et populi, ea quae de universa Ecclesia sunt intelligenda significat. Sion quippe in toto mundo est sanctorum omnium corpus, et civitas a captivitate Babylonis, quae confusio interpretatur, educta. Ab ipso enim Adam totum genus humanum jugum subiit servitutis (Eccli. XL, 1), per quem omnia mundi [Col. 0371A] saecula, et generalis captivitas a filiis adoptionis avertitur, et quicumque ad redemptionem pertinent sanguinis Christi, in spem non dubiae salutis habent gaudium consolationis.

(Vers. 2.) Tunc repletum est gaudio os nostrum, et lingua nostra exsultatione. Gaudium quidem proprie animi est. Sed quia ore promitur quod corde concipitur, ipsam linguam exsultatione dixit impletam, cujus se ministerio in actionem gratiarum abundantia mentis effundit. Quod etiam tacente lingua fieri potest, quia et interior homo 473 habet os invisibile, et linguam secretam, cum quo tacito sono clamat affectus.

(Vers. 2, 3.) Tunc dicent inter gentes, Magnificavit Dominus facere cum eis. Magnificavit Dominus facere [Col. 0371B] nobiscum, facti sumus taetantes. Inter omnes gentes sunt cives Sion, qui redemptione ac pretio sanguinis Christi de captivitatis jugo quotidie liberantur, et dicunt, Magnificavit Dominus facere nobiscum: qui nos per magnificentiam gratiae suae, coelesti patriae reformavit. Laetantes, quia spei manifestae vera sunt gaudia.

(Vers. 4.) Converte, Domine, captivitatem nostram, sicut torrens in austro. Vita praesens multis tentationibus impugnatur, ut etiam redempti captivitatis mala metuant, et indesinenter opem Redemptoris implorent, petentes ut in via Domini, per ascensionem gradus, absoluti cursus habeant libertatem: et sicut aquae quae gelu fuerint ligatae austro flante laxantur, ita ipsi per Spiritum sanctum resoluta glacie [Col. 0371C] peccatorum, veloci ad patriam reditu ferantur, more torrentium.

(Vers. 5, 6.) Qui seminant in lacrymis, in gaudio metent. Euntes ibant et flebant, mittentes semina sua. Venientes autem venient in exsultatione, portantes manipulos suos. Omnes qui volunt in Christo pie vivere, persecutionem patientur (II Tim. III, 12): et molestia laborum sanctarum est causa lacrymarum. Sed tempus flendi, tempus est seminandi: quia opera charitatis, quae relevandis hominum miseriis adhibentur, aeternorum messem pariunt gaudiorum. De fructu enim bonorum operum pii coronabuntur agricolae; et cum manipulis gloriae, id est, meritis actionum, adventui Domini Salvatoris exsultanter occurrent.



PSALMUS CXXVI.

[Col. 0371D] Psalmi hujus titulus est, Canticum Salomonis. Et mirum est quod ascensionis canticum ejus nomine praenotatur, quem notum est ab his virtutum gradibus decidisse (III Reg. XI, 1, etc.). Sed illo cadente, si quae per ipsum dicta sunt delerentur, existimaretur quod quae Spiritus Dei locutus est ipse dixisset, et repudiari quasi ejus propria debuissent. Nunc autem, sequestrato hominis merito, quod a Deo factum est non tacetur, et doctrina spiritalis secernitur a praevaricatione doctoris. Manet ergo auctoritas prophetiae, quae non humana est, sed divina (II Petr. I, [Col. 0372A] 21), et quia templum Dei non nisi ipsius opere aedificetur ostendit.

(Vers. 1.) Nisi Dominus aedificaverit domum, in vanum laboraverunt aedificantes eam. Apostoli vox est, dicentis populo fideli, Dei aedificatio estis, Dei agricultura estis (I Cor. III, 9). 474 Qua voce etiam propheta utitur, protestans vanum laborem esse aedificantium domum, nisi auxilio Domini opus aedificii inchoatum fuerit et effectum. Quod utique de tota Ecclesia intelligendum est, quae est Jerusalem, in omnium compage sanctorum una domus, et unum templum, et una civitas, cujus exstructio ab initio usque in finem, Domino aedificante, consurgit; sine cujus gratia nihil est solidum, nihil firmum, sed vana omnia atque ruitura. Nisi Dominus custodierit civitatem, [Col. 0372B] in vanum laboravit qui custodit. Omnis sancti aedificii status, sicut Domino operante proficit, ita Domino custodiente consistit. Quoniam utilis praepositum custodia est, cum Spiritus Dei populo suo praesidet, et non solum gregem, sed etiam ipsos dignatur custodire pastores (Sent. 36).

(Vers. 2.) In vanum est vobis ante lucem surgere. Praesumptionis spiritus increpatur, cui vanum est suis viribus relevari, cum gloriae Christi particeps esse non possit, nisi qui fuerit humilitatis ejus verus imitator et amator. Si ergo quis ante lucem surgere, et obscurum noctis vult effugere, fallitur. Inordinata quippe excellendi cupiditas, cui humilitate crescendum fuerat, dum praepropere levatur, in profunda demergitur. Surgite postquam sederitis, qui manducatis [Col. 0372C] panem doloris. Cum dicitur, Surgite, projiciendae sublimitatis hortatio est: cum autem dicitur, postquam sederitis, prius humilitati studendum esse monstratur: quoniam qui se humiliat, exaltabitur (Luc. XIV, 11). Et ne dubitaretur penes quos esset hoc meritum, qui manducatis panem, inquit, doloris; hoc est, qui propter justitiam patimini, et in lacrymis tribulationum tempus vitae praesentis exigitis: ut qui de corpore estis Domini, viam capitis ambuletis, servantes participationem tolerantiae usque in finem, quoniam spes vobis in Christo certa est, et gloria resurgendi. Cum dederit dilectis suis somnum. [a 1Kb] Electi Dei sunt sancti ejus, quorum mortem similem facit somno, de quo Christus surrexit a mortuis. Ita surgent et hi qui membra sunt ipsius; sequentes [Col. 0372D] enim praeviam lucem, post labores humilitatis, introibunt in consortium glorificationis.

(Vers. 3.) Ecce haereditas Domini filii, merces fructus ventris. Haereditas Domini filii sunt Ecclesiae, in quibus et merces est fecunditatis, et gaudium de fructu ventris sui. Quoniam utero fidei ipsa eos concepit, parturivit, et peperit, simul quidem cum reprobandis ventre gestatos, sed postmodum pro sui qualitate discretos, transacto somno quem dilectis suis 475 Dominus dedit, ut sessionem resurrectio consequatur.

[Col. 0373A] (Vers. 4.) Sicut sagittae in manu potentis, sic filii excussorum. Filii excussorum intelliguntur apostoli, filii prophetarum, quorum prophetia multis fuit tegminibus obumbrata, quam praedicatores Evangelii excutiendo reserarunt. De prophetis ergo postea orti apostoli excusserunt patres suos, et secreta eorum ventilando [a 1Kb] eruerunt: ut essent tamquam sagittae missi in universos fines terrae, arcu Dominicae jussionis.

(Vers. 5.) Beatus qui [b 1Kb] implebit desiderum suum ex ipsis. Beatitudinis apostolicae fit particeps, qui ea concupiscit, quae illi desiderando adepti sunt, et adipiscendo docuerunt. Ex ipsis ergo impleri dicitur desiderium, quia imitatione ipsorum ad eadem gaudia pervenitur. Non confunditur, dum loquitur inimicis [Col. 0373B] suis in porta. Quis est qui loquitur in porta, nisi qui evangelizat in Christo: quoniam ipse est janua intrantium Dei regnum. Inimici autem eorum sunt qui praedicationi veritatis resistunt; et dum deitati Incarnationis Domini contradicunt, ab ingressu portae merentur excludi.



PSALMUS CXXVII.

(Vers. 1.) Beati omnes qui timent Dominum, qui ambulant in viis ejus. Multi homines malae conscientiae timent Dominum, agnoscentes quae operibus suis retributio debeatur: sed cum permanent in peccatis, quorum delectatione superantur, non medelam capiunt ex suo timore, sed poenam. Igitur timor beatitudinis particeps est, [c 1Kb] in iis qui in Dei viis ambulant, et metuunt ne quid de bono quo beatificantur, [Col. 0373C] amittant, Spe gaudentes, et in tribulatione patientes (Rom. XII, 12).

(Vers. 2.) Labores fructuum tuorum manducabis, beatus es, et bene tibi erit. A plurali numero ad singularem propheta translatus est: quia omnes in Christo unum sumus, ex multis membris unum corpus efficimur, dum sive pluribus, sive in singulis unus est Christus, quia et caput in compage, et compago omnis in capite (I Cor. X, 17, et XII, 12). Iste ergo timens Dominum, et in viis ejus ambulans, quomodo [d 1Kb] fructum laborum sit manducaturus, inquiritur: et invenitur quod justi non solum fructibus laboris sui, sed etiam ipso 476 illo, quo ad fructum tendunt, labore pascuntur: dum priusquam praemia pii laboris accipient, fit eis tolerantiae amor, futurae [Col. 0373D] portio voluptatis.

(Vers. 3.) Uxor tua sicut vitis abundans in lateribus domus tuae. Cum multi sanctorum non habuerint conjugia, neque filios, quomodo accipientur hujus benedictionis fuisse participes, nisi harum affectionum [Col. 0374A] societas in totius Ecclesiae corpore intelligatur, per illud scilicet spiritale conjugium, quo viro suo Christo, id est, sponso sponsa connectetur? Sacramentum vero istius copulae multis nominibus significatur, ut qui adhaerent capiti, nunc membra ejus, nunc mater et fratres, nunc uxor et filii, nunc templum et vinea nuncupentur: dum per has necessitudinum species illa individua unitas fidei, et spei, et charitatis ostenditur; et quidquid Christo subjungitur, sibi quoque invicem colligatur, ut totius domus latera fecundae vitis abundantia vestiantur. Filii tui sicut novellae olivarum, in circuitu mensae tuae. Qui uxoris vocabolo appellati sunt, iidem commemorantur nomine filiorum, de fructu pacis novellis oleis comparati: quoniam pacifici filii Dei vocabuntur, qui mensam [Col. 0374B] Dominicam, sacramentorum atque doctrinae, cum unanimitate circumdant (Matth. V, 9); ut quod inde percipitur, nulla dissensione violetur.

(Vers. 4.) Ecce sic benedicetur omnis homo, qui timet Dominum. Caput et corpus, Christus et Ecclesia unus homo, unus est Christus: qui in suis atque in se habens benedictionem, et sumit et confert.

(Vers. 5.) Benedicat te Dominus ex Sion, et videas quae bona sunt in Jerusalem omnibus diebus vitae tuae. Non humana haec, sed divina benedictio est; nec terrenae, sed coelestis Jerusalem bona incorruptibilia promittuntur. Quamvis enim etiam temporalia commoda dona sint Dei, non ea tamen spondet proprie sanctis, quae communiter largitur [e 1Kb] et reprobis. Aeternae igitur civitatis aeterna sunt gaudia, et stantium [Col. 0374C] dierum perpes infinitas, nec variabitur, nec labetur. Ibi videbuntur filii filiorum, id est, fructus sanctorum operum, et perpetua justitiae praemia, quae pacis nomine universa iter exprimuntur: quia omnis illa beatitudo Jerusalem, incommutabili pace gaudebit, et erit bonum omnium, quod fuerit singulorum (Sent. 37).

(Vers. 6.) Et videas filios filiorum tuorum, pax super Israel. 477 Omnis promissio aeternorum bonorum, pacis nomine comprehensa est, quae specialiter ad eos pertinet qui sunt Israel, id est, videntes Deum; de quibus dicitur, Beati mundo corde, quoniam ipsi Deum videbunt (Matth. V, 8).



PSALMUS CXXVIII.

(Vers. 1, 2.) Saepe expugnaverunt me a juventute [Col. 0374D] mea. Dicat nunc Israel, Saepe expugnaverunt me a juventute mea. Prophetiae spiritus Ecclesiam Dei ad perseverantiam cohortatur, ut de superatis persecutionibus in Domino glorietur. Ab initio enim in sanctos, qui sunt Israel, impii saevierunt; sed Ecclesia, [Col. 0375A] sive in juventute sua, sive in aetate majore, sive in senectute ultimi jam saeculi, nullis oppressionibus, nullis est victa suppliciis; cui per passiones et mortes suorum coronae semper triumphique creverunt.

(Vers. 2, 3.) Etenim non potuerunt mihi. Super dorsum meum fabricaverunt peccatores, prolongaverunt iniquitatem suam. Omnis malorum intentio contra bonos, haec est, ut eos similes sui faciant, et in consensum iniquitatis suae a fide ac probitate traducant. Quod cum obtinere non possunt, opprobriis et criminationibus impetunt innocentium vitam, construentes super dorsum eorum congeriem falsitatum. Quia perfectorum fidelium est, etiam tales, et injustorum odiorum onera sustinere, etiamsi prolongent iniquitatem suam, et nulla correctione mutentur: [Col. 0375B] quae pertinacia malorum longe ab innocentibus separatur, et qui est rectus, nulla eorum societate polluitur.

(Vers. 4.) Dominus justus concidet cervices peccatorum. Generale quidem nomen est peccatorum, quod nec sancti quidem a se existimant alienum. Sed aliud est quod quotidie aufertur, aliud quod semper augetur. Unde ex ipsa ultionis specie, quales hic peccatores commemorentur, ostenditur, cum Dominus non manus peccatorum, sed cervices concisurus denuntiatur. Per cervices enim superbia significata est eorum qui in nullo se reprehendi volunt, et Dei verba tamquam deliramenta contemnunt.

(Vers. 5.) Confundantur, et [a 1Kb] revertantur retrorsum omnes qui oderunt Sion. Oderunt Sion, qui oderunt [Col. 0375C] Ecclesiam et qui Dei praecepta contemnunt. Sed quia super dorsum fabricaverunt, quid faciet Ecclesia, nisi tales spe correctionis ipsorum toleret 478 usque in finem? Veniet enim quod sequitur.

(Vers. 6, 7.) Fiant sicut fenum tectorum, quod priusquam evellatur, arescit. De quo non implebit manum suam qui metit, et sinum suum qui manipulos colligit. Contemptores eloquiorum Dei et amatores mundi feno, quod super tecta et super parietes nascitur, comparantur; qui ante tempus messis arescunt, et cum videntur stare, ceciderunt: nec inveniunt messores, id est angeli, quod de eis dominicis horreis inferatur (Matth. XIII, 39): quia igni deputabitur, quidquid carebit substantia charitatis.

(Vers. 8.) Et non dixerunt qui prae eribant, Benedictio [Col. 0375D] Domini super vos. Superbi et vani in agro Domini nihil operati sunt, nec meruerunt ab eis qui per temporalia ad aeterna transibunt, gratiam benedictionis accipere. Omnes enim prophetae et apostoli universique sancti, bene viventibus benedixerunt in [Col. 0376A] nomine Domini: non in suo, sed in illius cujus gratia erant quod erant, et cujus pollicitationes bonis et fidelibus promittebant [b 1Kb] .



PSALMUS CXXIX.

(Vers. 1.) De profundis clamavi ad te, Domine; Domine, exaudi vocem meam. Qui profunditatem malorum vitae hujus intelligit, et a terrenis erui cupit, jam de his est qui ad ascensionum pertinent gradus, et qui superno auxilio cupiunt adjuvari, ut per virtutum profectus, ab imis ad summa conscendant. Clamandum ergo est voce desiderii sperantis ad Dominum, ut non de uno tantum, sed de multis profundis humanarum miseriarum eruat laborantes. Quia etiam qui valde profecerunt, habent usque in [Col. 0376B] finem de quibus cupiant liberari: [c 1Kb] etsi magnorum et fidelium ista conditio est, ut quamdiu in saeculo mundani maris profunda patiuntur; quae extremitas demersos habet eos qui ipsis imis profunditatibus delectantur, et tanto magis sunt miseri, quanto se putant esse fideles.

(Vers. 2, 3.) Fiant aures tuae intendentes in vocem deprecationis meae. Si iniquitatem observabis, Domine, Domine, quis sustinebit? Quia qui venit solvere opera diaboli (I Joan. III, 8), hoc est peccata, et venit quaerere quod perierat (Luc. XIX, 10), dedit spem etiam in ultimo profundo jacenti, 479 per quam se ad opem salvantis erigeret. Et ideo quantalibet mole malae consuetudinis peccator oppressus, habet in psalmi hujus forma quod sequatur implorationis [Col. 0376C] exemplum, ne de sua liberatione desperet: quia si divina justitia hoc hominibus in hac vita redderet quod merentur, nemo posset retributionis sustinere judicium. Quid ergo spei sit confitenti, aperit sermo qui sequitur.

(Vers. 4.) Quoniam apud te propitiatio est, et propter legem tuam sustinui te, Domine. Quae est propitiatio, nisi sacrificium? et quod sacrificium, nisi occisio illius Agni qui tulit peccatum mundi (Joan. III, 29), et venit ut legem veteris Testamenti, nova lege evangelicae veritatis impleret? Lex autem perfectio charitatis est, qua Deus proximusque diligitur, et per quam dicitur conditori legis, Dimitte nobis debita nostra sicut et nos dimittimus debitoribus nostris (Matth. VI, 12). Bene enim sustinet promissiones Dei, qui [Col. 0376D] mandatum ejus exsequitur; nec frustra sperat parcendum peccatis suis, qui ignoscit alienis (Sent. 38), dicente Apostolo, Invicem onera vestra portate, et sic adimplebitis legem Christi (Gal. VI, 2). Sustinuit anima mea in verbum tuum. Exspectationis, inquit, meae [Col. 0377A] substantia Christus est, et verbi tui promissione non fallor, quia ipse est Veritas qui promisit.

(Vers. 5, 6.) Speravit anima mea in Domino. A vigilia matutina usque ad noctem, [a 1Kb] a vigilia matutina speret Israel in Domino. Spes fidelium exspectatioque sanctorum non unius diei concluditur fine, cum etiam intra brevia tempora istius vitae, multorum dierum ortus atque occasus saepe renoventur. Virtus igitur patientiae de illa sumenda est vigilia matutina, in qua Dominus Jesus Christus in nostrae naturae carne surrexit a mortuis, ut quod praecessit in capite, hoc in se sperarent omnia membra faciendum. Quae spes nullis terrenda adversitatibus, nullis terroribus obscuranda, sed usque in finem praesentis vitae, ubi nox quaedam mortis intervenit, fortiter custodienda [Col. 0377B] est: ut omnis Israel, quousque de hac vita exeat, hoc quod in Domino factum est, in se quoque faciendum sperare non desinat. Haec enim spes propria est Israelitarum spiritalium, quorum desiderium non vana neque temporalia concupiscit; sed a vigilia matutina resurrectionis Christi, usque in noctem finis sui eo currit, eo tendit, quo jam in praecedente pervenit.

(Vers. 7.) Quoniam apud Dominum misericordia est, et multa apud eum redemptio est. Fiducia sperantium, misericordia Dei est, 480 nec ideo quisquam debet de capessenda Domini promissione dubitare, quia se participatione ejus novit indignum, cum ipsa confessio per commutationem actionis et mentis indulgentiam mereatur, et multiplex sit redemptio [Col. 0377C] ejus qui nihil donorum suorum correctis negat, et universa vincula captivatis abrumpit.

(Vers. 8.) Et ipse redimet Israel ab omnibus iniquitatibus ejus. Non ergo timeat aliquas iniquitates accessurus ad Dominum; tantum ut toto corde se voveat, et ea in quibus etiam sibi displicet, agere ac velle desistat; nec dicat quod illa forte iniquitas remittenda sit, illa autem pro sua qualitate plectenda; sed clamet de profundis, et a vigilia matutina speret usque in noctem, quia redemptor sine peccato ideo pro injustis pretiosum sanguinem fudit, ut omnium in se credentium omnia peccata deleret.



PSALMUS CXXX.

(Vers. 1.) Domine, non est exaltatum cor meum, neque elati sunt oculi mei. Neque ingressus sum in [Col. 0377D] magnis, neque in mirabilibus. Superna cujuslibet spiritalis Israelitae, in qua totum Christi corpus ostenditur, sanctae humilitatis veritas commendatur. Et hanc psalmi vocem omnes Ecclesiae filii suam esse cognoscunt: quorum temperantia nihil humanae gloriae concupiscit, neque optat de operum mirabilibus gloriari, ut pro ostentatione virtutum pretium laudis [Col. 0378A] acquirat. Cum omnis gratia Dei, quae in quocumque fidelium dignatur operari, a nullo membro corporis Christi possit abjungi, et suum quisque faciat bonum quod per alium gaudet effectum.

(Vers. 2.) Si non humiliter sentiebam, sed exaltavi animam meam. Sicut ablactatum est super matrem suam, sic retributio in animam meam. Mens perfectae humilitatis delectat a proposito, intrepide de hac se lege constringi, ut cuidam maledictioni fiat obnoxia, si alta sapere et de aliquibus miraculis voluerit superbire. Sicut ergo male agitur cum infante nondum idoneo ad perfectionem solidioris cibi, si a matris uberibus auferatur, cum substantia alimoniae ejus in matre sit; ita, inquit, retribuatur animae meae, ut cum panem angelorum edere non valeam, potum [Col. 0378B] materni lactis amittam, et cum ea quae supra me sunt apprehendere non queam, humilitatis bono caream, in quo salubrius est proficere quam timere [forte tumere].

481 (Vers. 3.) Speret Israel in Domino, ex hoc nunc et usque in saeculum. Verus ergo Israel, quae sibi sint in Domino praeparata prospiciens, totam spem suam confirmet in Domino, et quae sursum sunt sapiat, non quae super terram (Coloss. III, 2); non temporalem quaerat gloriam, sed aeternam, ne dum bona fallacia amat, vera non capiat.



PSALMUS CXXXI.

(Vers. 1.) Memento, Domine, David, et omnis mansuetudinis ejus. Congruit quidem personae beati David, ut apud Dominum memoriam haberi cupiat [Col. 0378C] mansuetudinis suae, cujus observantissimus fuit, et de qua secundum historiam testis est ordo gestorum. Sed altiore intellectu sermo propheticus accipiendus est, ut scilicet ad illum hominem qui in capite et in corpore, id est, in Christo et Ecclesia, unus homo est, haec verba referantur; quibus plene utitur tota Dei civitas, et omnis compago sanctorum, mansuetudine potentium et humilitate sublimium, hujusque propositi votum offerentium Deo, ut tabernaculum ipsius efficiantur et templum: quod anima omnis fidelis quodam insolubili juramento profitetur et sancit, cupiens se in aeternum a Domino possideri, et habitaculum esse Spiritus sancti.

(Vers. 2-5.) Sicut juravit Domino, votum vovit Deo Jacob: Si introiero in tabernaculum domus meae, si [Col. 0378D] ascendero in lectum stratus mei; si dedero somnum oculis meis, aut palpebris meis dormitationem, et requiem temporibus meis, donec inveniam locum Domino, tabernaculum Deo Jacob. In his omnibus voti perseverantia et fidei fervor ostenditur. Ut enim quis locus sit Domino et tabernaculum Deo Jacob, a propria utilitate ad bonum debet commune transire, [Col. 0379A] non in se requiescere, nec in suis delectationibus dormitare. Quod faciunt, qui sua quaerunt, non quae Jesu Christi (Philip. II, 21); quae autem sunt Jesu Christi, non singulorum membrorum, sed totius corporis bona sunt, et nullus non habet, de quibus nemo non gaudet. Fit ergo locus Domini, et tabernaculum Dei Jacob, qui Ecclesiae coaptatur, qui corpori Christi per spiritum charitatis unitur, nec usquam alibi beatus fieri cupit, nisi in illa domo de qua dicitur, Beati omnes qui habitant in domo tua, in saecula saeculorum laudabant te (Psal. LXXXVIII, 5).

(Vers. 6.) Ecce audivimus eam in Ephrata, invenimus eam in campis silvae. Ephrata nomen Hebraeum interpretatur Latine speculum, in quo propheticae significationis imago praecessit. Per speculum enim [Col. 0379B] 482 prophetiae, annuntiata haec sedes vel habitatio Dei, de qua dicitur, Ecce audivimus eam in Ephrata, id est, in eloquiis prophetarum. Invenimus eam in campis silvae, hoc est, in altitudine gentium, in quibus fuerunt vepres idololatriae, concretiones errorum, et silvestres incultarum mentium feritates. Quod ergo audivimus ex libris Judaeorum, manifestum est in fide gentium.

(Vers. 7.) Intrabimus in tabernacula ejus, adorabimus in loco ubi steterunt pedes ejus. Qui intrant ut inhabitent, ipsi sunt qui ut inhabitentur intrantur; et hi sunt in domo Dei qui sunt domus Dei, ut vere in regno Dei sint quibus dici potest, Regnum Dei intra vos est (Luc. XVII, 21). Adorant ergo isti in loco ubi steterunt pedes, vel ipsius domus permanentes in Domino, [Col. 0379C] vel ipsius Domini, qui domus perseverantis habitator est. Sicut autem non est locus adorandi, nisi in Ecclesia catholica, ita Nemo potest dicere [a 1Kb] Dominum Jesum Christum, nisi in Spiritu sancto (I Cor. XII, 3).

(Vers. 8.) Exsurge, Domine, in requiem tuam, tu et arca sanctificationis tuae. Ecclesia, id est, corpus Christi, capiti suo dicit, Dormisti per conturbationem crucis; surge in requiem aeternitatis, tu et arca sanctificationis tuae; ut gloria resurrectionis non solum in capite membrorum, sed etiam in membris capitis impleatur. Quae membra arca sunt sanctificationis Deo, sive per incarnationis veritatem, sive per gratiae electionem; ut in persona Mediatoris Dei et hominum hominis Christi Jesu (I Tim. II, 5) intelligatur, [Col. 0379D] et altare propitiationis, et arca sacrificii, et arca doctrinae.

(Vers. 9.) Sacerdotes tui induantur justitia, et sancti tui laetentur. Te, inquit, resurgente a mortuis, et eunte ad Patrem, regale illud sacerdotium induatur fide quia justus ex fide vivit (Rom. I, 17); et accepto pignore Spiritus sancti, laetentur membra, spe resurrectionis quae praecessit in capite.

(Vers. 10.) Propter David servum tuum, non avertas faciem Christi tui. Hoc Deo Patri dictum est ab Ecclesia, supplicante ut meminerit promissionum suarum in domum David: ne omne Israeliticum genus [Col. 0380A] pereat, propter facinus impiorum; qui licet receperint et recipiant quod merentur, multa tamen ex ipsis millia justificata sunt per fidem, et inde apostoli, inde doctores, inde tot martyres et primogeniti totius adoptionis, electi ut frumenta discernerentur a paleis, et reliquiae salvae fierent (Rom. XI, 5). Pro quibus et Dominus in cruce orabat dicens, Pater, dimitte illis, non enim sciunt quid faciunt (Luc. XXIII, 34).

(Vers. 11.) Juravit Dominus David veritatem, et non poenitebit eum. Sicut juramenti nomine, in Deo constitutio significatur incommutabilis veritatis, ita poenitentiae appellatione, conversio sententiae demonstratur. 483 Unde ideo dicitur Dominus non poenitere (Ps. CIX, 4), quod statuit numquam immutare: quo quid aliud, quam aeternitas donorum et judiciorum [Col. 0380B] ejus ostenditur? De fructu ventris tui ponam super sedem tuam. David, in quo persona est capitis et corporis, id est, Christi et Ecclesiae, hanc promissionem accipit, quod fructus ventris ejus super sedem ipsius esset ponendus, cujus regnum manet in aeternum (Luc. I, 33). Qui ideo fructus ventris dicitur, quia Salvator secundum carnem Virginis matris est filius, conceptus, non per virilem coitum, sed per Spiritum sanctum.

(Vers. 12.) Si custodierint filii tui testamentum meum, et testimonia mea haec quae docebo eos; et filii eorum usque in aeternum sedebunt super sedem tuam. Custodibus testamenti haereditas pollicitationum et aeterni regni beatitudo promittitur, qua non solum filii David, sed etiam filiorum ejus filii ditabuntur. [Col. 0380C] Sed hanc gloriam, semen fidei, non carnis propago consequitur, et in toto mundo qui sunt in fide sanctorum Patrum, ipsi in honore numerantur haeredum.

(Vers. 13.) Quoniam elegit Dominus Sion, praeelegit eam in habitationem sibi. Sion ipsa est Ecclesia, et ipsa est Jerusalem coelestis, ad cujus pacem currunt, qui etiam nunc peregrinantur. Ipsa est civitas Dei, quae ex meliore sui parte, semper cum auctore suo mansit; et partem quae per Dei gratiam quotidie ab exsilio revocatur, exspectat, ut simul tota sit sui habitatoris aedificatio.

(Vers. 14.) Haec requies mea in saeculum saeculi; hic habitabo, quoniam praeelegi eum. Apparet quam ineffabili dilectione Ecclesiam suam diligat Deus, quando eam requiem qua ipsam facit requiescere, [Col. 0380D] suam dicit; cum indemutabilem deitatis tranquillitatem nullus umquam laboris perturbatio fatigaret. Hujus vero tanti muneris quae principalis causa sit plenissime demonstratur cum dicit, Quoniam praeelegi eam; secundum quod in Evangelio Dominus ait, Non vos me elegistis, sed ego elegi vos (Joan. XV, 16).

(Vers. 15.) Viduam ejus benedicens benedicam, pauperes ejus saturabo panibus. Tota Ecclesia Dei, in Dominum sperans, et humilitate proficiens, formam viduae gerit (I Tim. V, 5), quae, quoniam consolationem hujus mundi non habet, instat orationi nocte et die (Ibidem, 6), et solo divino fidit auxilio. Pauperes [Col. 0381A] quoque ni significantur, de quibus dicitur, Beati pauperes spiritu; et, Beati qui esuriunt et sitiunt justitiam; quoniam ipsi saturabuntur (Matth. V, 3 et 6): cibo utique gratiae et pane justitiae, [a 1Kb] ut edant illum qui dicit, Ego sum panis qui 484 de coelo descendi (Joan. VI, 41). Viduitas igitur et paupertas non in solis mulieribus maritorum consortio destitutis, neque in eis tantum qui inopia laborant, intelligatur, sed in omnibus membris corporis Christi; quia aliud est quod tolerat labor necessitatis, aliud quod elegit amor religionis.

(Vers. 16.) Sacerdotes ejus induam salutari, et sancti ejus exsultatione exsoltabunt. Salutaris, id est, salutem afferens, Christus est, quo quisque regeneratus induitur, dicente Apostolo, Quotquot in Christum [Col. 0381B] baptizati estis, Christum induistis (Gal. III, 27). Et hoc universa Ecclesia sub nomine assequitur sacerdotum: quia totus populus Christianus sacerdotalis est. Verum plenius hoc ipsi rectores plebis accipiunt, qui specialius summi pontificis et Mediatoris personam gerunt.

(Vers. 17.) Illic producam cornu David. In cornu altitudo significatur, non in se, sed in Domino gloriantium, quia sublimitas cornuum mensuram totius carnis excedit. Paravi lucernam Christo meo; id est, praemisi ante ipsum prophetiam, cujus lumine uterentur, qui erant in ignorantiae tenebris constituti. Unde et beatus Petrus apostolus dicit, Habemus firmiorem propheticum sermonem, cui bene facitis intendentes, quasi lucernae lucenti in caliginoso loco (II Petr. I, [Col. 0381C] 19). Et ipse Dominus ait de Baptista Joanne, Ille erat lucerna ardens et lucens (Joan. V, 35). Merito ergo sancti exsultatione exsultabunt, quia non in se, sed in Domino glorificantur.

(Vers. 18.) Inimicos ejus induam confusione, super ipsum autem florebit sanctificatio mea. Aperte significatum est quid debeatur inimicis gratiae Christi, et quae in ipso sanctis gloria praeparetur, cum Christus in toto suo corpore refulgebit, et erit Dominus omnia in omnibus (I Cor. XV, 28).



PSALMUS CXXXII.

(Vers. 1.) Ecce quam bonum et quam jocundum, habitare fratres in unum. Bona et jocunda habitatio est quae inter filios adoptionis efficit unitatem, et praeter corpoream ac localem habitationem, fraternos [Col. 0381D] animos fidei pace connectit: quod tunc vere impletur cum in unum caput totius corporis Christi, omnia fidelium membra concurrunt.

(Vers. 2.) Sicut unguentum in capite, quod descendit in barbam, barbam Aaron. Per Aaron sacerdotem ille indicatur sacerdos, qui veri pontificis sacramentum, non in alieni generis hostia, sed in oblatione corporis et sanguinis sui solus implevit: idem sacerdos, [Col. 0382A] idem victima, propitiator et propitiatio, omniumque mysteriorum quibus 485 nuntiabatur effector; qui mortuus, sepultus, resuscitatus, ascendit in coelos, naturam humanam super omne nomen exaltans et mittens Spiritum sanctum, cujus unctio omnem Ecclesiam penetraret. A capite enim, id est, a Christo manans benedictio, non solum in barbam, sed etiam in ora vestimenti ejus, id est, usque ad infima membra descendit. In barba autem, quae unguentum fluens a capite prima suscepit, apostoli significantur et martyres, in quibus virtus capitis et sacramento eminet et exemplo.

(Vers. 2. 3.) Quod descendit [b 1Kb] in ora vestimenti ejus. Sicut ros Hermon, qui descendit in montem Sion. Roris descensio, supernae gratiae significatio est, quae [Col. 0382B] sanctorum est origo meritorum. Hermon autem interpretari dicitur, [c 1Kb] flumen exaltatum, quod intelligitur Jesus Christus, qui ascendens in altum, captivam duxit captivitatem, dedit dona hominibus (Ps. LXVII, 19; Ephes. IV, 8). Ab ipso enim in Sion, id est, in Ecclesiam, venit pluvia charismatum; exoritur ex tota compage fructus benedictionum, et fortitudo virtutum. Quoniam illic mandavit Dominus benedictionem, et vitam usque in aeternum. Gratia roris Hermon ibi descendit, ubi per unitatem charitatis habetur participatio benedictionis. Ipsi enim in unum habitant, qui in Christo concorditer vivunt, et in diligendis non solum fratribus, sed etiam inimicis servant praeceptum, quo pro persecutoribus suis jubentur orare (Matth. V, 44); quando pro inimicis [Col. 0382C] suis est mortuus Dominus (Rom. V, 10), qui eos facit participes aeternitatis, quos imitatores habuerit dilectionis.



PSALMUS CXXXIII.

(Vers. 1.) Ecce nunc benedicite Dominum, omnes servi Domini. Qui statis in domo Domini, in atriis domus Dei nostri. Nunc, inquit, id est, in hoc tempore tribulationum et angustiarum, in tempore persecutionum et lacrymarum, benedicite Dominum, omnes qui [d 1Kb] uno corde, et uno spiritu, in confessione et in laude Domini permanetis; stantes, id est, perseverantes in latitudine fidei, et spei, et charitatis.

(Vers. 2.) In noctibus extollite manus vestras in sancta, et benedicite Dominum. In adversitatibus, ait, [Col. 0382D] quae diem vitae hujus obscurant, nolite deficere, sed manus vestras in opere sanctitatis extollite, ut benedictiones quae voce promuntur, in conversationis vestrae pietate videantur.

486 (Vers. 3.) Benedicat te Dominus ex Sion, qui fecit coelum et terram. Plures hortatus est ut benedicerent Dominum, et ipse unum benedicit, quia ex pluribus unum fecit: ut omnis Ecclesia, cujus corpus [Col. 0383A] unum et anima una, benedictionem tamquam homo unus accipiat.



PSALMUS CXXXIV.

(Vers. 1, 2.) Laudate nomen Domini, laudate, servi, Dominum, Qui statis in domo Domini, in atriis domus Dei nostri. Bona cohortatio et utilis, qua in Domini laudem servi ipsius incitantur: cum utique hoc non egeat Deus, cujus gloria nec minor se potest esse, nec major. Sed quia tali officio proficiunt laudatores, et discunt eum timere atque amare quem laudant, persistat fidelis devotio in divinarum confessione virtutum, ut observantia consuetudinis fiat sacrificium voluntatis. Quales autem esse debeant praedicatores Dei consequenter ostenditur, cum dicitur, Qui statis in domo Domini, in atriis domus Dei [Col. 0383B] nostri; id est, qui in praeceptis Dei infatigabiles permanetis, ex hoc ipso quod in Domini domo statis, ipsi gratias agitis, qui solvit compeditos, illuminavit caecos, erexit elisos (Psal. CXLV, 7 et 8), et dedit vobis spiritum intelligentiae, qui vos in dilectionem et in laudem ejus accenderet.

(Vers. 3.) Laudate Dominum, quoniam bonus Dominus; psallite nomini ejus, quoniam suavis est. Laus Domini nec uberius significari, nec plenius potest, quam cum dicitur bonus. Verum hoc non cum caeteris bonis, quae non sunt nisi per ipsum, sed prae omnibus singulariter intelligendum est: quia aliud est bonum omnia bona faciens et auctorem sui non habens aliud quod, nisi fieret, esse non posset. Unde dicitur, Nemo bonus, nisi unus Deus (Matth. X, 18). [Col. 0383C] Nec est ulla creatura comparabilis Creatori, quae si quid boni habet, non est ei proprium, sed acceptum. Hoc itaque summum et incommutabile bonum, laudatoribus suis participationem suae suavitatis impertit, per hoc quod aequalis Patri Filius Dei, factus est Mediator Dei et hominum, homo Christus Jesus (I Tim. II, 5). Ipse est enim secundum quod Verbum caro factum est (Joan. I, 12), panis hominum; qui descendendo ad nos, per nos, nobis ad se per se fecit ascensum, et bibendo calicem nostrae infirmitatis, fecit nos calicem suae gustare virtutis, ut agnosceremus et confiteremur quoniam suavis est Dominus.

(Vers. 4.) Quoniam Jacob elegit sibi Dominus, Israel in possessionem sibi. Tota suavitas bonitatis [Col. 0383D] Dei in gratia ipsius 487 demonstratur, quia Jacob elegit sibi Dominus, et Israel in possessionem suam fecit, [a 1Kb] excipiens illam sibi domum quam specialius eligeret et ornaret. Quamvis enim omnes gentes ipse condiderit, hanc tamen non sicut aliam commisit angelis, sed suo nomini proprie deputavit, ita disponens sacramentum vocationis suae, ut electio Israel ad salutem omnium gentium pertineret, promissionis filiis, in aeternam haereditatem, non ex carnis [Col. 0384A] propagine, sed ex regenerationis adoptione venturis.

(Vers. 5.) Quoniam ego cognovi quia magnus est Dominus, et Deus noster super omnes deos. Contemplatio prophetica altiora operum Dei secreta conspiciens. Ego, inquit, cognovi quam magnus est Deus, et quod propositum ejus atque consilium nullo explicatur eloquio. Sed quia super omnem potentiam excellit Omnipotens, neque ulla natura est super quam non Creator ejus emineat, commemorentur de conditis, per quae intelligantur mirabilia Conditoris.

(Vers. 6.) Omnia quaecumque voluit Dominus fecit in coelo et in terra, in mari et in omnibus abyssis. Quidquid creaturarum est in coelo et in terra, in mari et in abyssis, Deus fecit; nec est ulla natura [Col. 0384B] ullave substantia quae non praecepto ejus exstiterit. In creanda autem universitate rerum atque formarum, non operatio fuit laboris, sed ratio voluntatis: quam nullum praecessit tempus, nullus est moratus effectus. Hanc potentiam homo totius mundi consideratione cognoscens, confiteatur quia cum in agro cordis sui aliquid boni nascitur, de opere et munere est coelestis agricolae, qui ea quae instituit per naturam, et corrupta sunt per inobedientiam, dignatur reparare per gratiam.

(Vers. 7.) Suscitans nubes ab extremo terrae, fulgura in pluviam fecit. Qui producit ventos de thesauris suis. Haec omnia in toto mundi corpore Dei mutu et Dei aguntur arbitrio: quae utique cum multa admiratione laudanda sunt, et in eis intelligendum est [Col. 0384C] quae operetur Deus in ipsis hominibus, quos ad imaginem et similitudinem suam fecit et refecit.

(Vers. 8.) Qui percussit primogenita Aegypti, ab homine usque ad pecus. Primogenita hominum sunt principia bonae et probabilis vitae, quae initium sumit ex fide. Cum igitur aliqui Christiani aut schismata aut haereses movent, et Ecclesiam Dei quibus possunt afflictionibus impetunt, fiunt 488 Aegyptii, quorum nomen interpretatur afflictio populi Dei; et percutiuntur in primogenitis suis, id est, in fide, quae dum a charitate Ecclesiae desciscit, exstinguitur. Haec autem pessima plaga in homines. Percutiuntur et pecora, hoc est, qui sapientium doctorumque speciem gerunt, et hi qui pro causa stultitiae et imperitiae, possunt pecoribus comparari.

[Col. 0384D] (Vers. 9.) Immisit signa et prodigia in medio tui, Aegypte, in Pharaonem et omnes servos ejus. Nihil habent bonae significationis eorum nomina, in quos iram suam Dominus effundit. Nam et Phare dissipationem, et [b 1Kb] Aegyptus afflictionem sonat. Afflictio regem habet dissipationem, quia illi qui affligunt Ecclesiam, dissipati affligunt, et regi suo sua primum eversione famulantur.

(Vers. 10, 11.) Qui percussit gentes multas, et occidit [Col. 0385A] reges fortes: Seon regem Amorrhaeorum, et Og regem Basan, et omnia regna Chanaan. Interfectiones quidem regum et gentium adversantium populo Dei, ita ut narrantur impletae sunt. Sed quia propheticos est textus historiae, non carent figuris scriptorum nominum qualitates, ut per interpretationum significationem cognoscat Ecclesia quorum maxime hostium caede salvetur. Interpretatur namque Seon [a 1Kb] tentatio colorum, et Amorrhaei interpretantur amaricantes. Cum itaque tentatio colorum non sit nisi mendacium, quod, ut facilius obrepat, colorem sibi veritatis [b 1Kb] assumunt, quid mirum si amaricantes, mendacis regis simulatione, ducuntur? Quoniam et ipse mendacii pater diabolus (Joan. VIII, 44) transfigurat se in angelum lucis (II Cor. XI, 14), [Col. 0385B] et tentatio colorum contrarios veritati faciat esse quos decipit. Sed hi homines spiritaliter occiduntur, cum moriuntur diabolo, ut vivant Deo, et qui crediderant mendacio, credant potius veritati. Manus autem Dei quia succisiones, et vivificationes facit, Og regem, et Basan populum ejus interimit. Og enim interpretatur conclusio, et Basan interpretatur confusio. Talis quippe conclusio intercludit viam quae ducit ad Dominum, et interceptos ad confusionem perducit, et iniquos modo concludit, ne credant in Christum: quando Christus apparuerit, confundentur, nisi nunc gratia convertente mutentur. Chanaan vero interpretatur paratus humilitati. Quae humilitas poenalis intelligenda est quae paratur superbis, qui modo non in humilitate, sed in [Col. 0385C] elatione sunt positi, et praeordinantur in id quod retribuendum est vanitati.

489 (Vers. 12.) Et dedit terram eorum haereditatem, haereditatem Israel populo suo. Fit hoc quotidie: nam quod alii per meritum suum perdunt, alii per gratiae munus acquirunt. Quoniam Jacob elegit sibi Dominus, Israel in possessionem sibi (Sup. v. 4); et habenti dicitur, Tene quod habes, ne alius accipiat coronam tuam (Apoc. III, 11).

(Vers. 13.) [c 1Kb] Dominus nomen tuum in aeternum; et memoriale tuum in generatione et generationem; id est, virtutum tuarum miracula non cessabunt, et quae operatus es significando, operaberis indesinenter implendo. Memoriale autem Domini in eo intelligitur quod non obliviscitur promissionum suarum, [Col. 0385D] sed omnino efficit quod spopondit; et hoc fit a generatione [Col. 0386A] in generationem, quia alia est generatio hominum qua nascuntur mundo, alia qua renascuntur Deo. Sed in utraque sub altissimo judicio Dei, et opus naturae impletur, et gratiae.

(Vers. 14.) Quoniam judicabit Dominus plebem suam, et in servis suis deprecabitur. Excepto judicio futuro, jam judicata est plebs Judaeorum. Quid est, judicata? Separati inde sunt justi, et remanserunt injusti. Audi Dominum dicentem: In judicium veni in hunc mundum, ut qui non vident, videant; et qui vident, caeci fiant (Joan. IX, 39). Excaecati enim sunt superbi, illuminati sunt humiles, [d 1Kb] et in hoc uno populo qui et Jacob et Israel generaliter appellatur, una enim persona est domus Jacob et domus Israel, una gens, una plebs; hanc invitat, et hanc dimittit, [Col. 0386B] mites a ferocibus, credentes ab infidelibus separando. In servis suis igitur deprecabitur Dominus, id est, invocabitur vel exorabitur, et in omnibus nationibus erunt homines Israeliticae dignitatis, cum Judaei ex maxima sui parte erunt impii et veritatis inimici. Sed quia spiritalis Jacob ex omni gente assumitur, idolorum cultoribus infidelitatis caecitas exprobratur.

(Vers. 15.) Simulacra gentium argentum et aurum, opera manuum hominum. Omnes ex quacumque natione verum Deum nescientes, et Christi Evangelio resistentes idolorum cultores sunt, et cum in cordibus suis falsitatum dogmata fabricantur, id quod finxerint simulacrum est; et si quid ratiocinando [e 1Kb] munierint, id argenteum videtur aut aureum: [f 1Kb] qui ita humanae sapientiae argumentis et eloquio coloratur, [Col. 0386C] ut reverentiam sibi pro mendaciorum arte conciliet. In 490 hujusmodi ergo figmentis, opera sunt manuum hominum, quae humanus error excogitavit, non doctrina veritatis instituit.

(Vers. 16 18.) [g 2Kb] Os habent, et non loquentur; oculos habent, et non videbunt. Aures habent, et non audient; nares habent et non odorabunt. Manus habent, et non operabuntur; pedes habent, et non ambulabunt. Non clamabunt in gutture suo; nec enim est spiritus in ore eorum. Similes illis fiant qui faciunt ea, et omnes qui confidunt in eis. Proprie quidem haec de paganis dici videntur; sed etiam haereticos comprehendunt, qui dum falsis inhaerent, et impia hominum commenta sectantur, omnia rationalis vitae officia perdiderunt. Nam quid est habere oculos, et [Col. 0386D] non videre, quam in errorum nocte versari? habere [Col. 0387A] aures, [a 1Kb] et divinae inobedire doctrinae? habere nares, et bonum Christi odorem non capere? pedes habere, et vocantem non sequi gratiam? habere linguam, et non loqui veritatem? habere manus, et sine opere esse justitiae? Quia omne quod non est ex fide, peccatum est (Rom. XIV, 2). Mendaces igitur conformabuntur mendacio, et quo magistro fidunt, cum eodem confundentur. Et tamen ex ipsis quotidie commutantur per miracula Dei; quotidie aperiuntur oculi caecorum et aures surdorum, inspirantur nares insensatorum, resolvuntur ora mutorum, fiunt operariae manus paralyticorum, diriguntur pedes claudorum, ex lapidibus excitantur filii Abrahae (Matth. III, 9), quibus omnibus simul dicatur:

(Vers. 19, 20.) Domus Israel, benedicite Dominum; [Col. 0387B] domus Aaron, benedicite Dominum; domus Levi, benedicite Dominum; quia omnes hos gradus, quos una gens habuit, per ipsam fidem, qua illa justificata est, totus mundus obtinuit, et in cunctis jam nationibus invenitur Abraham credentium pater.

(Vers. 20, 21.) Qui timetis Dominum, benedicite Dominum. Benedictus Dominus ex Sion, qui habitat in Jerusalem. Habitatio Dei, non est illa Jerusalem quae cecidit, sed est in cordibus fidelium atque sanctorum, ex quibus aedificatur aeternum templum Dei cum compage angelorum qui numquam a Domino recesserunt. Benedicit 491 ergo Ecclesia Dominum, ex Sion, id est, de specula, ex qua promissiones Dei prospicit venturas in Jerusalem, id est, in visionem pacis, ubi jam nullum periculum infirmitatis, [Col. 0387C] nulla erit adversitas tentatoris.



PSALMUS CXXXV.

(Vers. 1.) Confitemini Domino quoniam bonus, quoniam in saeculum misericordia ejus. Psalmus iste laudem continet Dei, et eodem modo in omnibus suis versibus terminatur, ut quidquid operum Dei percurritur, ideo intelligatur effectum, ut bonitatis et misericordiae ejus manifestaretur aeternitas. Quamvis enim post judicium, quo in fine saeculi vivi et mortui, judicandi sunt, missis justis in vitam aeternam, impiis autem in ambustionem aeternam (Matth. V, 46), non sint deinceps futuri, qui divinae gratiae dispensatione salvandi sint: recte tamen intelligi potest in aeternum futuram misericordiam ejus, quam suis sanctis fidelibusque largitur; quoniam ea beatitudo, [Col. 0387D] quam ex Dei misericordia consequentur, nulla umquam tentatione pulsabitur, sed in aeterna pace et gloria incommutabilis permanebit. Quod opus ineffabilis pietatis, quia in sempiterno Dei proposito atque consilio fuit, ut per temporalia praeordinarentur [Col. 0388A] aeterna, mire totius mundi elementorumque conditio propter hanc misericordiam dicitur instituta, cui perficiendae omnium rerum ordo servisset.

(Vers. 2, 3.) Confitemini Deo deorum, quoniam in aeternum misericordia ejus. Confitemini Domino dominorum, quoniam in aeternum misericordia ejus. Deorum nomen cum in bono positum reperitur, secundum gratiam intelligendum est, non secundum naturam, dicente Apostolo, Nam etsi sunt qui dicuntur dii, sive in coelo, sive in terra: quemadmodum sunt dii multi, et domini multi; sed nobis unus Deus Pater ex quo omnia, [b 1Kb] et nos per ipsum (I Cor. VIII, 5 et 6). Qui ergo sunt filii Dei, et per adoptionis sacramentum divinae sunt consortes naturae (II Pet. I, 4), habent hujus nominis donum: quia uni Deo serviunt, [Col. 0388B] uni Domino voluntaria subjectione famulantur. Dii autem gentium daemonia (Psal. XCV, 4), quae quoniam gaudent se ab errantibus coli, in aeternum ignem cum suis cultoribus [c 1Kb] damnabuntur.

(Vers. 4.) Qui facit mirabilia magna solus, quoniam in aeternum misericordia ejus. Possunt ea mirabilia accipi a Deo solo facta, quae neque per angelos, neque per homines sunt effecta, sed sola Dei operante virtute. Quamvis enim ipse operetur omnia in omnibus (I Cor. XII, 6), naturas tamen cunctarum creaturarum, 492 coelum et coelestia, terram et mare, cum universis quae in eis sunt, solus instituit. Non quod sine Filio suo Verbo aut Spiritu sancto aliquid fecerit Pater, sed quia Trinitas unus Deus est, qui creaturas, non per creaturam fecit, sed sola potentia [Col. 0388C] Deitatis. Quod autem in secundis dicitur, Quoniam in saeculum misericordia ejus, ad reparationem humani generis referendum est, quod Dei misericordia per sacramentum regenerationis vitae reddit aeternae.

(Vers. 5.) Qui fecit coelos in intellectu, quoniam in saeculum misericordia ejus. In intellectu facti sunt coeli, ad erudiendam eam creaturam, quae ad cognitionem sui praeordinabatur auctoris. Invisibilia enim Dei, sicut ait Apostolus, a creatura mundi, per ea quae facta sunt intellecta conspiciuntur; sempiterna quoque virtus ejus et divinitas (Rom. I, 20); et hic idem propheta dicit, Coeli enarrant gloriam Dei, et opera manuum ejus annuntiat firmamentum (Psal. XVIII, 1): quia majestatis invisibilis pulchritudo [d 1Kb] , et per corpoream [Col. 0388D] creaturam incorporeus Creator agnoscitur.

(Vers. 6.) Qui firmavit terram super aquas; quoniam in saeculum misericordia ejus Bene quidem intelligitur super aquas terra fundata, in eo quod circumfluentibus aquis supereminet, et ita etiam in [Col. 0389A] infimis natura invenitur humoris, ut ei solidum subdatur elementum. Sed secundum sacramentum Ecclesiae, quod per totum mundum in regenerationis lavacro celebratur, sacratius hoc accipitur dictum de praeparatione baptismatis, supra quod naturae humanae terra fundatur ita ut ab aquis tota aeterni templi structura consurgat.

(Vers. 7.) Qui fecit luminaria magna solus; quoniam in aeternum misericordia ejus. Ideo et hic addidit solus, quia caetera mirabilia quae dicturus est, aut per homines, aut per angelos fecit.

(Vers. 8, 9.) Solem in potestatem diei, lunam et stellas in potestatem noctis. Splendor solis in die potens est, et lunae et stellarum in nocte. Sed haec praeter utilitatem quam mundo vicibus suis praebent, et [Col. 0389B] praeter decorem quo totius mundi augetur ornatus, dant significationem spiritalium gratiarum. Nam praecipuum fidelium cordium lumen est, veniens ab ipso justitiae sole, sapientiae; secundum autem lumen est scientiae, quae inter saeculi hujus obscura dat quodammodo lunare solatium; deinde plurimorum charismatum munera stellarum ignibus merito comparantur: ut ambulantibus per difficilem viam numquam desit coeleste praesidium.

(Vers. 10.) Qui percussit Aegyptum cum primogenitis eorum. 493 Nulla pars mundi est quam non percutiat gladius veritatis, ut Christo praecipua quaeque subdantur.

(Vers. 11.) Qui eduxit Israel de medio eorum. Quotidie sancti ab iniquis et adversis tribulationibus [Col. 0389C] eruuntur.

(Vers. 12.) In manu potenti et brachio excelso. Quid potentius eo de quo dictum est, Et brachium Domini cui revelatum est?

(Vers. 13.) Qui divisit Rubrum mare in divisiones. Rubri maris divisione significatur baptismus Christi, in quo fiunt divisiones: ut [a 1Kb] una res aliis sit in vitam, aliis in mortem; in vitam fidelibus, in mortem persecutoribus.

(Vers. 14.) Et eduxit Israel de medio ejus. Et [b 1Kb] educit populum suum Dominus, innovatum per lavacrum regenerationis.

(Vers. 15.) Et excussit Pharaonem, et virtutem ejus in mare Rubrum. Perit in aquis rex peccati, et baptizatis reatus excutitur.

[Col. 0389D] (Vers. 16.) Qui traduxit populum suum in deserto. Traducit et nos per hujus mundi ariditatem et sterilitatem, ne in ea pereamus.

(Vers. 17, 18.) Qui percussit reges magnos, et occidit reges fortes. Percutit atque occidit etiam per nos diabolicas et noxias potestates, quoties dat victoriam per Dominum nostrum Jesum Christum (I Cor. XV, 57).

[Col. 0390A] (Vers. 19.) Seon regem Amorrhaeorum. Germen inutile, quod interpretatur Seon; et regem Amorrhaeorum, quod interpretatur amaricantium, percutit per Ecclesiam suam Dominus.

(Vers. 20.) Et Og [c 1Kb] coacervantem Basan; hoc est, confusionis: quid enim coacervat diabolus nisi confusionem?

(Vers. 21, 22.) Et dedit terram eorum haereditatem, haereditatem Israel populo suo. Dat etiam, quos diabolus possidebat, haereditatem semini Abrahae, quod est Christus (Gal. III, 16).

(Vers. 23, 24.) Quia in humilitate nostra memor fuit nostri, et redemit nos ab inimicis nostris. Redemit nos sanguine Unigeniti sui.

(Vers. 25.) Qui dat escam omni carni. Haec est [Col. 0390B] esca de qua Dominus dicit, Caro mea vera est esca (Joan. VI, 56), quae datur omnibus gentibus: quia nullus renatorum fidelium ab esu ejus excipitur.

(Vers. 26, 27.) Confitemini Domino coeli; confitemini Domino dominorum, quoniam in aeternum misericordia ejus. Quod hic ait, Domino coeli, hoc videtur superius dixisse, Deo deorum; et quod ibi subdidit, hoc etiam hic connexuit, Confitemini Domino deorum: ut si sunt qui dicantur dii, et domini, sive in coelo, sive in terra: 494 nobis tamen unus sit Deus Pater, ex quo omnia, et nos in ipso; et unus Dominus Jesus Christus, per quem omnia, et nos per ipsum, cui confiteamur, quoniam in aeternum misericordia ejus.



PSALMUS CXXXVI.

[Col. 0390C] (Vers. 1.) Super flumina Babylonis illic sedimus, et flevimus, cum recordaremur tui, Sion. Prophetia psalmi non solum hoc denuntiat quod secundum gerendarum rerum ordinem ad Israeliticum populum proprie pertinebat, sed etiam quod in omni Ecclesia Dei, quae in toto mundo est, agitur et impletur. Universi enim fideles, qui cives sunt Jerusalem, et in hoc saeculo peregrinantur, apte his vocibus et congruenter utuntur, ut dicant quod psalmi verba pronuntiant. Nam qui fide justificati sunt, et spe salvi facti (Rom. V, 1), ad patriam coelestem angelicamque desiderant, recordantes promissionis Dei (Rom. VIII, 24); flent et gemunt de habitatione terrena, quae in quacumque sui parte Babylonia est, et flumina ejus sunt omnes illecebrae temporales, sive in [Col. 0390D] moribus, sive in opinionibus, quas sibi quisque delegerit, in quibus nihil stabile, nihil firmum est, sed omnia fluida, et in maris profunda ducentia. Qui autem quae sursum sunt sapiunt, non quae super terram (Coloss. III, 2), sedent quidem super mundi flumina atque torrentes, sed tamen cursu aquarum labentium non trahuntur, nec miscentur confusioni, [d 1Kb] quae interpretatur Babylon; sed recordantes Sion, quae [Col. 0391A] exprimitur specula, in quod Deus promisit intendunt, et a temporalibus ad aeterna proficiunt.

(Vers. 2.) In salicibus in medio ejus suspendimus organa nostra. Habent organa sua cives Jerusalem, Scripturas Dei, [a 1Kb] praecepta et promissa Dei, et meditationem quamdam futuri saeculi; sed cum agunt in medio Babyloniae, organa sua in salicibus ejus suspendunt. Ligna autem Babylonis fluminibus rigata, et nullum fructum afferentia, similitudinem gerunt hominum sterilium, qui mundanis pascuntur illecebris, et nulla sunt virtute fecundi: nec possunt eis ulla divinarum semina Scripturarum inseri, quia capaces non sunt praeceptorum Dei; et merito in eis differendo suspenditur, quod pro sua insipientia audire non possunt.

[Col. 0391B] (Vers. 3.) Quia illic interrogaverunt nos, qui captivos duxerunt nos, verba canticorum. Et qui adduxerunt nos, hymnum cantate nobis de canticis Sion. 495 Omnes homines prima transgressione a diabolo captivati sumus; quoniam qui facit peccatum, servus est peccati; (Joan. VIII, 34); sed ab hac captivitate redemit nos suo sanguine Jesus Christus. Pars ergo quae captivatoribus suis volens servit, et eis delectatur quae hostibus placent, praebet se ministram ad impugnandos redemptos, et per ipsam diabolus quidquid contra sanctos audet, exsequitur; ut merito ipse agere dicatur, quod per homines sibi subditos gerit. Interrogant ergo Christianos pagani, et impii eorum quorumque dogmatum sectatores, quae nobis religionis sit ratio, quae utilitas in fide Christi, quive sit fructus? [Col. 0391C] et interrogatio eorum non veritatem vult discere, sed credentium corda turbare. Unde a talium auribus suspendenda sunt organa, nec canticorum hymnorumque nostrorum sacramenta pandenda; [b 1Kb] ne sanctum detur canibus, et jaciantur margaritae ante porcos (Matth. VII, 6). Volentibus igitur de confessione fidei nostrae instruere calumnias suas, respondendum est quod ait psalmus:

(Vers. 4.) Quomodo cantabimus canticum Domini in terra aliena? Homo deditus carni, deditus mundo, serviens vanitatibus, plenus erroribus, terra aliena est, in qua seri sacra semina, quae sunt divina cantici verba, non possunt: quia nisi in Sion, id est, in Ecclesia, non congrue celebratur divina laudatio. Ne ergo per alienorum contagia quaedam coelestis patriae [Col. 0391D] irrepat oblivio quodam jurejurando confirmanda est fides, et dicendum:

(Vers. 5.) Si oblitus tui fuero, Jerusalem, obliviscatur me dextera mea. Dextera nostra est vita aeterna, sinistra est vita temporalis: illa plena spe beatitudinis, haec plena periculo perditionis. Quidquid fit propter vitam aeternam, dextera operatur; sinistrum vero est quidquid propter gaudia transitoria aut optatur aut agitur; et in oblivionem venit dextera sinistrae, [Col. 0392A] cum virtutis amor et consuetudo superaverit. His ergo qui ab Jerusalem charitate discedunt, hoc contingit, ut obliviscatur eos dextera eorum. Vita enim aeterna in se manet; illi autem remanent in delectatione mortifera, amplectentes mala pro bonis, falsa pro veris, sinistra pro dexteris.

(Vers. 6.) Adhaereat lingua mea faucibus meis, si non meminero tui, et non praeposuero Jerusalem in principio laetitiae meae. Obmutescata, inquit, nisi tui meminero. Quid enim loquitur, aut quid sonat, qui cantica Sion in laude non sonat? Eloquium linguae nostrae est Jerusalem canticum. Os autem carnalia loquens, et saecularia canens, 496 mutum est et obstructum; quia inde delectatur, unde confunditur. Verus ergo Jerusalem amator et civis, hac se lege [Col. 0392B] constringit, ut hujus poenae subeat damnationem, si non omnibus jocunditatibus praeposuerit coelestis patriae charitatem.

(Vers. 7.) Memento, Domine, filiorum Edom, in die Jerusalem. Homo Israelita inter alienigenas constitutus precatur Dominum ut meminerit, quia inter filios Edom, id est Esau, et inter filios Jacob concordia esse non possit; et illae inimicitiae maneant, quas jam in matris utero significabat nondum natorum lucta geminorum (Gen. XXV, 23), [c 1Kb] et post ita discrevit praescientia Creatoris, ut diceret, Jacob dilexi, Esau autem odio habui (Ibidem, 30). Unde omnes filii promissionis personam gerunt Jacob, Esau vero nomine tota pars infidelium figuratur. Petit igitur ut meminerit Deus quomodo Esau insurrexerit in Jacob [Col. 0392C] (Gen. XXVII, 41); meminerit etiam diem laborum Jerusalem, quae superbiam toleret impiorum; vel diem felicitatis ejus, qua a servitute captivitatis quotidie eruitur, [d 1Kb] et ad aeternae patriae bona vera perducatur. Qui dixerunt, Exinanite, exinanite, usque ad fundamentum in ea. Persecutoribus populi Dei non sufficit qualiscumque vastatio; nisi etiam fidem, quae sancti est aedificii fundamentum, saeva exinanitione subvertant.

(Vers. 8) Filia Babylonis misera. Ipsa est eadem quae Babylon; quae in propagine sua et mater et filia est: mater generando, filia succedendo. Infelix utique et misera, quae ad perditionem et generatur et generat.

(Vers. 8, 9.) Beatus qui retribuet tibi retributionem [Col. 0392D] tuam, quam retribuisti nobis. Beatus qui tenebit, et allidet parvulos tuos ad petram. Omnes primo ortu in Babylonia geniti sumus, et ab ipso carnali exordio parvulos nos accepit mundana confusio; nec aliud nobiscum egit hoc saeculum, quam ut per varias opiniones et diabolicas artes diversis implicaremur erroribus. Sed de hoc generali malo innumeros eruit Dei gratia, et adhuc inter oblectamenta Babylonis morantes, jam inter Jerusalem computat cives, [e 1Kb] quos [Col. 0393A] qui beatus est, et beatos facit, eruit de tenebris et de potestate tenebrarum, ut sint filii lucis et regni (Coloss. I, 13), allisi ad petram Christum, ut moriendo mundo, viverent Deo, dejecti et erecti, destructi et aedificati, in pulverem comminuti, et in petra, petra instaurante, solidati.



497 PSALMUS CXXXVII.

(Vers. 1.) Confitebor tibi, Domine, in toto corde meo, quoniam audisti omnia verba oris mei. Psalmi titulus sub nomine David eum significat, qui est ex semine David secundum carnem (Rom. I, 3), ad quem prophetica est directa confessio, quae laudis est divinae, non iniquitatis humanae. Confessionis enim nomine solet indicari confessio poenitentis; sed hic manifestatur gratulatio laudatoris, quae toto [Col. 0393B] corde profertur, quia nulla illi alia affectio sociatur; et ideo exaudita sunt verba oris ejus; cujus oris, nisi cordis, unde sumunt ipsa verba principium? Ea ibi auribus Dei vox mentis auditur.

(Vers. 1, 2.) In conspectu angelorum psallam tibi. Adorabo ad templum sanctum tuum, et confitebor nomini tuo. Super misericordia tua et veritate tua. Si in vera exsultatione cordis spiritaliter Deo psallimus, coram angelis psallimus: quia non terrena, sed coelestia sapimus, in quo pietatis officio beatitudo excellit angelica. Nam carnalia desideria non psallunt, nisi coram hominibus, quorum se animi supra terrena non erigunt, et qui sanctorum gaudiis interesse non possunt: quia nec adorant ad templum sanctum Dei, quod est Jerusalem, una simul [Col. 0393C] et mater et filia, mater in angelis, filia in hominibus, quibus dicitur: Templum Dei estis, et Spiritus Dei habitat in vobis (I Cor. III, 17). Confessio autem religiosa veritatem et misericordiam Dei praedicat: veritatem in judicando, misericordiam in subveniendo. Non enim aliae sunt viae quibus ad nos venit, aut aliae quibus nos ad se provehit. Quoniam magnificasti [a 1Kb] super nos nomen sanctum tuum. Magnificavit Dominus super omnes nomen sanctum suum, super Abraham, et Isaac, et Jacob, super duodecim tribus Israel, quas erutas de jugo servitutis introduxit in terram promissionis; et super universas nationes, de quibus tamquam de lapidibus suscitat quotidie filios Abrahae (Matth. III, 9), Ut in nomine Domini Jesu omne genu flectatur, coelestium, [Col. 0393D] terrestrium, et infernorum, et omnis lingua confiteatur, quia Dominus Jesus Christus in gloria est Dei Patris (Philip. II, 10 et 11).

(Vers. 3.) In quocumque die invocavero te, velociter exaudi me. Quare velociter? Quia ipse dixisti, Adhuc loquente te, dicam, Ecce adsum (Isai. LVIII, 9). Quare velociter? Quia non in diversa tendo, nec superflua concupisco; sed quod docuisti peti, hoc mihi concupisco praestari. Multiplicabis me in anima mea, in virtute multa. 498 Expressum votum secundum [Col. 0394A] desiderium et ab omni carnali cupiditate purgatum. Si, Multiplicabis me, tantummodo diceret, videri poterat terrena aliqua conceptio; sed cum addidit, [b 1Kb] in justitia, nihil est quod possit plenius et perfectius postulari: quia summi boni significatio est in appellatione virtutis.

(Vers. 4.) Confiteantur tibi, Domine, omnes reges terrae, quoniam audierunt omnia verba oris tui. Ubique Evangelium praedicabitur (Matth. XXIV, 14), ubique apostolica doctrina discetur. In omnem enim terram exivit sonus eorum, et in fines orbis terrae verba eorum (Psal. XVIII, 5). Confiteantur ergo tibi, Domine, omnes reges terrae; et quia non habent necessitatem sublimiora cupiendi, laudent te de excellentia quam dedisti, quia latere eos jam non potest, quod eorum [Col. 0394B] sceptra tua dona sunt.

(Vers. 5.) Et cantent in viis Domini, quoniam magna gloria Domini. In quibus viis, nisi de quibus dicitur. Universae viae Domini, misericordia et veritas (Psal. XXIV, 10)? ut dum omnia opera Dei in his consummantur, nemo nisi in ipsius gloria glorietur.

(Vers. 6.) Quoniam excelsus Dominus, et humilia respicit, et alta a longe agnoscit. Sub oculis Domini est et humilis et elatus. Sed humilem quia placet, proximus videt; superbum, quia displicet, longinquus agnoscit; et cum juxta sit his qui tribulato sunt corde (Psal. III, 19), longe tamen est a peccatoribus salus (Psal. CXVIII, 155).

(Vers. 7.) Si ambulavero in medio tribulationis, vivificabis me. Si praesentia, inquit, non amavero, et [Col. 0394C] si ad promissiones tuas tendens, terrenis illecebris non inhaesero, vivificabis me, et cito exaudies: quia tribulationem mihi afferent temporalia, quem spes invitat aeterna. Super iram inimicorum meorum extendisti manum tuam, et salvum me fecit dextera tua. Protectio, inquit, brachii tui defendit me ab inimicis meis, et ut adversitatibus non vincerer, fecit dextera tua, quae me a sinistris omnibus liberavit.

(Vers. 8.) Domine, retribue pro me. Ego, inquit, debitor sum, et [c 1Kb] conditione proprii debiti liber esse non possum (I Cor. VII, 21); tu, Domine, pro me retribues, qui nihil debes; et qui mortem, dum moreris, occidis, solvens mea, ut sequar tua. Domine, misericordia tua in aeternum: opera manuum tuarum ne despicias. Illam, inquit, misericordiam [Col. 0394D] quaero, qua temporalibus eruis, et ad aeterna perducis, Domine. Opera manuum tuarum ne despicias: Quia sive in eo quod homines sumus, sive in eo quod ex nostra impietate mutati et justificati sumus, tuarum manuum sunt opera, quibus nos et condis et renovas.



499 PSALMUS CXXXVIII.

(Vers. 1, 2.) Domine, probasti me, et cognovisti me. Tu cognovisti sessionem meam, et resurrectionem meam. In prophetia psalmi verba sunt ipsius Domini [Col. 0395A] Jesu Christi, qui, quamvis secundum deitatem conformis et aequalis sit Patri (Joan. X, 30), tamen secundum quod Verbum caro factum est (Joan. I, 14), et habitum formae servilis accepit, dicet Patri, Domine; qui ei et Pater et Dominus est: Pater formae Dei, Dominus formae servi. Probasti, et cognovisti me; non quia non noverat, sed quia notum aliis fecerat. Sedere autem est humiliari; surgere, exaltari: unde sedit Dominus in passione, resurrexit in resurrectione. Quod, inquit, tu voluisti, Domine, approbasti; et ideo factum est, quia sic tibi placuit. Qui autem vocem capitis ex persona corporis mavult accipere, confessionem intelligat poenitentium, qui sedent per humilitatem poenitudinis, et surgunt per justificationem remissionis.

[Col. 0395B] (Vers. 3, 4.) Intellexisti cogitationes meas de longe; semitam meam et limitem meum investigasti. Et omnes vias meas praevidisti. Agnoscamus hic vocem illius filii minoris qui, dissipata substantia patris, in longinqua discesserat, et personam gerens gentium quae defluxerant in idolorum culturam, tandem resipiscens ait, Surgam, et ibo ad patrem meum (Luc. XV, 11): et cui revertenti occurrit pater quia intellexerat cogitationes ejus de longinquo. Semitam igitur, inquit, meam, qua discessi, et limitem meum, quo usque perveni, investigasti: quia desertorem tua praesentia ubique concludebas: ideo sinens me laborare vias meas, ut si perpetuo miser esse nollem, redirem ad vias tuas. Quoniam non est dolus in lingua mea. Confiteor, inquit, quod mihi discedenti a [Col. 0395C] te conteri miseriis utile fuit: nam si bene mihi esset sine te, nollem forsitan redire ad te.

(Vers. 5.) Ecce, Domine, tu cognovisti omnia, novissima et antiqua. Antiquum peccatum, quo in primis parentibus ruimus, novissimam poenam, quam omnes per multos labores, communi [a 1Kb] mortalitatis conditione, dependimus. Tu finxisti me, et posuisti super me manum tuam. Omnes in uteris matrum Deo plasmante finguntur, sub ea lege quam superbiae merito humanum genus sustinet: superposita divinae potentiae manu, quae ut humiles erigat, elatos premit.

(Vers. 6.) Mirificata est scientia tua ex me; invaluit, non potero ad eam. 500 Mea, inquit, superbia et discessione factum est ut obscuraretur cor meum, nec possent mihi tua patere judicia. Dum enim meae [Col. 0395D] potestatis libertate delector, factus sum egentior atque tenerior. Ex me mihi ista difficultas convaluit; ex me extra lumen scientiae tuae factus sum, ad quod nisi ex te redire non potero.

(Vers. 7.) Quo ibo a Spiritu tuo, aut quo a facie tua fugiam? Discedenti a Spiritu Dei nullus invenitur locus, qui ejus praesentia et potestate sit vacuus. Nemo iram ejus fugit, nisi qui ad iratum confugit (Sent. 235).

[Col. 0396A] (Vers. 8.) Si ascendero in coelum, tu illic es; si descendero ad infernum, ades. Si ad coelum extollar elatus, te invenio resistentem; si ea quae infra me sunt eligam, te experiar persequentem: quia sicut malum mihi est praesumptione erigi, ita malum est desperatione demergi.

(Vers. 9.) Si sumpsero pennas meas in directum, et habitavero in postremis maris. Jam bono consilio utitur qui pennas suas, geminae scilicet praesidia charitatis, quibus in directum volet, meditatur assumere, et in ultimis maris, id est, in fine saeculi hujus habitare: ut tota intentio animi et temporalis vitae conclusione sollicita, non jam vanis occupetur cupiditatibus, sed ad promissiones Dei de hoc saeculo valeat evolare. Verum hoc ipsum quis efficit [Col. 0396B] suis viribus, nisi adjuvet ille qui jubet? Propter quod sequitur, et dicit:

(Vers. 10.) Etenim illuc manus tua deducet me, et adducet me dextera tua. Considerans autem longinquitatem viae, et de laboris exitu timens, addit:

(Vers. 11, 12.) Et dixi, Fortasse tenebrae concuicabunt me: hoc est, forsitan superabor adversis, et magis magisque tenebrabor, si perseverantiae finem non apprehendero. Et nox illuminatio in deliciis meis. Quoniam tenebrae non obscurabuntur a te, et nox sicut dies illuminabitur: sicut tenebrae ejus, ita et lumen ejus. Tempus, inquit, laboris mei tempus est noctis, quam tamen gratiae tuae splendor illuminat. Verbum enim tuum lucerna factum est gressibus meis (Psal. CXVIII, 105), ut quae mihi erant tenebrae inciperent [Col. 0396C] esse deliciae: quia tenebrae quae a semetipsis obscurantur, a te lumen accipiunt. Qui ideo agentes opera tenebrarum flagellas, ne temporalium deliciarum oblectatione caecati, bona non desideremus aeterna. Nocte autem nobis lucere soles, et tamquam diem facis, cum per austera remedia ad vitam nos vocas, ut dulcia sint flagella patris, ne sit amara [b 1Kb] sententia patris. Quia ergo et adversa vitae istius, et secunda 501 non carent tentatione, qua aut elevamur aut premimur; utrumque fit nox, si desit illa lux quae nec superbire nos sinat, nec desperare permittat.

(Vers. 13.) Quoniam tu possedisti renes meos, Domine. Tu, inquit, Domine, non solum car meum, sed et renes meos possides; et te habitante interiora mea, factum est ut me aliquid lucis delectaret in nocte. [Col. 0396D] Suscepisti me ex utero matris meae. Qui Paulum apostolum segregavit ab utero matris suae (Gal. I, 15), ipse et nos segregavit ab utero matris [c 1Kb] nostrae illius Babyloniae, unde in novam vitam regenerati, nova spe, novis deliciis, nova luce gaudemus. Quoniam nec felicitas saeculi hujus nos beatos facit, nec adversitas miseros, si vera bona et mansura diligamus.

(Vers. 14.) Confitebor tibi, quoniam terribiliter mirificatus es; mirabilia opera tua, et anima mea cognoscet [Col. 0397A] valde. Terrorem, inquit, mihi incutiunt miracula gratiae tuae; et unde est ratio gaudii, inde est causa formidinis. Cognoscit enim anima mea quanta operaris ut salves, et quae mihi sint pericula cavenda ne peream.

(Vers. 15.) Non est absconditum os meum a te, quod fecisti in abscondito. Est quaedam in sanctis hominibus Dei insuperabilis fortitudo, et invicta patientia, quam in eis occulte finxit Deus, et absconditam fecit, habentem osseam firmitatem, quae nec corrumpatur secundis, nec frangatur adversis. De qua virtute in alio psalmo dicitur, Verumtamen Deo subjicitur anima mea, quoniam ab ipso est patientia mea (Psal. LXI, 6). Et substantia mea in inferioribus terrae. In hac, inquit, substantia fragilis et infirmi corporis, quod [Col. 0397B] est in infimis terrae, fortitudinem quaerit, quae inter saevas tribulationes, etiam carni perseverantiam daret.

(Vers. 16.) Imperfectum meum viderunt oculi tui, et in libro tuo omnes scribentur. In his verbis persona est ipsius capitis, quod nunc in se, nunc in corpore suo loquitur: quia duo sunt in carne una (Ephes. V, 31). De illis ergo, in quibus erat patientiae roboranda constantia, ut ipsi pro Domino pati possent, qui in ejus passione titubaverant, dicit ipse, Imperfectum meum viderunt oculi. Et quia qui usque ad desperationem expaverant, usque ad victoriae coronas, te aspiciente, coronati sunt, addidit, Et in libro tuo omnes scribentur. Igitur omnibus timidis, et de propria infirmitate trepidantibus sperandum est supernae [Col. 0397C] virtutis auxilium: ut inde non excidat charitas, unde praestatur facultas. Per diem errabunt, et nemo in eis. 502 Sive, ut in quibusdam codicibus invenitur, Die formabuntur, et nemo in eis. Imperfecti, inquit, mei, qui omnes erunt in vita aeterna, per diem errabunt, hoc est in me turbabuntur; et nemo erit in eis, quem non timoris tenebrae ad desperationem usque perducant. Si autem legamus, Die formabuntur, intelligendum quod hi quorum nemo conturbabitur, die formabuntur, hoc est, illuminatione illius visionis qua beatum Petrum nimis trepidum ad remedium patientiae suo reformavit aspectu.

(Vers. 17, 18.) Mihi autem valde honorificati sunt amici tui, Deus, valde confortati sunt principatus eorum. Dinumerabo eos, et super arenam multiplicabuntur. [Col. 0397D] Ipsi, inquit, qui in die erraverunt, et quorum nullus fuit qui conturbaretur, amici mei et valde honorabiles facti sunt, et totius Ecclesiae habuerunt principatum. Et quamvis a me sint dinumerati, super arenam tamen multiplicabuntur, quia in infinitum et multitudo eorum crescit et gloria. Exsurrexi, et adhuc sum tecum. Hoc tempus significat, quo adhuc in occulto est ad dexteram Patris, antequam reveletur [Col. 0398A] in ea majestate in qua judicaturus est vivos et mortuos. Unde sequitur et dicit, quid interea per totum hoc tempus in Ecclesia agatur: de bonorum et malorum permixtione, et omnibus afflictionibus vitae temporalis obnoxium formasti occultum, dum eis differtur adventus.

(Vers. 19, 20.) Si occideris, Domine, peccatores, viri sanguinum, declinate a me. Quod dicitis in cogitatione, accipient in vanitate civitates suas. Occiduntur superbi, cum deseruntur gratia Dei: quibus in cogitatione humilium [a 1Kb] et unitate custodientium Dominus dicit occulte, Viri sanguinum, declinate a me; quod palam in judicii sui manifestatione dicturus est, Numquam novi vos; discedite a me qui operamini iniquitatem (Matth. VII, 23). Viri autem sanguinum [Col. 0398B] qui sunt, nisi qui oderunt fratres? Sicut Joannes dicit, Qui odit fratrem suum, homicida est (I Joan. III, 15). Isti ergo ab unitate Ecclesiae per superbiam recedentes, qui quasi offensi permixtione palearum, ante discretionis ventilabrum triticum deserunt, accipient in vanitate civitates suas; id est, in reprobam societatem et in vana se concilia congregabunt, quia qui charitate catholica non [b 1Kb] utitur, haeretica vanitate dispergitur.

(Vers. 21, 22.) Nonne qui oderunt te, Domine, odio habui, et super inimicos tuos tabescebam? 503 Perfecto odio oderam illos, inimici facti sunt mihi. Perfecta in Dominum dilectio est, non amare quod non amat, et ipsos inimicos Dei sic odio habere, ut pravitas eorum odiosa sit potius quam natura. Quia [Col. 0398C] aliud est in illis quod ipsi faciunt, aliud quod Creator instituit. Hoc est enim perfecte, id est scienter odisse, ut nec propter vitia homines oderis, nec vitia propter homines diligas (Sent. 65).

(Vers. 23, 24.) Proba me, Domine, et scito cor meum; interroga me, et cognosce semitas meas, Et vide si via iniquitatis in me est, et deduc me in via aeterna. Scrutare, inquit, semitas meas, id est, consilia et cogitationes meas probans et examinans, quo affectu diligam bonos, et quo animo tolerem malos. Et deduc me in via aeterna. [c 1Kb] Nisi ille qui dixit, Ego sum via, veritas, et vita (Joan. XIV, 6); et qui est mediator Dei et hominum homo Christus Jesus (I Tim. II, 5); per quem habemus accessum ad Patrem, et qui est exoratio pro peccatis nostris (I Joan. II, 1, 2).



PSALMUS CXXXIX.
[Col. 0398D]

(Vers. 1.) In finem Psalmus ipsi David. Finis non alius intelligendus est quam qui est ab Apostolo declaratus, dicente: Finis enim legis Christus, ad justitiam omni credenti (Rom. X, 4). Titulo ergo suo indicat psalmus unde locuturus sit; nam et dicendo, Ipsi David, eum significat, qui est secundum carnem [Col. 0399A] ex semine David (Rom. I, 3). Ergo non secundum divinitatem, qua Creator est non solum David, verum etiam visibilium atque invisibilium naturarum; sed secundum carnem filius David esse dignatus est, ut totum corpus ejus, id est, Ecclesia, capitis sui utatur auxilio, et omne membrum ejus voce ipsius dicat:

(Vers. 2.) Eripe me, Domine, ab homine malo; a viro iniquo libera me. Non ab uno maligno, sed ab uno genere malignorum; nec a vasis tantum, sed ab ipso principe, id est, ab ipso diabolo se erui cupit, qui vult ab injustitia liberari. Dicit enim Apostolus, Non est nobis colluctatio adversus carnem et sanguinem, sed adversus principes et potestates, et rectores mundi tenebrarum harum (Ephes. VI, 12), id [Col. 0399B] est, rectores peccatorum, quibus praesidet et dominatur totius malignitatis incentor. Qui autem est homo malus, idem est et vir iniquus. Nullus enim injustus malitia caret, et in dissimilibus peccatis unius nomen est peccatoris; qui etiam si sic peccet, ut ab aliorum se laesione contineat, quolibet tamen modo sibi nocens, innocens non est.

504 (Vers. 3.) Qui cogitaverunt injustitias in corde, tota die constituerunt bella. Minus noxia est iniquitas aperta quam tecta; et ille est insidiosior inimicus, qui in labiis portat bona, et in penetralibus animi occulit mala. In talibus autem secretis non nisi bella constituuntur, hoc est, ea ordinantur quae bonis sint adversa et repugnantia; quia contra omnia vitia continua sunt bella virtutibus.

[Col. 0399C] (Vers. 4.) Acuerunt linguam suam sicut serpentes; venenum aspidum sub labiis eorum. Non est dubium quales sint qui serpentibus comparantur, qui sine strepitu ac sono leniter serpunt, sed nocenter irrepunt.

(Vers. 5.) Conserva me, Domine, de manu peccatoris, et ab hominibus injustis erue me. Qui cogitaverunt supplantare gressus meos. Omnes quidem maligni, sive occulti, sive manifesti, sollicite sunt cavendi, ne quid excitent periculi, ne quid inferant damni; sed in nullo magis eorum metuenda versutia, quam ne nos socios suos faciant, et gressus nostros a via recta in sua itinera moresque traducant. Ipsa est saevissima supplantatio, quando fideles et religiosi, relicto proposito bono, in imitationem transeunt [Col. 0399D] impiorum.

(Vers. 6.) Absconderunt superbi muscipulam mihi; et restes extenderunt in laqueum pedibus meis. Totum corpus diaboli breviter explicavit, dicens, superbi. Inde est enim quod justos se videri volunt cum sint iniqui, et nihil magis refugiunt quam peccatorum confessionem; cumque sint falsi justi, veris justis invident, quia moleste ferunt illorum sinceritate [Col. 0400A] suam detegi simulationem. Agunt ergo omnia arte fallaciae, ut subruant gressus bonorum, et imitatores sui faciant, quos ad condemnationem suam dolent esse meliores. Doli autem iniquorum ideo restes dicuntur, quia insidiantes rectorum gressibus, adjiciunt malitiam super malitiam, et peccatis peccata contexunt.

(Vers. 6, 7.) Juxta semitas scandalum posuerunt mihi. Dixi Domino, Deus meus es tu. Semitae justorum mandata sunt Dei: in quibus scandala constituere mali nequeunt, sed juxta insidias tendunt, et veris verisimilia adjungunt, ne a lege justitiae discordare videantur. Non ergo discedatur a semitis, et tendiculae non nocebunt. Ambulans autem per viam mandatorum Dei dicat Domino, Deus meus es tu, quae [Col. 0400B] vox proprie justorum est, cum Deus etiam malorum sit Deus. Sed hac confessione non adjuvantur, quamdiu Domino, conditione potius quam voluntate subduntur.

(Vers. 7, 8.) Percipe auribus vocem deprecationis meae, Domine, Domine, virtus salutis meae. 505 Cum videatur recte [a 1Kb] potuisse dicere, Percipe auribus deprecationem meam, id est, non sonum, qui est etiam animalium, sed vocem, quae est [b 1Kb] sperantium atque viventium: nam infernorum soni sunt, voces autem nisi rerum viventium non sunt; magnus tamen affectus precantis ostenditur, cum et Domini appellationem repetit, et salutis suae non in se esse causam, sed in Domini virtute profitetur. Obumbrasti super caput meum in die belli. Praesens vita, quae tota tentatio, [Col. 0400C] dies est belli (Job. VII, 1); quia vel foras, vel intus numquam deest adversitas, cui debeat repugnari. Laborans igitur in hoc bello, recte sibi obumbrationem petit gratiae Dei, ne aestu laborum fatigatus arescat.

(Vers. 9.) Ne tradas me a desiderio meo peccatori. Ideo ait obumbratum se in die belli, ut non ureretur, aestu desiderii: quo qui vincitur, traditur peccatori, et adversae subjicitur potestati. Pertinacia enim malae voluntatis ducit in laqueum, a quo eximitur cujus concupiscentia superna obumbratione sedatur. Cogitaverunt adversus me; ne derelinquas me, ne forte exaltentur. Cogitatio adversantium fraudulenta est: sed ut mihi, inquit, non noceat, ne derelinquas me, ne de mea abjectione laetentur.

[Col. 0400D] (Vers. 10.) Caput circuitus illorum, labor labiorum ipsorum teget eos. Me, inquit, umbra alarum tuarum tegat in die belli. Illi autem mendacio suo se tegere laborabunt, et hoc erit caput circuitionis ipsorum. Non enim umquam quiescent in suis commentis veritatis inimici: qui volentes suis se operire mendaciis, ad hoc laborant ut non finiendis laboribus implicentur: [Col. 0401A] quia velare se non poterunt, nisi [a 1Kb] mendacium laborent labiorum.

(Vers. 11.) Cadent super eos carbones ignis; in terra dejicies eos. Sicut praedicatio crucis Christi aliis erat odor vitae in vitam, aliis odor mortis in mortem (I Cor. II, 16), sic et isti carbones ejus sunt operationis, quae et illustrare valeat fideles, et punire peccatores. Fit autem haec malorum poena in terra, id est, in hoc saeculo, et in hac vita, cadente super eos igne supplicii temporalis, antequam veniat ignis aeternus. In miseriis non subsistent. Victi, inquit, tribulationibus cadent; et 506 non subsistent, quia debitis plagis non emendabuntur, sed pejores fient.

(Vers. 12.) Vir linguosus non dirigetur super terram. Linguosus non capit scientiam veritatis: [Col. 0401B] amans enim semper loqui, non potest erudiri. Prava ergo studia ipsius non dirigentur, quia loquacitas imperita mavult docere quam discere. Virum injustum mala venabuntur in interitum. Venient mala, et non subsistent injusti; cum aliqua clade opprimuntur, intereunt. Non enim quae inciderint mala, pro justitia patiuntur, et ideo non subsistent, quia in miseriis suis nulla possunt bonae spei fiducia sustinere.

(Vers. 13.) Cognovi quia faciet Dominus judicium inopis, [b 1Kb] et in causam pauperum ostendit iniquis. Pauperes sunt humiles, et sancto semper desiderio suspirantes, qui esuriunt et sitiunt justitiam (Matth. V, 3 et 6); qua saturabuntur quorum causam Deus non negligit, et in quorum gloria videbunt impii quid [Col. 0401C] amiserint (Sap. V, 3, etc.).

(Vers. 14.) Verumtamen justi confitebuntur nomini tuo, habitabunt recti cum vultu tuo. Glorificabuntur, inquit, justi, et aeterna beatitudine ditabuntur; sed tamen nihil operum tuorum suis meritis vindicabunt. Confitebuntur tibi opera misericordiae tuae, et omne bonum suum tuae gratiae deputabunt; et in hoc inhabitabunt cum vultu tuo, hoc est, aeterna vultus tui visione potientur. Beati enim mundo corde, quoniam ipsi Deum videbunt (Matth. V, 8).



PSALMUS CXL.

(Vers. 1.) Domine, clamavi ad te, exaudi me; intende voci deprecationis meae, dum clamavero ad te. Oratio corporis Christi non separatur a capite, quod [Col. 0401D] in suscepta membrorum natura manet, et orare totam Ecclesiam facit, dicente Domino, Clamavi ad te, non alta voce, sed forti fide. Nec quia exaudisti, ideo clamare cessabo, cum humilitatis meae conditio talis sit, ut non cessantibus tribulationibus, semper gaudeat adjuvari.

(Vers. 2.) Dirigatur oratio mea sicut incensum in conspectu [Col. 0402A] tuo, elevatio manuum mearum sacrificium vespertinum. Hoc de ipso capite intelligendum omnis 507 Christianus agnoscit. Declinante enim die in vesperam, Dominus in cruce emisit spiritum (Matth. XXVII, 50), rursum inserendum corpori: ut spes omnium fidelium hoc in se non dubitaret implendum, quod in capite praecessisset. Supra omnia ergo holocautomata hoc sacrificium fuit, quod imitantur corda sanctorum, cum de bona flagrantia orationum, tamquam de ara, ad Deum odor tendit incensi (Apoc. V, 8, et VIII, 3). Cujus oblatio non fit sine illa confessione, quam Christus ex persona sui corporis suam fecit, dicens, Verba delictorum meorum (Psal. XXI, 2): ut agnosceremus semper nobis necessariam confessionem peccatorum, quae inesse nobis, ipsius qui [Col. 0402B] nos suscepit voce cognoscimus.

(Vers. 3.) Pone, Domine, custodiam ori meo, et ostium circumstantiae labiis meis. Numquid hoc praesidio et hac munitione indiget caput? Sed agit causam corporis sui, et quae membri sunt, profutura sibi postulat. Quoniam qui dicit, Cum uni eorum fecistis, mihi fecistis (Matth. XXV, 40), et persequenti Ecclesiam ait, Quid me persequeris (Act. IX, 4)? ipse est qui ex persona suorum poscit, et dicit, Pone, Domine, custodiam ori meo, et ostium circumstantiae labiis meis.

(Vers. 4) Non declines cor meum in verba malitiae, ad excusandas excusationes in peccatis; cum hominibus operantibus iniquitatem. Custodiam ergo sibi apponi os fidelium petit, et ut ostio continentiae muniatur: [Col. 0402C] quod nec clausum sit ad confitenda, nec apertum ad excusanda peccata. Sunt enim qui scelera sua nolunt sibimet imputari, et pondera malae consuetudinis ad necessitatem retorquent naturae, ut accusatione conditionis defendant crimina voluntatis: cum quibus homo corporis Christi non vult habere consortium, dicens: Et non communicabo cum electis eorum: hoc est, non sociabor cum electis eorum quos in his excusationibus praecipuos habent, quadam scientia tumidos, et causam facinorum quasi doctius defendentes, ne videantur peccata esse hominum, quae facta sunt siderum. Nomen itaque electorum in bonis donum est gratiae, in malis mendacium superbiae: qui etiam perdita innocentia, defensione commissorum scelerum gloriantur.

[Col. 0402D] (Vers. 5.) Corripiet me justus in misericordia, et increpabit me. Castigatio justi non saevitia est odii, sed medicina charitatis, quae non laudat, sed arguit delinquentem. Melior est severa justi misericordia, quam blanda adulatio peccatoris, de qua dicitur: Oleum autem peccatoris non impinguet caput meum. Intima, inquit, conscientiae meae non oblectet falsa [Col. 0403A] laudatio: quoniam argui me malo quam decipi. Quis enim gloriabitur castum se habere cor, aut mundum se esse a peccato (Prov. XX, sec. LXX)? cum quotidie caro concupiscit adversus spiritum, et 508 spiritus adversus carnem (Gal. V, 17); sciatque et suum esse quod patitur concupiscentem, et gratiae esse quod superat rebellantem. Quoniam adhuc oratio mea in beneplacitis eorum. Oratio, inquit, Christi, sive quam docuit (Matth. VI, 9), sive qua quotidie interpellat pro nobis (Hebr. VII, 25), adhuc placebit eis, qui ridendam putant confessionem nostram, qua dicimus, Dimitte nobis debita nostra, sicut et nos dimittimus debitoribus (Matth. VI, 12). In toto enim mundo haec supplicatio convalescit; et qui se falso justificant, probabunt hanc homines veram esse sapientiam, [Col. 0403B] ut nemo de se praesumat, sed qui gloriatur, in Domino glorietur (I Cor. I, 31).

(Vers. 6.) Absorpti sunt juxta petram judices eorum. Judices eorum, id est, magistri ipsorum, qui sibi judicium vindicant de mundanorum dogmatum disciplinis, si petrae jungantur, id est, si Christo comparentur, absorpti sunt, id est, nihil loci habebunt, sed in sua vanitate deficient, quia etsi aliquid recti verique dixerint, non cujusquam hominis, sed est ipsius veritatis. Audient verba mea, quoniam praevaluerunt. Evangelium veritatis nulla persecutione superabitur: cedent impii, cedent loquaces, et ingenia adversantium discipulos Christi facient doctores. Non eos exsilia, non damna, non mortes, non crux ipsa terrebit, quoniam praevalebunt verba mea, et passionibus [Col. 0403C] martyrum multiplicabitur gloria triumphorum.

(Vers. 7.) Sicut crassitudo terrae disrupta est super terram, dispersa sunt ossa nostra secus infernum. Mortibus martyrum et sanguine occisorum sanctorum, quorum ossa dispersa sunt, incrassata est terra; et sicut agri de cinere, ac de stercore, ac de vilissimis excrementis vires ubertatis accipiunt, ita cruore caesorum testium Christi totus fecundatus est mundus: ut ubique seges martyrum cresceret, et insererentur coelo, qui deputabantur inferno.

(Vers. 8.) Quoniam ad te, Domine, oculi mei; in te speravi, ne auferas animam meam. Contra saevitiam persequentium vox ad Dominum emittitur in tribulatione positorum, ne fidei fortitudinem superet atrocitas passionum. Petitur igitur tolerantia, ut validior [Col. 0403D] sit dilectio Dei quam magnitudo supplicii.

(Vers. 9.) Custodi me a muscipula, quam statuerunt mihi, et ab scandalis operantium iniquitatem. Quae erat muscipula, nisi vox persecutoris, dicentis, Si consentis, parco, ut per cibum praesentis vitae iretur in laqueos mortis aeternae? Quae autem erant scandala, nisi exempla lapsorum, quorum impio defectu patientia perseverantium gravabatur?

(Vers. 10.) Cadent in retiaculo ejus peccatores: non quia cuiquam virtutem non cadendi justitia sua dederit, cum gratia Dei multos 509 etiam ex impiis martyrio coronarit; sed ideo dicuntur peccatores [Col. 0404A] casuri, quia iste casus etiam eos qui justi videbantur facit peccatores. Singulariter ego sum, donec transeam. Solus Christus martyrum fortitudo, pro quo nullus est prius mortuus quam ipse moreretur, sicut dicit, Cum exaltatus fuero a terra, omnia ad me traham (Joan. XII, 32); et, Nisi granum frumenti cadens in terra mortuum fuerit, solum manet; si autem mortuum fuerit, multum fructum affert (Ibidem, 24). Priusquam ergo moreretur, et resurgens transiret ad Patrem, singularis fuit, nec habuit socios passionis, qui postea in multiplicem segetem de unius grani fecunditate creverunt.



PSALMUS CXLI.

(Vers. 2.) Voce mea ad Dominum clamavi, voce [Col. 0404B] mea ad Dominum deprecatus sum. Quod dixit, clamavi, exposuit dicendo, deprecatus sum voce mea, id est, interiori affectu, nec corporis voce, sed mentis.

(Vers. 3.) Effundo in conspectu ejus precem meam; id est, in secreto cordis, quod solus Deus audit et videt in quo cubiculo, clauso ostio, jubemur orare (Matth. VI, 6), ne penetralia nostra pateant tentatori. Duo quippe sunt quibus maxime hominis interiora pulsantur, amor scilicet et timor: quibus geminis motibus animus aut aperitur aut clauditur. Sed cum terrenum est quod cupit vel timet, diabolo praebet introitum; cum autem quae sursum sunt sapit, non quae super terram (Coloss. III, 1 et 2), Deus recipitur, et tentator excluditur. Tribulationem meam ante ipsum pronuntio. Quod dictum est, in conspectu ejus, hoc [Col. 0404C] est, et ante ipsum; sed repetitione ostenditur quam incessanter hoc faciat, et quam nihil sine Deo agat, qui semper ipsum se habere et adjutorem profitetur et testem.

(Vers. 4.) In deficiendo in me spiritus meus. Confessio est humilitatis, [a 1Kb] qua potens fit qui in tribulatione non deficit. Vinceretur enim qui spiritum non profiteretur infirmum: quia ille Spiritu Dei agitur, qui suo spiritu non inflatur. Et tu cognovisti semitas meas. Quo, inquit, desiderium meum tendat, et ad quem finem omnes meae properent actiones, scientiam tuam non latet quia semitas meas cognoscis esse misericordias tuas. Cognitio autem Dei salus est cogniti: eum enim non cognoscit, in quo opera sua et dona non invenit. In via hac qua ambulabam, [Col. 0404D] absconderunt laqueos mihi. Via sanctorum omnium Christus est, in quo volentes pie vivere, persecutionem patiuntur (II Tim. III, 12). 510 Quia crux Christi Judaeis quidem scandalum, gentibus autem stultitia est (I Cor. I, 23). Qui ergo Christo adversantur, in via se ponere scandalum putant, cum Christianis crucifixi nomen exprobrant. Sed cum ab ejus Evangelio gressus fidelium non absterrent, nihil possunt in via collocare laqueorum: quia in veritate falsitas non latet, nec valent tenebrae in luce delitescere. Secundum animum ergo insidiantium dictum est quod in via absconderunt laqueos, qui proxima [Col. 0405A] quaeque suis fraudibus obsidentes, nulli per viam gradienti nocere potuerunt.

(Vers. 5.) Considerabam ad dexteram, et videbam; nec erat qui cognosceret me. Dextera sunt, quae Dei sunt et ad Dei promissa perducunt, quibus animus ejus qui persecutionem sustinet non avertitur. Haec ergo quae dextra sunt intuens, promissa perseverantibus praemia videt et accipit: perseverantiam tolerantiae et dilectionem Dei assequitur, ne superetur. Hanc tamen intentionem nemo cognoscit, quia impossibile est homini penetralia alieni cordis aspicere; unde merito dixerat Deo, Tu cognovisti semitas meas (Vers. 4). Periit fuga a me, et non est qui requirat animam meam. Circumclusus quidem a persecutoribus, perdidit licentiam fugae, qua uti posset absque [Col. 0405B] peccato, si, manente fide, suppliciis membra haererent; sed cum in proposito mentis sit lapsum magis timere quam poenam, periit ab eo fuga, qui mavult omnem saevitiam tolerare quam cedere. Secundum autem multitudinem persequentium dixit non esse qui requirat animam ejus, quia, praeter donum Dei, nulla hominum consolatio hoc cuiquam potest conferre praesidii, ut inter urgentia mala fides illaesa permaneat.

(Vers. 6.) Clamavi ad te, Domine: dixi, Tu es spes mea, portio mea in terra viventium. Ostendit unde tribulationum magnitudinem toleraverit, quia scilicet et hic tota spes ipsius Deus est, et in futuro totum praemium ipsius Deus est, qui erit omnia in omnibus (I Cor. XV, 28).

[Col. 0405C] (Vers. 7.) Intende ad deprecationem meam, quia humiliatus sum nimis. Erue me a persequentibus me. Nimia humiliatio, nimia persecutio, cujus vim sola protectio Dei vincit. Potest quidem praestare sanctis, ut in eos non habeant adversarii potestatem, sed mirabilius tribuens ut omnem superent passionem. In persecutoribus autem non humana tantum cavenda sunt odia, sed multo magis inimicitiae spirituum malignorum, qui opere ministrorum suorum justos Dei latenter impugnant: de quibus dicit Apostolus, Non est nobis colluctatio adversus carnem et sanguinem, sed adversus 511 principes, et potestates, et rectores hujus mundi, tenebrarum harum (Ephes. VI, 12). Quem vero rectorem habent iniqui, nisi diabolum? Cum et fideles non habeant nisi [Col. 0405D] Christum. Quomodo corroborati sunt super me? Vox est Ecclesiae conquerentis quod multum creverit numerus impiorum, quod abundet iniquitas et refrigeret charitas multorum (Matth. XXIV, 12).

(Vers. 8.) Educ de carcere animam meam, ad confitendum nomini tuo. Omnes quidem angustiae et conclusiones turbationum carcerem faciunt, quia coarctant animam et auferunt libertatem; sed ipsa inhabitatio corporis potest carcer intelligi, non quia malum sit quod Deus fecit, qui omnia quidem bona [Col. 0406A] condidit (Gen. I, 31); sed corpus quod corrumpitur, aggravat animam (Sap. IX, 15). Non a corpore, sed a corruptione corporis animam suam optat educi, ut confessionem laudationis Dei nulla necessitas mortalitatis impediat. Me exspectant justi, donec retribuas mihi. Totus psalmus ipsius capitis voce concluditur, cui et quod membra ejus patiuntur, infertur, et in quo omnis Ecclesia glorificabitur, quae beatorum retributionum exspectat auctorem, dicentem Patri, Volo ut ubi ego sum, et ipsi sint mecum (Joan. XVII, 24).



PSALMUS CXLII.

(Vers. 1.) Domine, exaudi orationem meam, auribus percipe deprecationem meam in veritate tua, exaudi me in tua justitia. Titulus psalmi passionem [Col. 0406B] indicat Christi: ipse est enim verus David, qui et in se et in suis persecutionem et falsorum fratrum et falsorum sustinet filiorum. [a 1Kb] Clamat ergo ad Deum et caput in corpore, et corpus in capite, hoc est, Ecclesia in Christo et Christus in Ecclesia; et cum orans in Dei justitia poscit audiri, mirabili confessione exprimit gratiam Dei, ne quisquam in sua justitia precem suam existimet recipi, cum si quid boni meretur, ex Deo sit, nec possit peccator bene agere, nisi ab illo justificatus qui neminem hominum nisi in peccatorum remissione justificat.

(Vers. 2.) Et non intres in judicium cum servo tuo, quia non justificabitur in conspectu tuo omnis vivens. Cito aperuit quare nollet se divinae comparare justitiae, et cum Deo metuerit judicari, Quia non justificabitur [Col. 0406C] in conspectu tuo omnis vivens. Quomodo praesumam de innocentia, 512 cum a te convincendus sim [b 1Kb] de injustitia? Aut quid mihi boni proprii vindicabo, qui quod non dederis non habeo? Expavesco igitur discuti, metuo judicari; quia nemo in hac mortali carne viventium veraciter potest dicere se peccati contagia non habere, cum etiam ipsi praecipui arietes ovium Christi sic orare jubentur, ut dicant, Dimitte nobis debita nostra, sicut et nos dimittimus debitoribus nostris (Matth. VI, 12).

(Vers. 3.) Quoniam persecutus est inimicus animam meam, humiliavit in terra vitam meam. Collocaverunt me in obscuris, sicut mortuos saeculi. Et a corpore hoc dictum, et a capite congruenter accipitur: quoniam et diabolus persecutus est animam Christi, et Judas [Col. 0406D] animam magistri. Idemque diabolus ad persequendum corpus Christi manet, nec Judas deest in falsis fratribus succedendo. Quid enim nobiscum quilibet adversarius agit, nisi ut relicta spe coelesti corruamus in terram? Sed contra hos vigilandum est, ut possimus dicere, Nostra autem conversatio in coelis est (Philip. III, 20). Quod ergo dictum est, Collocaverunt me in tenebris, sicut mortuos saeculi; in quo melius quam in Domino intelligitur, qui solus fuit inter mortuos liber (Psal. LXXXVII, 6), et cum iniquis [Col. 0407A] deputatus est (Isai. LIII, 12)? qui [a 1Kb] cum unus fuit qui proprie et singulariter diceret, Non est inventa in me iniquitas (Psal. XVI, 3).

(Vers. 4.) Anxiatus est in me spiritus meus. Agnoscitur Dominus, dicens, Tristis est anima mea usque ad mortem (Matth. XXVI, 38): in quo utique et nos eramus, quia nostrae naturae illa tristitia, et vetus homo noster simul [b 1Kb] confixus est cruci cum illo (Rom. VI, 6). In me conturbatum est cor meum. Conturbatio haec voluntaria fuit, et in ipso tantummodo mansit consilium misericordiae ejus: nam caeteri recesserunt, non intelligentes magnae pietatis sacramentum, nec resurrecturum credentes, qui et passioni subdebatur et morti.

(Vers. 5.) Memoratus sum dierum antiquorum, [c 1Kb] et [Col. 0407B] annos aeternos in mente habui, et meditatus sum in omnibus operibus tuis. Haec commemoratio antiquorum dierum, et recordatio omnium temporum, atque in eis divinorum operum contemplatio, non ex capitis, sed ex corporis sensu est. Nam auctori omnium rerum quid umquam non conspicuum est, apud quem et praeterita adsunt, et futura jam facta sunt? Membrorum igitur voce Dei gratia praedicatur, et opera misericordiae Dei lingua Ecclesiae confitetur: quae totius aevi seriem revolvens, nihil invenit nisi Dei providentia et bonitate subsistere, 513 et a quo cuncta sunt condita, in ipso, et per ipsum esse renovata, quoniam vetera transierunt, ecce facta sunt omnia nova (II Cor. V, 17). In facturis manuum tuarum meditatus sum. Et extendi manus meas ad te. Meditatio, [Col. 0407C] inquit, mea, qua vidi omne bonum a tua bonitate manare, et tui esse operis quidquid in nobis tuae potest placere justitiae, ad hoc me confirmavit ut omnem spem meam in te constituerem, et tui per omnia peterem roris alimoniam.

(Vers. 6, 7.) Anima mea velut terra sine aqua tibi; velociter exaudi me, Domine, defecit spiritus meus. Ariditas, inquit, animae meae tibi sitit; quia a te desiderat irrigari, et tu accendisti aestum cordis mei, ut me exaudiri velociter petam. Defecit enim spiritus meus, ut impleat me Spiritus tuus, et fecisti me pauperem spiritu, ut tribuas mihi quod humilibus spopondisti, quorum est regnum coelorum (Matth. V, 3). Ne avertas faciem tuam a me, et ero similis descendentibus in lacum. Averso a me vultu [Col. 0407D] tuo, conturbatus sum, et factus sum terra sine aqua. Quia excitasti ergo desiderium, redde conspectum, ne aversa a me facie tua, similis efficiar descendentibus in lacum. Qui autem isti sunt, nisi de quibus dicitur, Peccator cum venerit in profundum malorum, [Col. 0408A] contemnit (Prov. XVIII, 3)? Id est, non convertitur. In quod profundum descendentes, in aeternae miseriae lacum decidunt, quia per contumacem superbiam remedia confessionis poenitentiae perdiderunt.

(Vers. 8.) Auditam mihi fac mane misericordiam tuam, quia in te speravi. Oriatur, inquit, in me lux misericordiae tuae, fiatque quod credidi, ut spes, quae auditu concepta est, impleatur. Notam mihi fac, Domine, viam in qua ingrediar. Dux mihi sit veritas tua, et gressus mei tua gratia dirigantur. Quoniam ad te levavi animam meam; quoniam non de me praesumo, sed ut mihi auxilieris posco.

(Vers. 9.) Exime me de inimicis meis, Domine, quoniam ad te confugi. De illis se inimicis erui cupit, per quos etiam [d 1Kb] humana odia commoventur, id est, [Col. 0408B] diabolo et angelis ejus; qui sunt rectores tenebrarum (Ephes. VI, 12), et incentores impiorum, a quibus fugiens ad Dominum confugit, ne veteris hominis sequatur exemplum, qui se a facie Domini mala conscientia conturbatus abscondit.

(Vers. 10.) Doce me facere voluntatem tuam, quia tu es Deus meus. 514 Imple in me, inquit, affectu gratiae tuae, ut et hoc velim quod velle te novi, et non aliud sit in meo opere, quam quod in tua est voluntate. Hoc autem ideo peto, quia tu es Deus meus, qui operaris omnia in omnibus (I Cor. XII, 6).

(Vers. 10, 11.) Spiritus tuus bonus deducat me in terram rectam. Propter nomen tuum, Domine, vivificabis me in tua justitia. Ab omni me errore bonus [Col. 0408C] Spiritus tuus eruet, et in terram rectam, quae est vivorum regio (Psal. CXIV, 9), perducet, non propter meritum meum, sed propter nomen tuum, quia omnis mihi doni causa est misericordia tua.

(Vers. 11, 12.) Educes de tribulatione animam meam, et in misericordia tua disperdes inimicos meos. Et perdes omnes qui tribulant animam meam, quoniam servus tuus ego sum. Quanta dignitas et quanta beatitudo est esse Dei servum, cui nullo praecedente merito, tanta praestantur.



PSALMUS CXLIII.

Psalmi titulus [e 1Kb] rei gestae tangit historiam, qua [f 1Kb] Golias bellator potens a puero David singulari certamine superatus agnoscitur (I Reg. XVII, 4). Sed et Golias significat diabolum, et David indicat Christum, [Col. 0408D] qui etiam in corpore suo, id est, Ecclesia (I Cor. XII, 27), intelligitur: quia in nullo membra separantur a capite. Sic ergo accipiendus est psalmus, ut historicas actiones formas esse rerum spiritalium noverimus, et victoriam David, qua Goliam [Col. 0409A] perculit, ad ipsum Dominum, qui est ex semine David (Rom. I, 3), et ad omnia ejus membra referamus.

(Vers. 1.) Benedictus Dominus Deus meus, qui docet manus meas in praelium, digitos meos ad bellum. Vox est membrorum corporis Christi, quibus ad superandum Goliam divinum necessarium est semper auxilium, ut sive in praelio, sive in bello, et manus doceantur, et digiti. In manibus enim significatur omnis operis plenitudo; in digitis autem, laborum quaedam divisio: ut totae vires ad conficienda bella pertineant, ad partes animi virtutum, diversae species praeliorum. Unde quibus armis quibusque praesidiis milites Christi instruantur, manifestat Apostolus, dicens, Alii quidem datur per Spiritum sermo sapientiae, alii sermo scientiae [Col. 0409B] secundum eumdem Spiritum, alii fides in eodem Spiritu, alii donationes curationum in uno Spiritu, alteri genera linguarum, alii prophetia, alii judicatio Spirituum. Omnia autem haec operatur unus atque 515 idem Spiritus, dividens propria unicuique prout vult (I Cor. XII, 8 seqq.). His ergo digitis, sive in bello, sive in praelio pugnat corpus Christi, et omnem hostem, sive visibilem, sive invisibilem, lapidis jaculatione, hoc est, Christi soliditate prosternit.

(Vers. 2.) Misericordia mea et refugium meum susceptor meus et liberator meus. Recte et veraciter dicimus Domino, Misericordia mea, quia non solum miseretur nostri, sed et nos ipsos [a 1Kb] misericordiam [Col. 0409C] facit, ne sit judicium sine misericordia ei qui non fecit misericordiam (Jacobi II, 13). Refugium autem est a quo reparationem [b 1Kb] et conscientiam sumit infirmitas. Susceptor est, qui pugnanti praestat ne cadat. Liberator est, qui tribuit ne vulneretur dimicans: propter quod addit, et dicit: Protector meus, et in ipso speravi, qui subdit populum meum sub me. Voce capitis dictum videtur, Qui subdis populum sub me, id est, Ecclesiam mihi per fidem subdis. Voce autem corporis intelligi potest, spiritalis quisquis bellator, qui populum rebellem cupiditatum, et motum carnalium desideriorum, legi mentis suae per opem gratiae subditum confitetur.

(Vers. 3.) Domine, quid est homo, quoniam innotuisti ei; aut filius hominis, quoniam aestimas eum? [Col. 0409D] Magna dignitas hominis, qui sic a Deo [c 1Kb] creatus ut suum nosset auctorem; et tanti aestimatus esset, ut Unigenitus Dei sanguinem pro redemptione ejus impenderet.

(Vers. 4.) Homo vanitati similis factus est, dies ejus sicut umbra praetereunt. Naturae suae homo immemor, in similitudinem vanitatis voluntaria praevaricatione mutatus est: ut qui factus fuerat in aeternis, esset [Col. 0410A] in vanis, id est, in occiduis, et non permanentibus, diesque ejus sicut umbra transcurrerent. In comparatione quippe aeternorum vana sunt temporalia, nec vera sunt quae vel esse desinunt, vel quod sunt perdunt. Mira ergo circa homines bonitas et dilectio Dei, quod etiam ad se cognoscendum vocat talem, et dignum aestimat, quem tanto pretio redimat, et ab umbra vanitatis educat. Qui enim Filio proprio non pepercit, sed pro nobis omnibus tradidit eum, quomodo non et cum illo omnia nobis donavit (Rom. VIII, 32).

(Vers. 5-7.) Domine, inclina coelos tuos, et descende; tange montes, et fumigabunt. Corusca coruscationes, et disperge eos; emitte sagittas tuas, et conturbabis eos. Emitte manum tuam de alto; eripe me, [Col. 0410B] et libera me de aquis multis. Coeli sunt praedicatores veritatis enarrantes gloriam Dei (Psal. XVIII, 2), per quorum inclinationem, et 516 tolerantiam passionum innotescit mundo coruscatio Evangelii, et fulgura miraculorum illustrant corda credentium. Montes enim, id est, elati quique et tumidi, tangente eos Dei gratia, fumigabunt, et accensi cordis vaporem cum lacrymis confessionis emittent. Sagittae autem Dei verba sunt Dei, quibus dissipatur consideratio superborum, et percutiuntur male sani, ut sanentur bene vulnerati; et hoc fit per emissam manum Dei de alto, quoniam brachium Dei (Joan. XII, 38), quod est Christus, homo factus est, et membra sui corporis non relinquit, et eruit Ecclesiam suam de aquis multis, id est, de populis [Col. 0410C] infidelibus, sive foris oppugnantibus, sive intus insidiantibus.

(Vers. 7, 8.) De manu filiorum alienorum. Quorum os locutum est vanitatem, et dextera eorum, dextera iniquitatis. De quibus aquis eruit Dominus humilitatem David, id est, humilitatem corporis Christi, nisi de manu filiorum alienorum? Omnes enim infideles alienigenae sunt, nec in filiorum Dei adoptione numerantur, et os eorum loquitur vanitatem, quorum lingua a confessione veritatis aliena est; et dextera est [d 1Kb] illis iniquitas, quia in his quae injusta sunt gaudent, et pravis tamquam rectis laetantur.

(Vers. 9.) Deus, canticum novum cantabo tibi, in psalterio decem chordarum psallam tibi. Canticum novum est canticum gratiae et novi hominis, ac novi [Col. 0410D] Testamenti, quod in decachordo, id est, in decem praeceptis legis canitur; quia perfecta est in charitate cantatio; charitas legis est plenitudo (Rom. XIII, 10).

(Vers. 10.) Qui das salutem regibus; hoc est, quia tangis montes, et fumigabunt, ut humiliati subdantur tibi cum satisfactionis confessione. Qui redimis David servum tuum. Non caret Davidis nomine qui [Col. 0411A] corpus est Christi, et cui contra Goliam decertatio est.

(Vers. 11.) De gladio maligno eripe me. Non sufficit ut de gladio diceret, nisi adderet, et maligno, quia est sine dubio et benignus, de quo Dominus dicit, Non veni pacem mittere in terram, sed gladium (Matth. X, 34). Malignus ergo est, qui separat a Christo; benignus, qui abscindit a mundo. Et eripe me de manu filiorum alienorum, qui scilicet utuntur gladio maligno. Filii quippe hominum dentes eorum arma et sagittae, et lingua eorum gladius acutus (Psal. LVI, 5). Qui ergo sunt filii alieni, ipsi sunt gladius malignus, ipsi sunt aquae multae; et ideo eadem subjungit, 517 quae prius dixerat, ut de quibus loquatur, apertius pandat, dicens: Quorum os locutum est vanitatem, [Col. 0411B] et dextera eorum dextera iniquitatis. Quam ergo vanitatem filii alieni loquantur, et quae sit dextera iniquitatis ipsorum, subjecta demonstrant.

(Vers. 12-14.) Quorum filii sicut novellae constabilitae a juventute sua. Filiae eorum compositae, et ornatae sicut similitudo templi; cellaria eorum plena, eructantia ex hoc in hoc; oves eorum fetosae, abundantes in egressibus suis; boves eorum crassi. Non est ruina maceriae, neque transitus, neque clamor in plateis eorum. Haec abundantia atque prosperitas communis est et malis et bonis; sed a malis in dextera habetur, a bonis autem in sinistra reputatur: non quia et ipsa non Dei dona sunt, sed quia terrenis et temporalibus coelestia et aeterna supereminent, et sicut utuntur sancti praesentibus tamquam non utantur (I Cor. VII, [Col. 0411C] 31), sintque habentes quasi non habentes, filii autem alienigenae, qui dextram sibi in transitoriis bonis et in lubrica felicitate constituunt, non de opulentia arguuntur, sed de perverso rerum amissibilium amore culpantur; cujus et vanitas et iniquitas ejus sententiae est, ut neque fide, neque spe, neque charitate, quae sursum sunt sapiant (Coloss. III, 2), sed infirma et caduca praemia diligant, quae deserunt, et a quibus deseruntur.

(Vers. 15.) Beatum dixerunt populum cui haec sunt. Vanitate pleni, fide vacui, iniquitate armati, et a sorte aeternae haereditatis alieni in hoc proruperunt, ut dicerent beatum populum cui haec sunt. Sed dicant filii promissionis: Beatus populus cujus est Dominus Deus ipsias.



PSALMUS CXLIV.
[Col. 0411D]

(Vers. 1.) Exaltabo te, Deus meus rex, et benedicam nomen tuum in saeculum, et in saeculum saeculi. Totus psalmus Dei laude contexitur, et cum in titulo psalmi David sit praenotata laudatio, [a 1Kb] evidenter ille ostenditur praedicari, qui est secundum deitatem Dominus, creatorque David, et secundum quod Verbum caro factum est (Joan. I, 14), filius David est; et non duplex persona, sed unus est Christus (Rom. IX, 5), [Col. 0412A] qui est super omnia Deus benedictus in saecula (Rom. I, 25). Hujus ergo laudatio etiam in praesenti tempore continuanda est, quae in aeternitate mansura est: a quo officio qui in hoc saeculo 518 alienus est, futura laudationis Dei gaudia non intrabit.

(Vers. 2.) Per singulos dies benedicam te, et laudabo nomen tuum in aeternum, et in saeculum saeculi. Dubium non est ad praesentem quoque vitam pertinere Dei laudem, quandoquidem per singulos dies benedictio Dei celebranda disponitur, non obsistente rerum mutabilium varietate: quia, sive laetus de secundis, sive tristis de adversis ducatur dies, numquam a Dei laude cessandum est. Qui enim numquam tentatur, numquam probatur, et melius est cum tribulatione exerceri, quam cum prosperitate puniri.

[Col. 0412B] (Vers. 3.) Magnus Dominus, et laudabilis valde, et magnitudinis ejus non est finis. Nullo fine laudatio ejus concluditur, cujus magnitudinis nullus terminus invenitur, et in cujus praedicatione quidquid laudator poterit cogitare, non sufficit. Qui ergo omni laudo semper est major, sine fine laudetur. Ex hoc ipso homo spem suae aeternitatis accipiat, quia numquam non erit, qui Dominum laudare non desinit.

(Vers. 4.) Generatio et generatio laudabit opera tua, et virtutem tuam annuntiabunt. Omne humanum genus generatio repetita significat, quae ab initio sui usque in finem per considerationem creaturarum rationabiliter intelligit universitatis auctorem (Rom. I, 20), ut de his quae videre possibile est, et in quibus tanta admirationum materia est, ea quae cerni nequeant [Col. 0412C] aestimentur et ille omnem aciem mentis exsuperet, de quo parum digne sentit qui putat sufficere quod intelligit. Potest autem per unam generationem, prima significari vita mortalium; per alteram vero generationem, resurrectio accipi: quia et ipsa [b 1Kb] regeneratio nuncupatur, secundum quod dictum est, In regeneratione autem, cum sederit Filius hominis in majestate sua (Matth. XIX, 28). Laudatur ergo in hoc saeculo, et multo magis laudabitur in futuro. Nam si nunc hoc faciunt compediti, quomodo non amplius facient coronati?

(Vers. 5-7.) Magnificentiam gloriae sanctitatis tuae loquentur, et mirabilia tua enarrabunt. Et virtutem terribilium tuorum dicent, et magnitudinem tuam enarrabunt. Memoriam abundantiae suavitatis tuae eructabunt, [Col. 0412D] et justitiam tuam exsultabunt. Veri laudatores Dei nihil operum ejus judiciorumque non laudant; et sic omnia facta mirantur, ut mirabilior sit ipse qui fecit, quia quidquid in creatura laudabile reperitur, ad illius recurrit gloriam qui operatur omnia in omnibus (I Cor. XII, 6). Unde et terribilia ejus laudis honore sunt plena: non enim blanditur, et non minatur. Si non blandiretur, 519 [c 1Kb] nulla esset correctio (Sent. 70). Ministri igitur eloquiorum Dei et [Col. 0413A] misericordiam ejus, et justitiam praedicabunt; et sicut regnum aeternum, ita [a 1Kb] ignem perpetuum non tacebunt: ut in via qua ad retributionem tenditur constituti, sciant quid eligere debeant, quid cavere. Magnitudinem autem Dei, quae non habet finem, quomodo enarrabunt, nisi quia semper hoc praedicabunt, quod finis ejus nequeat inveniri? Ineffabilium enim nullus eloquentior est narrator quam qui fatetur inexplicabilia esse quae loquitur. Hi ergo, inquit, narratores magnitudinis tuae memoriam abundantiae suavitatis tuae eructabunt, quia non es oblitus nostri, nosque tui meminisse facis. Doctrina itaque sana hoc de abundantia suavitatis divinae ructat, facitque eructari, ut omnes boni Dei gratia se regi, Dei gratia noverint custodiri, et per ipsam sibi, ut de illa possint [Col. 0413B] gaudere, praestari.

(Vers. 8-9.) Misericors et miserator Dominus, longanimis et multum misericors. Suavis Dominus universis, et miserationes ejus super omnia opera ejus. Misericordia et gratia, bonitas et patientia Dei per omnia declaratur; [b 1Kb] et nemo desperet, nemo praesumat. Quia sicut suavis est lenitate, ita justus est ultione; et nihil longanimitati ejus perit, quem et conversus benignum, et obduratus experitur severum. Miserationes enim ejus in omnia opera ejus, quia in his qui salvabuntur, damnavit aliena.

(Vers. 10.) Confiteantur tibi, Domine, omnia opera tua, et sancti tui benedicant te. Quaecumque sunt in universitate rerum, a summis usque ad infima, opera utique sunt Dei. Et quamvis rationales tantum intellectualesque [Col. 0413C] creaturae divinae laudis affectione moveantur, non frustra tamen ad confitendum Deo omnia opera ipsius incitantur, quia nihil est tam exiguum tamque a sensu remotum, in quo non mirabilis sit Creator: quem cum angeli et homines confitentur et laudant, ipsae infinitae mundi partes, et species atque naturae suum semper loquuntur auctorem, et utilitate ac pulchritudine sua immensam dant materiam laudatoribus, et videntur laudantia, quae sunt laudabilia, dum quod non possunt [c 1Kb] loqui, faciunt non taceri.

(Vers. 11-12.) Gloriam regni tui dicent, et potentiam tuam loquentur. Ut notam faciant filiis hominum potentiam tuam, et gloriam magnificentiae regni tui. Omnis species, et virtus, et pulchritudo creaturae [Col. 0413D] regnum est Dei, quia diversorum ipse est auctor et Dominus. Sed ab his quae 520 videntur distinguuntur et ea quae nondum innotuerunt, et intelligitur ex decore visibilium, quantum excellant, et in qua gloria emineant quae regnum Dei specialius nominantur. Unde quotidie dicimus, Adveniat regnum tuum (Matth. [Col. 0414A] VI, 10); cujus nec magnitudinem, nec gloriam, nec decorem ulla possunt corda concipere; sed quia sicut promittitur, ita creditur, certissimo desiderio, donec adsit, expetitur.

(Vers. 13.) Regnum tuum regnum omnium saeculorum, et dominatio tua in omni generatione et progenie. Repetitio generationis, et praesens saeculum indicat et futurum, quia et resurrectio generatio dicitur, quae sanctos ad incorruptionem beatae aeternitatis creavit. Fidelis Dominus in verbis suis, et sanctus in omnibus operibus suis. Multa Dominus, et magna promisit, et quaedam credita implevit, quaedam servanda servavit: ut secura esset exspectatio, cui vires [d 1Kb] tot praecepta praeberent.

(Vers. 14.) Confirmat Dominus omnes qui decidunt, [Col. 0414B] et erigit omnes elisos. Septies cadit justus, et resurgit; impii autem infirmabuntur in malis (Prov. XXIV, 16). Aliter ergo sancti, aliter decidunt infideles; et horum nunc fit commemoratio, quorum nullus confirmatur a Domino. Ruisse enim quodammodo videntur cum omnibus temporalibus carent, et inhonori ac pauperes spernuntur a potentibus mundi, et inter abjecta quaeque reputantur. Sed Deus superbis resistit, humilibus autem dat gratiam (Jacobi IV, 6).

(Vers. 15.) Oculi omnium in te sperant, et tu das escam illis in tempore opportuno. Sicut bonus medicus novit qua esca aegrotus et quo tempore sit cibandus, ita Dominus servus suos opportune salubribus cibis reficit, et quid cuique congruat, ineffabilis scientiae benignitate discernit: ut subjectio fidelium de omnibus [Col. 0414C] proficiat, quae illi adhibenda censuerit, sive aspera, sive blanda: ut in nullo murmurent aegri, sed quodlibet curationis genus aequanimiter ab auctore suae salutis accipiant, dicentes quod ad eruditionem patientiae nostrae ipse Salvator dignatus est dicere, Pater, si fieri potest, transeat a me calix iste. Verum non quod ego volo, sed quod tu vis. Pater, fiat voluntas tua (Matth. XXVI, 39 et 42).

(Vers. 16.) Aperis tu manum tuam, et imples [e 1Kb] omnem animam benedictione. Ex Dei largitate est quidquid benedictionis assequitur, quia nemo eam concupisceret, nisi ad incitandum ipsum desiderium, manum suae bonitatis aperiret.

(Vers. 17.) 521 Justus Dominus in omnibus viis suis, et sanctus in omnibus operibus suis. Universae, inquit, [Col. 0414D] viae Domini misericordia et veritas (Psal. XXIV, 10): sive circa nos severior, sive sit mitior, quia qui etiam flagella meditatur, ideo castigat ut parcat.

(Vers. 18.) Prope est Dominus omnibus invocantibus eum, omnibus qui invocant eum in veritate. Multi non in veritate invocant Dominum, aliud ab illo quam [Col. 0415A] ipsum desiderantes; a quibus longe abest, quia diversum et remotum est ab ipsius voluntate quod cupiunt. Si autem id concupiscunt quod praecipit justus et bonus, propinquus omnino est his quos inspiravit affectibus; et timentium se voluntatem facit, quia quae erat Domini, esse coepit et servi.

(Vers. 19, 20.) Voluntatem timentium se faciet, preces eorum exaudiet, et salvos faciet eos. Custodit Dominus omnes diligentes se, et omnes peccatores disperdet. Quos omnes peccatores, nisi perseverantes in peccatis et quotidie contra Deum disputantes? Pars autem dextera, cui nullum est cum sinistra parte consortium, quia semper illi judicia Dei universa placuerunt, quid in aeternum sit factura profitetur, et dicit:

[Col. 0415B] (Vers. 21.) Laudem Domini loquetur os meum, et benedicat omnis caro nomen sanctum ejus in aeternum, et in saeculum saeculi.



PSALMUS CXLV. [a 1Kb]

(Vers. 2.) Lauda, anima mea, Dominum; laudabo Dominum in vita mea, psallam Deo meo, quamdiu sum. Sancta et spiritalis anima ipsa se ad laudandum Dominum cohortatur: excellentiore sui parte, ea quae in se minora sunt, incitat. Non enim alia est quae dicit, et alia cui dicit: aut carnis haec vox est, quae ab anima et vitam sumit et sensum, nec sine anima aliquid potest velle, et non velle. Quia vero ipsius animae duplices actiones sunt, et alio officio erigitur ad Dominum, alio inclinatur ad carnem, si bene spiritui servit, bene praesidet carni, et per id [Col. 0415C] quod adhaeret Deo, id etiam quod adhaeret corpori, ad superiores invitat affectus: ut rationali dominatu tantum subditis tribuat, quantum ad salutem sat est; ne si Deo non est subjecta, minuatur. Mens itaque, summa quaedam pars animae, semetipsam in omnibus suis incitans conatibus, dicit, Lauda, anima mea, Dominum: non quia hoc non faciat quantum potest, sed quia parum est quod infirmitate corruptibilis corporis potest, ad illam perfectam et aeternam laudationem 522 proficere concupiscit, et memor praesentis conditionis, in qua desiderii sui non invenit vires, quantum hoc per se factura, respondit, dicens, Laudabo Dominum in vita mea, psallam Deo meo, quamdiu sum. Nunc enim quamvis fide, et spe, et charitate roboremur, tribulationibus tamen et [Col. 0415D] scandalis ac moeroribus non caremus; et inter innumera mortalitatis obstacula, [b 1Kb] et aeternae vitae officia, non implemur. Quoniam corpus quod corrumpitur, aggravat animam, et terrena inhabitatio deprimit sensum multa cogitantem (Sap. IX, 15). In vita igitur mea, quam nulla aegritudo infirmat, nulla egestas facit inquietam, laudabo Dominum tota mei libertate atque virtute; et psallam Deo meo, quamdiu sum, [Col. 0416A] quia sicut esse erit mihi aeternum, ita erit mea in Domino aeterna laudatio.

(Vers. 3.) Nolite confidere in principibus, neque in filiis hominum, in quibus non est salus. Qui in defensione principum, et hominum praesidio gloriantur, in vanitate confidunt. Solus enim Deus, de quo speranda sit salus, et bene ab eo exspectatur, quo ipse non indiget: nam quid sit filius hominis, breviter in eo quod sequitur, demonstratur.

(Vers 4.) Exibit spiritus ejus, et revertetur in terram suam, in illa die peribunt omnes cogitationes eorum. Totum ergo quod in hoc mundo agitur temporale est et transitorium; et nemo veraciter spondet alteri, quod praestare non potest sibi, mortalis enim est: emisso spiritu, in terram suam terrena carne [Col. 0416B] redeunte, quidquid disposuit, quidquid cogitavit, intercidit.

(Vers. 5, 6.) Beatus cujus Deus Jacob adjutor ejus, spes ejus in Domino Deo ipsius, qui fecit coelum et terram, mare et omnia quae in eis sunt. Beatus, inquit, homo cui adjutor est Deus; non ille quem sibi ignorantia humana confingit, sed Deus Jacob, qui ipsum Jacob Israel fecit, ut fide et intellectu videat universitatis auctorem.

(Vers. 7.) Qui custodit veritatem in saeculum, facit judicium injuriam patientibus. Et timendum Deum commendavit, et amandum: timendum, quia iniqua facientes veritate damnavit: amandum, quia pro justitia laborantes misericordia coronavit.

(Vers 7-9.) Dat escam esurientibus. Dominus solvit [Col. 0416C] compeditos. Dominus sapientes facit caecos. Dominus erigit elisos, Dominus diligit justos. Dominus custodit advenas. Omnibus quidem animantibus providentia Dei constituit et praestat alimoniam; sed hominibus non terrenum tantum, sed et spiritalem 523 cibum praebet; quem hi accipiunt qui desiderant, quibus dicitur, Beati qui esuriunt et sitiunt justitiam, quoniam saturabuntur (Matth. V, 6). Talis ergo est et compeditorum absolutio, qui mortalitatis compedes aeternitate adoptionis evadent. Talis et illuminatio caecorum, qui sapientes ex insipientibus fiunt. Talis quoque elisorum elevatio, qui voluntaria humilitate prostrati, ad altitudinem coelestium provehuntur. Dominus enim diligit justos, quoniam ipse est justitia eorum; et ipse custodit advenas, qui omnes gentes in [Col. 0416D] Christo unum facit, et in Abrahae filios lapidea corda convertit (Matth. III, 9).

(Vers. 9, 10.) Pupillum et viduam suscipiet, et viam peccatorum exterminabit. Regnabit Dominus in aeternum, Deus tuus, Sion, in generatione et generatione, [c 1Kb] in saeculum saeculi. Istis quidem pupillis, qui mortuis patribus indefensi remanent, Deus opitulatur, et omnes viduas Deus protegit; sed hic illos orphanos [Col. 0417A] et illas viduas melius intelligimus, quibus in hoc saeculo nullum est praesidium, nulla est consolatio; sed spes eorum in Domino Deo [a 1Kb] ipsorum. Anima ergo quae in bonis temporalibus non fidit, sed mundi istius peregrina est, supernum patrem et supernam desiderans matrem, merito pupilla appellatur et vidua; quae donec et patrem videat et sponsum, nunc videtur esse longinqua. Via vero peccatorum exterminabitur, cum omnium iniquitatum defecerint actiones, et vanitas in latitudine ambulantium in supplicia aeterna mergetur. In hunc autem finem proruentibus malis, quid audiet civitas Sion, quid assequetur civitas Dei? Venite, benedicti Patris mei, percipite regnum quod vobis paratum est ab origine mundi (Matth. XXV, 34). Quoniam tu, Sion, in Ecclesia [Col. 0417B] regnum eris aeternum Domini Dei tui, et regnante ipso, sine fine regnabis.



PSALMUS CXLVI.

(Vers. 1.) Laudate [b 1Kb] Dominum, quoniam bonus est psalmus, Deo nostro jocunda laudatio. Bonum est Dominum laudare, in gloriam Dei psallere, non voce tantum, quae incessabiliter canere non potest, sed multo amplius modulatione rationabilis vitae, quae nullo tempore omittenda est: quoniam in conversationem spiritalium servorum Dei, quidquid domi forisque agitur, laus illius est, cujus et doctrina et munere ita vivitur ut nihil actionum non Dei laude sit dignum, dicente Apostolo, Sive manducatis, sive bibitis, sive aliud quid facitis, omnia in gloriam 524 Dei facite (I Cor. X, 31). Quod qui faciunt numquam [Col. 0417C] a Dei laudibus silent, et a bonis operibus ipsorum, semper Deo jocunda est laudatio.

(Vers. 2.) Aedificans Jerusalem Dominus, et dispersiones Israel congregans. Exstructio Jerusalem, quae aedificatur ut civitas (Psal. CXXI, 3), pace consurgit: omnem Israel pax ad soliditatem colligit unitatis. Non ergo ab operibus vox, nec a voce debent opera dissonare, et laus quae voce promitur, de bona conscientia proferatur: nam non est firma compago, si in officio laudis non unus sonus est cordis et vocis (Sent. 6).

(Vers. 3.) Qui sanat contritos corde, et alligat contritiones eorum. Ecce quomodo colliguntur dispersiones Israel, ut sanentur contrito corde: quoniam cor contritum et humiliatum Deus non spernet (Psal. L, [Col. 0417D] 19); ut humilitas sanet quod superbia vulneravit. Per alligationes autem contritionum significatur diversitas remediorum quae summus medicus misericorditer et scienter apponit: quia multarum elisionum non est curatio una.

(Vers. 4.) Qui numerat multitudinem stellarum, et omnibus eis nomina vocat. Non est praecipuum in laudibus Dei stellas coeli habere numeratas, cui capilli [Col. 0418A] capitum numerati sunt (Matth. X, 30). De illis ergo stellis dignius intelligitur hoc dictum, quae in Ecclesia Dei, ad consolandam praesentis temporis noctem, bonae conversationis exemplo, et coelestis doctrinae luce resplendent, quibus dicat Apostolus, In ista natione prava et perversa, in quibus apparetis tamquam luminaria in mundo, verbum vitae habentes (Philip. II, 15). Has ergo stellas Deus numerat in aeternam praeelectas gloriam, et nominatim ex omnibus gentibus advocatas. Novit enim Dominus qui sunt ejus (II Tim. II, 19); cum quibus non computabuntur, quibus dicitur, Discedite a me, operarii iniquitatis; non novi vos (Luc. XIII, 27).

(Vers. 5.) Magnus Dominus, et magna virtus ejus, et sapientiae ejus non est numerus. Multa in natura [Col. 0418B] magna sunt, et multarum naturarum magna virtus est. Sed in comparationem Dei nihil vere magnum, nihil vere dicitur potens, et in illo vera est magnitudo, et magna virtus. Universa ergo excellentia habent limites suos, et intra modum sibi positum natura quaeque subsistit: Deus autem magnitudine gloriae suae excedit universa, et omnipotentia sapientiae ejus nullo numero comprehenditur. Quoniam ex ipso, et per ipsum, et in ipso sunt omnia (Rom. XI, 36).

(Vers. 6.) Suscipiens mansuetos Dominus, humilians autem peccatores usque ad terram. Non accedunt ad cognitionem Dei humiles [Forte nisi humiles] atque mansueti, qui etiam quod nondum 525 intelligunt, credunt, et revelationem occultorum exspectant. [Col. 0418C] Hos erudiendos suscipit Dominus, et doctrinae suae capaces facit, quorum desideria delectatione [Forte dilatatione] exercuit et accendit. Peccatores autem humiliat usque ad terram: eos utique peccatores, qui ad promerendum Scripturarum intellectum mansuetudine carent, et ea quae introspicere nequeunt, tamquam superflua et vana contemnunt. Horum contumaciam Deus in terrena demergit, cum ipsos tradit insipientiae: ut qui spreverunt gratiam illuminationis, subeant supplicium caecitatis.

(Vers. 7.) Praecinite Domino in confessione, psallite Deo nostro in cithara. Desiderantibus intelligentiam sacramentorum a confessione incipiendum est, ut semetipsos accusantes, et sibi ascribentes caliginem et [Col. 0418D] tarditatem suam, radium supernae lucis accipiant. Nec sit eorum otiosa confessio: sed psallant Deo in cithara, id est, in quadam bonarum actionum conscientia: ut misericordiam quam confitendo quaerunt, operando mereantur, et quod recte offerunt, recte dividant.

(Vers. 8.) [c 1Kb] Qui operit coelum nubibus, descendit in terram sitientem pluvia gratiarum. Ad hoc enim Deus [Col. 0419A] obscuravit dicta prophetica, ut obumbratio pararet imbrem; imber vero et fructum gigneret, et operiret serenum. Qui producit in montibus fenum, et herbam servituti hominum. Utilitas pluviae spiritalis non solum valles, sed et montes uberes facit. In montibus fenum, et herbam servituti hominum. Montes autem intelliguntur sublimiores quique hominum saecularium, qui ita saepe superioribus opimantur, ut unde fructuosae sunt valles, inde altitudines etiam montium sint feraces. Producit ergo Dei gratia in montibus fenum: et potentes ac divites accepto semine charitatis, praebent profutura pauperibus, et ministrant herbam servituti hominum, qui famulatum devotionis suae Deo Ecclesiaeque dependunt.

(Vers. 9.) Dat jumentis escam ipsorum, et pullis [Col. 0419B] corvorum invocantibus eum. Jumentorum et pecorum nomine significatur multitudo plebis, quae necessario cibo non fraudatur: et dum spiritalium est particeps, fit minister carnalium, ut impleatur illud Apostoli, Quis pascit gregem, et de lacte gregis non percipit (I Cor. IX, 7)? Dispensatio igitur misericordiae Dei, non tantum ad Israeliticum genus, sed ad omnium quoque gentium propaginem pertinet. Patres enim idola venerantes corvorum habuere figuram, mortua et immunda sectantes: quorum pulli, id est, 526 filii, Deum verum invocant, et sancti Spiritus pascuntur alimonia; quia parentibus non invocantibus, Deum, sed in sua obduratione manentibus, credidit posteritas quod ignoravit antiquitas.

(Vers. 10, 11.) Non in fortitudine equi voluntatem [Col. 0419C] habebit, nec in tabernaculis viri beneplacitum est ei. Beneplacitum est Domino super timentes eum, et in eos qui sperant in misericordiam ejus. In equi potentia superbiae indicatur elatio, quae Deo semper odiosa est. Tabernacula quoque sublimia et magnifica divitiarum manifestant tumorem, in quibus nihil approbat Deus, qui superbis resistit, humilibus autem dat gratiam (Jac. IV, 6). Non enim illi placent nisi mites et pauperes spiritu, ad hoc timentes Dominum, ut sperent in misericordiam ejus. Ille est enim utilis timor, qui spe erigitur, non qui desperatione demergitur.



PSALMUS CXLVII.

(Vers. 12.) Lauda, Jerusalem, Dominum, lauda Deum tuum, Sion. Cum in titulo psalmi Aggaei et Zachariae prophetarum nomina praenotentur, [a 1Kb] quos [Col. 0419D] in Babylonia cum populo suo captos esse non dubium est (I Esdrae VI, 14), et reparationem ejus civitatis Jerusalem praevidisse, ac sicut facta est denuntiasse, intelligitur cohortatio psalmi ita ad universam Ecclesiam pertinere, ut omnes cives et filii Jerusalem in praesenti vita, quadam se vinctos captivitate cognoscant, et consolationem de spe futurae libertatis accipiant. Nemo enim sanctorum sine laboribus ac molestiis potest praesens tempus exigere: et in quadam captivitate se esse sentiunt, cum exsurgentibus scandalis (Gal. V, 17), et manentibus [b 1Kb] inter spiritum [Col. 0420A] carnemque discordiis, non omnia quae volunt faciunt (Rom. VII, 15), et multa adversa patiuntur. Recte ergo spe futurorum bonorum ipsam Jerusalem hortatur vox prophetica in laudem et gloriam Dei, ut cum sanctis angelis, quorum adipiscitur indivisam societatem, in gaudiis aeternae pacis exsultet.

(Vers. 13.) Quoniam confortavit seras portarum tuarum. Conclusio Jerusalem, et serarum ejus confirmatio, securitatem indicat [c 1Kb] incommutabilium gaudiorum, quia nullius mali ad bona patebit introitus, neque inde ullus justorum timebit excludi. Benedixit filios tuos in te. Extra Jerusalem nulla benedictio est, quia non sanctificatur nisi qui Ecclesiae, quae est Christi corpus, unitur.

(Vers. 14.) Qui posuit fines tuos pacem, et adipe [Col. 0420B] frumenti satiat te. 527 Nulla eam civitatem bella perturbant, quae pacis est septa limitibus; nec aliquid patitur inquietum, in qua nihil est a Dei voluntate diversum. Ne autem tranquillitas istius pacis aliqua indigentiae necessitate turbetur, adeps ei panis indeficiens ministratur; ut justitiae cibus sit in epulis, qui fuit in desideriis. Beati enim qui esuriunt et sitiunt justitiam, quoniam ipsi saturabuntur (Matth. V, 6).

(Vers. 15.) Qui emittit verbum suum terrae, velociter currit sermo ejus. Verbi missio Christi est incarnatio: cujus Evangelio currente per omnem terram, omnium gentium fit vocatio, praeveniente gratia Dei credentium fidem. Nihil est velocius et scientia et opera Dei, qui quae futura sunt et novit et fecit, et quae nondum sunt orta, jam apud illum sunt praeordinata.

[Col. 0420C] (Vers. 16.) Qui dat nivem sicut lanam, nebulam sicut cinerem spargit. Valent quidem ista ad opimandam terram, secundum litterae superficiem, quia et nubes [Forte nives] decidentes habent vellerum speciem, et nebularum ros non aliter quam cinis spargitur, atque ex eo terra pinguescit. Sed sublimius in his gratiae Dei opera sentiuntur, per nivium vellera vocatione gentium figurata, quae ad conficiendum vestimentum Christi, quod est Ecclesia, in unum confluit, et in idipsum tota contexitur, non habens maculam aut rugam (Ephes. V, 27), sed in illa puritate mansura, quae aeterna glorificatione resplendeat, sitque in ea compage, de qua dicitur, Dominus amictus lumen sicut vestimentum (Ps. CIII, 2). Ad quod [Col. 0420D] significandum pertinuit quod vestis Christi transfigurati in monte, sicut nix legitur refulsisse (Matth. XVII, 2). Per nebulam autem caligo ignorantiae, quae ad poenitentiae cinerem confugit, indicatur. Non enim quisquam ante vocationem dici justus potest, quoniam Filius hominis non venit justos eligere (Matth. IX, 13), sed peccatores et impios salvos facere (I Tim. I, 15).

(Vers. 17.) Qui mittit crystallum suum sicut frusta panis; ante faciem frigoris ejus quis subsistet? Nives antiquitus obduratae convertuntur in crystallum: quo [Col. 0421A] significantur lapidea corda infidelium, quae gelu nimiae vetustatis obstricta, nullum calorem sancti Spiritus receperunt. Sed tam potens est gratia Dei, ut tam annosam glaciem faciat superno igne fervescere, et eos qui crystallino frigore fuerant obdurati, afflatu suo faciat concalescere; ut etiam ipsi qui vitae cibum nesciebant, panem verbi incipiant ministrare: sicut in beato Paulo factum est (Act. IX, 1, etc.), qui cum esset credentium persecutor, factus est Evangelii praedicator. Quis autem poterit subsistere, quem ab hoc frigore non liberavit Christus (Luc. XII, 49)? qui venit ignem mittere in terram, et ad fervorem fidei, quod gelu infidelitatis obtorpuerat, excitare.

528 (Vers. 18.) Emittet verbum suum, et liquefaciet ea; flabit spiritus ejus, et fluent aquae. Verbo evangelicae [Col. 0421B] praedicationis obduratio infidelium solvitur, ut fiat hoc quod alibi dictum est, Rupit petram, et fluxerunt aquae (Ps. CIV, 40). Flante autem Spiritu, calor charitatis emittitur, ut terram sitientem flumina rigent, et in aridis cordibus fiat fons aquae salientis in vitam aeternam (Joan. IV, 14).

(Vers. 19.) Annuntians verbum suum Jacob, justitias et judicia sua Israel. Dans scilicet intellectum vocatis et justificatis, quia omnes ex quibuslibet gentibus electi, Jacob et Israel nuncupantur; et discunt omnia Dei justa esse judicia, nec aliquid ab eo fieri, unde possit ignorantia humana causari: quia abundarent etiam circa justos [a 1Kb] causae ultionum, nisi justitiam suam misericordia temperaret.

(Vers. 20.) Non fecit taliter omni nationi, et judicia [Col. 0421C] sua non manifestavit eis. Altitudinem divitiarum sapientiae suae (Rom. XI, 33) nulli genti Deus voluit esse perspicuam, neque cuiquam nationi judiciorum secreta patuere. Sed ex omnibus gentibus una est gens, unus est populus, qui se ab aeterna perditione non suis meritis, sed Dei gratia intelligit liberari, et unumquemque fidelium ministrum misericordiae Dei, ut quod in ipsis factum est, etiam in aliis fiat, et in unitatem confluat universa dispersio.



PSALMUS CXLVIII.

(Vers. 1.) Laudate Dominum de coelis, laudate eum in excelsis. Populus Dei, cujus conversatio est in coelis (Philip. III, 20), et cujus spes in Domino Deo ipsius (Psal. CXLV, 5), ad supernam Jerusalem pertinens, et de aeterna sanctorum angelorum societate [Col. 0421D] jam gaudens, exsultat in Spiritu Dei, et universam creaturam in laudem accendit Creatoris: non quia omnia irrationabilia et sensu carentia possunt Deum propria confessione laudare, sed quia nihil est in universitate rerum, a summis usque ad infima, quod non sua aequalitate naturae potentiam sui protestetur auctoris. Duarum proprie creaturarum est tota ista laudatio, angelicae scilicet et humanae, quae hunc affectum ex totius mundi consideratione concipiunt, ut cum laudatoribus Dei ipsa laudis materia Deum laudare dicatur. Quia ergo in hoc officio coelestia [Col. 0422A] obtinent principatum, merito ipsis primitus dicitur, ut de excellentia dignitatis ac pulchritudinis suae in Domino glorientur.

(Vers. 2-5.) Laudate eum, omnes angeli ejus, laudate eum, omnes virtutes ejus. Laudate eum, sol et luna, laudate eum, omnes stellae et lumen. 529 Laudate eum, coeli coelorum; et aquae quae super coelus sunt, laudent nomen Domini. Nihil est in sublimitate coelesti quod non pulchrum atque mirandum sit, et quia omnia in Creatoris sui concinunt laudem, non quasi cessantibus ab inferioribus dicitur, ut in confessionem divinae laudis exsurgant, sed ut homo inspiratus ostendat sibi placere quod faciunt, et eo se per spem fidei delectari, ad quod per exhortationes promissionum Dei etiam ipse provehetur. Cum autem Dominus [Col. 0422B] Jesus Christus Verbum sit Dei, in nullo Patris laude discernitur, dicente psalmo: Quoniam ipse dixit, et facta sunt; ipse mandavit, et creata sunt. Quod enim Deus dicit, Verbo dicit: et Verbum per quod facta sunt omnia (Joan. I, 3), mandatum dicentis exsequitur.

(Vers. 6.) Statuit ea in aeternum, et in saeculum saeculi; praeceptum posuit, et non praeteribit. Omnia quae ad coelestem beatitudinem sunt creata, hanc plenitudinem sui officii susceperunt, ut in Dei laudatione permaneant: cui operi etiam natura humana sociatur, propter quod Apostolus dicit, Quae sursum sunt sapite, non quae super terram. Quae sursum sunt quaerite, ubi Christus est in dextera Dei sedens (Coloss. III, 1 et 2). Bene ergo spiritalis quisque devotioni se [Col. 0422C] coelestium jungit, et in consideratione totius creaturae laudat artificem, ut pro modulo suo jam faciat quod sine fine factura est.

(Vers. 7, 8.) Laudate Dominum de terra, dracones, et omnes abyssi. Ignis, grando, nix, glacies, spiritus procellae, qui faciunt verbum ejus. Terrae nomine appellantur quae vicina sunt terrae, et quidquid hoc nubilo aere aut humidum in rore, vel pluviis, aut in nive, et grandine glaciale, aut in procellis turbidum, vel in coruscationibus apparet ignitum, terrae et abyssi appellatione perstringitur. Quorum nihil fortuitis motibus subjacet, et singula [b 1Kb] quaeque ejus legibus serviunt, qui ut vult, de omnibus atque in omnibus, secundum causas occultae rationis operatur.

[Col. 0422D] (Vers. 9, 10.) Montes et omnes colles, ligna fructifera, et omnes cedri. Bestiae, et omnia pecora, serpentes et volucres pennatae. Nihil horum non in magna sapientia factum est (Ps. CIII, 24); et ideo quaedam perstringuntur, ut universitatis Creator in omnibus praedicetur.

(Vers. 11, 12.) Reges terrae, et omnes populi; principes, et omnes judices terrae. Juvenes et virgines, seniores cum junioribus laudent nomen Domini. In multitudine hominum diversitas est graduum, differentia sexuum et dissimilitudo meritorum; sed in Dei [Col. 0423A] laudibus omni ordini atque aetati una materia est. Tota enim 530 in Christo Ecclesia unum corpus est, et quod recte agit quaelibet portio, tota sibi bene vindicat plenitudo.

(Vers. 13, 14.) Quoniam exaltatum est nomen ejus soltus. Confessio ejus super coelum et terram, et exaltavit cornu populi sui. Super omnia enim [a 1Kb] et omnium conditor, et unius auctoris laus est quidquid in universitate laudabile est; quod ipsa rerum pulchritudo multiformi confitetur ornatu. Ab ipso ergo est honor sanctorum ejus, et ipsos exaltat cornu populi sui, quoniam qui magna contulit per naturam, ipse dat majora per gratiam. Hymnus omnibus sanctis ejus, filiis Israel, populo appropinquanti sibi. Hymnus est canticum quo laudatur Deus, et quo utuntur [Col. 0423B] omnes sancti ejus omnesque filii Israel, non illi qui frustra carnali semine gloriantur: sed qui per illam qua Abraham placuit fidem nati, veri sunt filii Israel (Rom. IX, 7 et 8), appropinquantes Deo per ipsum qui est via, veritas et vita (Joan. XIV, 6).



PSALMUS CXLIX.

(Vers. 1.) Cantate Domino canticum novum; laudatio ejus in Ecclesia sanctorum. Bene laudantes Dominum canticum novum, cantant, non in vetustate carnis, sed in spiritus novitate viventes: ut laus Dei in sanctorum Ecclesia celebretur, quae sibi ex fide, et moribus, et charitate concordat: nam sine hac parilitate nulla est canentium suavitas, nec est modulatio concinens, ubi est fides ac vita dissentiens.

(Vers. 2.) Laetetur Israel in eo qui fecit ipsum, et [Col. 0423C] filii Sion exsultent super regem suum. Qui sunt veri Israelitae, ipsi sunt filii Sion, sive Jerusalem: utrumque enim nomen unius est civitatis (Hebr. XII, 22), quae constat ex angelis et hominibus, ad eamdem societatem per fidem, et spem, et charitatem de longinqua peregrinatione tendentibus. Qui ergo [b 1Kb] spe credit, spe gaudeat, quia Deus est novi populi et creator, et redemptor, et rector.

(Vers. 3.) Laudent nomen ejus in choro, in tympano et psalterio psallant ei. Chori nomine concordia significatur laudantium, quorum voces nisi fuerint consonae, placere non possunt. Rationalis itaque cantus, cujus tota est in fide et charitate modulatio, neque in moribus, neque in confessione dissideat; sed bene utatur psalterio et tympano, diligens Deum, [Col. 0423D] diligens proximum: et in tympano et psalterio manus concinat voci; et impleatur opere quod ore cantatur. In tympani autem et chordarum extensione crucifixio carnis accipitur, quia nervi quanto plus fuerint extensi, tanto acutius sonant.

[Col. 0424A] 531 (Vers. 4.) Quia beneplacitum est Domino in populo suo, et exaltavit mansuetos in salutem. Quid tam benignum, quam est Dominus in populo suo, quem dignatur convertere aversum, suscipere correctum, juvare pugnantem, et coronare vincentem? Dabit enim exsultationem humilibus, et inde eriguntur mansueti, unde premuntur elati.

(Vers. 5.) Exsultabunt sancti in gloria, laetabuntur in cubilibus suis. Exsultatio sanctorum non in divitiis, non in honoribus, neque in ulla est prosperitate terrena: sed in cubilibus suis, id est, in conscientia bona, quam tamen non sibi, sed gratiae Dei ascribunt; ne sint de hominibus sibi placentibus, sed sint de his qui in Christo gloriantur.

(Vers. 6.) [c 1Kb] Exaltationes Dei in faucibus eorum, et [Col. 0424B] gladii ancipites in manibus eorum. Gratias agentes Deo de omnibus profectibus suis, ipsum exaltant, et ad ipsum referunt quod ei placere noverunt, habentes in manibus sermones Dei, qui est gladius bis acutus (Apoc. I, 16), efficax et carnales affectus dividere, et peccata resecare (Hebr. IV, 12).

(Vers. 7.) Ad faciendam vindictam in gentibus, objurgationes in populis. Potestas verbi, quo infidelium corda feriuntur, non solum praesidentibus data est, sed omnibus etiam discipulis veritatis, qui possunt arguere errantes, et increpatione sua devios revocare.

(Vers. 8.) Ad alligandos reges eorum in compedibus, et nobiles eorum in vinculis ferreis. Potentes mundi, et reges ac nobiles, nisi Deum timeant, quem [Col. 0424C] timebunt? Sed praedicatur illis Evangelium Christi, et percutiuntur framea bis acuta: annuntiatur illis judicium, et auditis aeternis suppliciis sinistrorum, ligantur, et compedes sapientiae (Eccli. VI, 25) ab initio [d 1Kb] amoris accipiunt, ut dura praecepta molliant voluntatem, [e 1Kb] et fit obedientibus blandum, quod asperum videbatur aversis.

(Vers. 9.) Ut faciant in eis judicium conscriptum: gloria haec est omnibus sanctis ejus. Omnium sanctorum gloria haec est, ut totus mundus subjiciatur Deo et divinis legibus, quarum justitia uniformiter ubique conscripta est, simili observantia serviatur. Ad hoc enim utuntur in omnibus gentibus spiritus potestate, ut ubique cantetur canticum novum, et omnis lingua confiteatur quoniam Dominus Jesus Christus in gloria [Col. 0424D] est Dei Patris (Philip. II, 11).



532 PSALMUS CL.

(Vers. 1, 2.) Laudate Dominum in sanctis ejus. Ad confessionem pertinet gratiae, Dominum in sanctis suis laudare, cujus habent sanctificatione quod [Col. 0425A] sancti sunt. Unde in alio psalmo dicitur, Mirabilis Deus in sanctis suis (Psal. LXVII, 36); ut quidquid in illis virtutum atque meritorum est, totum ad Dei gloriam referatur. Laudate eum in firmamento virtutis ejus. Laudate eum in potentatibus ejus; laudate eum secundum multitudinem magnitudinis ejus. Omnia ista instrumenta laudum Dei, ipsi sancti sunt, per quos ad Deum multiplex sonus concinentis confessionis emittitur; et ideo in omnibus eorum officiis laudatur Deus, quia omnis canentium motus, ejus Spiritu quem praedicat, animatur.

(Vers. 3.) [a 1Kb] Laudent igitur eum in sono tubae. Propter excellentissimam Evangelii in Christo declarationem. In omnem enim terram exiit sonus eorum, et in fines orbis terrae verba eorum (Psal. XVIII, [Col. 0425B] 5). Laudent eum in psalterio et cithara. De superioribus scilicet et inferioribus, tamquam eum qui fecit coelum et terram: ut psalterio coelestia, cithara autem terrena laudentur: quia cavum illud lignum supra quod chordarum resultat extensio, in psalterio superius, in cithara habetur inferius.

(Vers. 4.) Laudent eum in tympano et choro. Dum [Col. 0426A] ad similitudinem tympani, quod de sicco extensoque fit corio, ad confessionem Dei sensus mutae carnis aptantur, et ad speciem chori societas canentium in omni modulatione [b 1Kb] concordet, ut nihil diversum do eo cui canitur, sentiatur. Laudate eum in chordis et organo; id est, in quolibet instrumento musico, quod vel pulsu potest sonare, vel flatu.

(Vers. 5.) Laudent eum in cymbalis bene sonantibus. Dum unusquisque honoratur a proximo, non a seipso. Cum autem dicitur, Laudate eum in cymbalis jubilationis, evidenter ostenditur per omnia opera musica non corporeos sonos, sed affectus animi designatos, siquidem nulla ratio sinat ut jubilatio esse possit in cymbalis, nisi ipsa cymbala ad motus animi transferantur: cum enim mens coeptas Dei laudes [Col. 0426B] verbis non potest explicare, admiratio ejus similis fit jubilationi, 533 quae in eo miratur sono qui nullis syllabarum comprehenditur articulis. Nihil ergo extra ipsos sanctos, quibus laus Dei indicitur, cogitetur, nec vile aliquid spiritalibus 534 officiis sentiatur. Et quia sapere secundum carnem mors est, omnis spiritus laudet Dominum. ALLELUIA.



[SENTENTIAE.]




[Col. 0425]
ADMONITIO IN S. PROSPERI LIBRUM SENTENTIARUM EX AUGUSTINO DELIBATARUM.

Ea erat sancti Prosperi in Augustinum singulasque doctrinae ab ipso variis in libris traditae partes propensio, is zelus, ut cum hunc solum pene auctorem doctoremque a puero sibi sequendum proposuisset, omnia ejus dictata sibi quanta potuit diligentia comparaverit, et eo studio quo major inveniri nequeat, animi penetralibus imbuerit. Sed ne tot tantarumque rerum sibi subreperet oblivio, immo ut coelestes sanctissimi antistitis regulas pro speculo sibi essent, regendisque singulis vitae passibus inservirent, quae fusius scripta legerat, sedulisque curis fuerat meditatus, ea in summam quamdam, brevesque quasi sententias, memoriae juvandae renovandaeque gratia collegit. Quo in opere non suis tantum profectibus, sed et aliorum omnium utilitati mirum in modum consuluisse invenitur. Ex his enim qui Augustini Opera legerint, doctrinam ejus sub uno veluti conspectu exhiberi sibi gratulantur; qui vero in iis adhuc rudes et inexperti, eorum prolixitate deterrerentur, brevi ista tam sublimis tamque solidae doctrinae quasi tabella, ad sedulam ipsorum lectionem accenduntur. In hoc autem libro ea maxime quae morum aedificationem promoverent collegisse videtur, quamquam non pauca, praesertim sub finem libri, etiam de praecipuis magisque arcanis religionis fideique nostrae mysteriis non praeterierit.

Quia vero sunt haec in plerisque ita brevia, ut aliquid pleniori eorum intellectui apud nonnullos homines defuturum videri posset, ideo notata exhibentur in margine loca ipsa in quibus eadem stylo diffusiori scripta habentur, et unde breves istae sententiae sunt excerptae. Quae nos in Appendicis secunda parte exhibenda duximus, ne lector aliorum librorum vel indigus, vel forte consulendorum piger, hic lectorum fructu omni modo privaretur.

De hoc opere notarunt eruditissimi Operum sancti Augustini editores monachi Sangermanenses Benedictini in Appendicis tomi X parte tertia; pag. 323, sententias in editis codicibus trecentas et nonaginta contineri. Priores triginta septem, aliasque inter subsequentes per paucas decerptas esse ex ipsius Prosperi Commentariis in Psalmos; caeteras autem ex Operibus Augustini, cujus sancti doctoris, cum verba nonnumquam mutata esse deprehendamus (subjiciunt illi provide), eam ob causam optimum factu judicamus, si moneamus ut inspiciantur ea loca e quibus mens Augustini magis est expressa quam dictio. Id vero praestamus, e regione hujus generis sententiarum ascripto verbo, VIDE. Colbertinus codex notatus 323 (quod unum istius libri exemplar manu scriptum reperire nobis licuit, nec ipsum admodum vetus) sententias septuaginta sex, non plures repraesentat, scilicet octodecim primas, et omissa decima nona, vigesimam, vigesimam primam, et alias ex subsequentium serie selectas, cum hacce ad illas praevia annotatione: Prosper iste Equitaneus fuit, Tolonensis civis, qui, relictis rebus saecularibus, ad divina se omnino negotia transtulit, et quasdam ex beati Augustini sententiis carpens, istum librum composuit, etc. Plures ex hoc libro sententiae inter Arausicani secundi concilii canones relatae sunt; et permultae sub nomine Prosperi citantur a Floro seu Beda Vulgato in Paulum. Quibusdam etiam ex his sententiis usus est ille, qui Zephyrini, Callisti I et aliorum Romanorum pontificum decretales epistolas confinxit. Hactenus doctissimi viri, quibus tot nominibus obstricta studiosorum multitudo.

Iidem viri doctissimi cum hunc Sententiarum Prosperi librum rursus excudi in fine tomi decimi Operum sancti Augustini curarent, observarunt in quibusdam libris sententias numerari octoginta octo, in aliis vero nonaginta, supra trecentas, cujus varietatis cum originem non notarint, nos, re examinata, hinc ortam animadvertimus, quod in editionibus Augustiniana prioribus bis notati reperiantur numeri duo, in aliis 336 et 337 (Lugdun., Lov. et Duac.), in aliis vero 340 et 341 (Coloniensi et hac recentioribus).

[Col. 0427] Nos autem quibus, praeter codicem illum Colbertinum, fas fuit alios duos, tam per viros ad praestandum studiosis omnibus beneficium paratissimos, quam per nos ipsos consulere, videlicet Remigianum unum, id est, qui est archimonasterii sancti Remigii Remensis ordinis S. Benedicti; alterum Joliensem, qui scilicet alias fuerat viri clarissimi Claudii Joli praecentoris et canonici Ecclesiae Parisiensis, nunc ex ejus legato factus est venerabilis capituli ejusdem Ecclesiae; horum ope numerum sententiarum ad 392 crescere posse judicavimus, annotatis tamen priorum editionum numeris, ne quid lectoribus ex hac mutatione incommodi crearetur.

Cum denique, ex dicendis infra in admonitione Epigrammatis S. Prosperi praefigenda, conjici possit haec carmina ab ipso circa tempus concilii Chalcedonensis anno 451 habiti, fuisse composita, in hisque easdem quae hic sunt ut plurimum sententias, strictae orationis limitibus inclusas observare non sit arduum hinc istum quoque Sententarium librum huic, ut verisimile nobis videtur, praevium, circa idem tempus concinnatum arbitramur.




[Col. 0427]
S. PROSPERI AQUITANI SENTENTIARUM EX OPERIBUS S. AUGUSTINI DELIBATARUM LIBER UNUS [a 1Kb] . (C)



I. [b 1Kb] Quae sit vera innocentia.
[Col. 0427A]

543 Innocentia vera est, quae nec sibi nec alteri nocet: quoniam qui diligit iniquitatem, odit animam suam. Et nemo non prius in se quam in alterum peccat (Aug. in psal. C, 2; Prosp. in eumdem ps.).



II. De hominibus diligendis.

Sic diligendi sunt homines, ut eorum non diligantur errores; quia aliud est amare quod facti sunt, aliud odisse quod faciunt (Aug. in ps. C, 5; Prosp. in eumdem ps.).



III. De vera aeternitate.

Vera aeternitas et vera [c 1Kb] immutabilitas non est nisi in deitate Trinitatis, cui quod est esse, [d 1Kb] perpetuum est: quia natura initio carens, incremento [Col. 0427B] non indigens, sicut nullum finem, ita nullam recipit mutabilitatem. Creaturae autem, [e 1Kb] etiam illae quibus Deus aeternitatem dedit vel daturus est, non penitus omnis finis alienae sunt, quia non sunt extra commutationem, dum finis illis est, et temporalis institutio, et localis motio, et ipsa in augmentum sui facta mutatio (Prosp. in psal. CI, 18).



IV. De patientia Dei.

Patientia Dei, [f 1Kb] qua parcit contemptus, parcit etiam negatus, et magis vult vitam peccatoris quam [Col. 0428A] mortem, eruditio est poenitudinis, 544 et oblatio correctionis: nec ulla ipsius opera misericordia vacant, quando homini et indulgentia consulit, et flagello (Aug. in psal. CII, 8; Prosp. in eumd. ps.).



V. [g 1Kb] De ultione Dei.

Divina bonitas ideo maxime irascitur [h 1Kb] in hoc saeculo, ne irascatur in futuro; et misericorditer adhibet temporalem severitatem, ne aeternam juste inferat ultionem (Prosp. in psal. CII, 9).



VI. [i 1Kb] De vera Dei laudatione

Vera est confessio benedicentis, cum idem sonus est et oris et cordis. Bene autem loqui et male vivere nihil aliud est quam sua se voce damnare (Prosp. in psal. CII, 21).



VII. De virtute charitatis.

[Col. 0428B] [j 1Kb] Dilectio Dei et proximi propria et specialis virtus est piorum atque sanctorum, cum caeterae virtutes et bonis et malis possint esse communes (Aug. in psal. CIII, 3; Prosp. in eumd. ps.).



VIII. De doctrina apostolica.

Doctrina apostolica [k 1Kb] tam salubris tamque vitalis est, ut pro capacitate utentium neminem sui [l 1Kb] relinquat exsortem: quia sive parvuli, sive magni, sive infirmi, sive fortes, habent in ea [m 1Kb] unde alantur et unde satientur (Prosp. in psal. CIII, 11).



IX. De quaerendo Deo.
[Col. 0429A]

Deum quaerens, gaudium quaerit. Sic ergo quaerat, ut non in se, sed in Domino gaudeat. 545 Accedendo enim ad Deum, illuminatur ignorantia [a 1Kb] ipsius, et corroboratur infirmitas, data sibi et intelligentia qua videat, et charitate qua ferveat (Prosp. in psal. CIV, 4).



X. De fastidio spiritali.

Sicut corpori noxium est corpoream escam non posse percipere, ita animae periculosum est spiritales delicias fastidire (Prosp. in psalm. CVI, 18).



XI. [b 1Kb] De bonorum et malorum finibus.

Numquam multi sunt [c 1Kb] qui ad non esse tendunt. Quid enim tam est obnoxium paucitati quam quod est debitum perditioni (Prosp. in psalm. CVI, 39)?



XII. [d 1Kb] De tranquillitate ultionis Dei.
[Col. 0429B]

Non concupiscit Deus poenam reorum, tamquam saturari desiderans ultione; sed quod justum est cum tranquillitate decernit, et recta voluntate disponit, ut etiam mali non sint inordinati (Prosp. in psal. CVIII, 5).



XIII. De bono intellectu.

Bonum intellectum habet qui [e 1Kb] quod faciendum est, recte intelligit et facit. Alioqui talis est sine opere intelligentia, qualis sine timore sapientia, [f 1Kb] cum scriptum sit: Initium sapientiae timor Domini (Prosp. in psalm. CX, 10).



XIV. De requie adhuc in carne [g 1Kb] viventis.

Habet [h 1Kb] et in hac vita requiem suam anima quae de morte infidelitatis exempta est, et non ab operibus [Col. 0429C] justitiae, sed ab iniquitatis se abstinet actione: ut vivens Deo, et mortua mundo, in humilitatis et mansuetudinis [i 1Kb] placida tranquillitate requiescat (Prosp. in psalm. CXIV, 8).



XV. De vovendo [j 1Kb] Deo.

Quisquis bene cogitat [k 1Kb] quae Deo voveat et quae vovendo persolvat, seipsum voveat et reddat. Hoc exigitur, hoc debetur. Imago Caesaris reddatur Caesari, imago Dei reddatur Deo (Luc. XX, 25). Sed sicut videndum [Col. 0430A] est [l 1Kb] quid offeras et cui offeras, ita etiam considerandum est ubi offeras: quia veri sacrificii extra catholicam Ecclesiam locus non est (Prosp. in psalm. CXV, 8).



XVI. De justitia et gratia.

Duae sunt retributiones justitiae, cum aut 546 bona pro bonis, aut mala redduntur pro malis. Tertia est retributio gratiae, cum per regenerationem remittuntur mala, et retribuuntur bona. Atque ita manifestatur, quia universae viae Domini misericordia et veritas. Illam autem retributionem impiorum qua pro bonis mala [m 1Kb] retribuuntur, Deus nescit; qui nisi retribueret bona pro malis, non essent quibus [n 1Kb] retribueret bona pro bonis (Aug. serm. 7 in psalm. CXVIII; Prosp. in eumd. ps. 17).



XVII. De supernae patriae civibus.
[Col. 0430B]

Omnis qui ad supernam pertinet civitatem, peregrinus est mundi, et dum temporali utitur vita, in patria vivit aliena, ubi inter multa illecebrosa et multa fallacia, Deum nosse et amare paucorum est, [o 1Kb] quibus sit praeceptum Domini lucidum, illuminans oculos (Psalm. XVIII, 9), ut nec in Dei, nec in proximi [p 1Kb] charitate fallantur (Prosp. in psalm. CXVIII, 19).



XVIII. De carnis cupiditate vincenda.

Nemo est cujus animam corruptibile corpus et inhabitatio terrena non aggravet (Sap. IX, 15). [q 1Kb] Sed adnitendum est ut carnis cupiditates spiritus vigore superentur, et interior homo, qui semper sibi sentit resisti, semper se divino auxilio exspectet adjuvari [Col. 0430C] (Prosp. in psalm. CXVIII, 25).



XIX. De angusta vitae [r 1Kb] via.

Angusta est via quae ducit ad vitam (Matth. VII, 13); et tamen per ipsam nisi dilatato corde non curritur: quia iter virtutum, quo gradiuntur pauperes Christi, amplum est [s 1Kb] fidelium spei, etiamsi arctum sit infidelium vanitati (Prosp. in psalm. CXVIII, 35).



XX. De praemio [t 1Kb] Christianae religionis.

Hoc affectu et desiderio colendus est Deus, ut sui [Col. 0431A] cultus ipse sit merces: nam qui Deum ideo colit ut aliud magis quam ipsum promereatur, non Deum colit, sed illud quod assequi concupiscit (Aug. serm. 11 in psalm. CXVIII, 6; Prosp. in eumd. psalm., 36).



XXI. De occultis non judicandis.

De occultis cordis alieni temere judicare peccatum est, et eum [a 1Kb] cujus non videntur opera nisi bona, iniquum est ex suspicione reprehendere; cum eorum quae homini sunt 547 incognita, solus Deus judex sit justus, qui et inspector est verus (Zephirini ep. 1; Prosp. in psalm. CXVIII, 39).



XXII. De adjutorio Dei.

Divini est muneris, cum et recta cogitamus, et pedes nostros a falsitate [b 1Kb] et injustitia continemus. Quoties enim bona agimus, Deus in nobis atque nobiscum, [Col. 0431B] ut operemur operatur (Prosper in psalm. CXVIII, 59; et canon. 9 conc. Araus. II).



XXIII. De passionibus sanctorum [c 1Kb] .

Justo judicio Dei datur plerumque peccatoribus potestas qua sanctos ipsius persequantur: [d 1Kb] ut qui Spiritu Dei juvantur et aguntur, fiant per laborum exercitia clariores (Prosper in psalm. CXVIII, 62).



XXIV. De scientia boni [e 1Kb] .

Non est vera scientia boni, nisi ad hoc comprehendatur, ut agatur: [f 1Kb] non enim utiliter meditatur legem Dei, qui laborat ut memoria teneat quod actione non implet (Prosp. in psalm. CXVIII, 71, 77).



XXV. De amore legis [g 1Kb] .

Qui legem Dei diligit, probat se [h 1Kb] in hominibus iniquis id quod contra legem est odisse, non homines [Col. 0431C] (Prosp. in psalm. CXVIII, 113).



XXVI. De scrutandis mandatis Dei [i 1Kb] .

Mandata Dei scrutari, nisi quieta mens, non potest. Ut ergo religiosum exerceatur studium, abigenda sunt jurgia malignorum (Prosp. in psalm. CXVIII, 115).



XXVII. De proficiendo [j 1Kb] .

Nemo tam eruditus, nemo tam doctus est qui superna illustratione non egeat: [k 1Kb] non enim ita nulla divinorum bonorum augmenta sufficiunt, ut non semper supersit quod mens rationalis et intelligendum desideret et gerendum (Prosp. in psalm. CXVIII, 125).



XXVIII. De duplici opere Dei [l 1Kb] .

Si omnes homines simul consideremus, quorum [Col. 0432A] alii misericordia salvi fiunt, alii veritate damnantur, universae viae Domini, id est, misericordia et veritas, suo fine distinctae sunt. Si autem solos sanctos intueamur, non discernuntur hae viae [m 1Kb] Domini. Individua enim ibi est, et a misericordia veritas, et a veritate misericordia: quia beatitudo sanctorum et de munere gratiae est, et de retributione justitiae (Prosp. in psalm. CXVIII, 151).



XXIX. De observantia pacis [n 1Kb] .

Christianae perfectionis est pacificum esse 548 etiam cum pacis inimicis, spe correctionis, non consensu malignitatis: ut si nec exemplum, [o 1Kb] nec cohortationem dilectionis sequantur, causas tamen non habeant quibus odisse nos debeant (Prosp. in psalm. CXIX, 7).



XXX. De custodia Dei [p 1Kb] .
[Col. 0432B]

Custodit nos Dominus ab omni malo, non ut nihil patiamur adversi, sed ut ipsis adversitatibus anima non laedatur. Cum enim tentatio adest, fit quidam in id quod nos impugnat introitus; [q 1Kb] et cum bono fine, id est, sine vulnere animae, tentatio consummatur, ad aeternam requiem, de profundo temporalis laboris exitur (Prosp. in psalm. CXX, 7).



XXXI. [r 1Kb] De adjutorio Dei.

[s 1Kb] Ad coelestis Jerusalem consortium non ascendunt, nisi qui toto corde profitentur, non proprii operis, sed divini esse muneris, quod ascendunt (Prosp. in psalm. CXXI, 4).



XXXII. [t 1Kb] De odiis mundi in Christianos.

Omnes qui in Christo pie volunt vivere, necesse [Col. 0432C] est ut ab impiis et dissimilibus patiantur opprobria, et despiciantur tamquam stulti et insani, qui [u 1Kb] praesentia bona perdant, et invisibilia sibi ac futura [v 1Kb] promittant. Sed haec despectio et irrisio [x 1Kb] in impios retorquebitur, cum et abundantia eorum in egestatem, et superbia transierit in confusionem (Prosp. in psalm. CXXII, 3).



XXXIII. [y 1Kb] De patientia fidelium.

Tota fidelium salus, tota patientiae fortitudo, ad eum qui in sanctis suis est mirabilis referenda est: quia nisi in illis Dominus esset, furori impiorum fragilitas humana succumberet (Prosp. in psalm. CXXIII, 5).



XXXIV. De obsequiis debitis.

Ita et a plebibus principes, et a servis domini sunt [Col. 0433A] ferendi, ut sub exercitatione tolerantiae sustineantur temporalia, et sperentur aeterna. Auget enim [a 1Kb] merita virtutis, quod propositum non violat religionis (Prosp. in psalm. CXXIV, 3).



XXXV. [b 1Kb] De toleranda varietate mundana.

Recti corde de praeceptis Dei et constitutionibus non queruntur: quia justum est omnia aequanimiter accipi, quae judicaturus [c 1Kb] voluit tolerari (Prosp. in psalm. CXVIII, 4).



XXXVI. De aedificatione domus Dei.

549 Omnis sancti aedificii status, sicut Deo [d 1Kb] operante proficit, ita Deo custodiente consistit. Quoniam tunc utilis praepositorum custodia est, cum Spiritus Dei populo suo praesidet, et non solum greges, sed etiam ipsos dignatur custodire pastores [Col. 0433B] (Prosp. in ps. CXXVI, 1).



XXXVII. De aeternis gaudiis.

Aeternae civitatis aeterna sunt gaudia, [e 1Kb] et stantium dierum [f 1Kb] perpes infinitas nec variabitur, nec labetur: quia incommutabili pace potientur, quorum omnium erit bonum, quod fuerit etiam singulorum (Prosp. in ps. CXXVII, 5).



XXXVIII. De lege charitatis.

Lex Christi [g 1Kb] perfectio charitatis est, qua Deus proximusque diligitur, et per quam dicitur Conditori legis, [h 1Kb] Dimitte nobis debita nostra sicut et nos dimittimus debitoribus nostris. (Matth. VI, 12.) Bene enim exspectat promissionem Dei, qui mandata ejus exsequitur; nec frustra sperat parcendum peccatis suis, qui ignoscit alienis (Prosp. in ps. CXXIX, 4).



XXXIX. De jussionibus Dei.
[Col. 0433C]

Nihil Deus jubet quod sibi prosit, sed illi cui jubet. Ideo verus est Dominus, qui servo non indiget, et quo servus indiget (Aug. ep. 138, ad Marcellin., num. 6).



XL. [i 1Kb] De intemporali scientia Dei.

Id quod in tempore novum est, non est novum [j 1Kb] apud Deum, qui condidit tempora, et sine tempore habet [k 1Kb] omnia, quae suis quibusque temporibus, pro eorum varietate, distribuit (Aug. ibid., n. 7).



XLI. De providentia Dei.

Mutabilium dispositionem [l 1Kb] immutabilis ratio continet, ubi sine tempore simul sunt, quae in temporibus non simul fiunt, quia tempora non simul currunt (Aug. ibid., n. 8).



XLII. De impunitate peccantium.
[Col. 0434A]

Nihil infelicius est felicitate peccantium, [m 1Kb] qua poenalis nutritur impunitas, et mala voluntas velut hostis interior roboratur (Aug. ibid., n. 14).



XLIII. De legis littera [n 1Kb] .

Legis littera, quae docet non esse peccandum, si Spiritus vivificans desit, occidit. [o 1Kb] Sciri enim peccatum facit potius quam caveri: 550 et ideo magis augeri quam minui; quia malae concupiscentiae etiam praevaricatio legis accedit (Aug. de Spir. et Litt. c. 5, 14).



XLIV. De lege et gratia.

Lex data est ut gratia quaereretur: gratia data est ut lex impleretur. Neque enim suo vitio non implebatur, sed vitio prudentiae carnis: quod vitium [Col. 0434B] per legem demonstrandum, per gratiam sanandum fuit (Aug. ibid., c. 19).



XLV. De promissione Dei.

Hoc promittit Deus, quod ipse facit. Non enim ipse promittit et alius facit: quod jam non est promittere, sed praedicere. Ideo non ex operibus, sed ex vocante (Rom. IX, 12; et IV, 4); ne ipsorum sit, non Dei; et merces non imputetur secundum gratiam, sed secundum debitum; atque ita gratia jam non sit gratia (Aug. ibid., c. 24).



XLVI. De fidelium culpis et infidelium bonis.

Sicut non impediunt ab aeterna vita justum quaedam peccata venialia, sine quibus haec vita non ducitur, sic ad salutem aeternam nihil prosunt impio aliqua bona opera, sine quibus difficillime vita cujuslibet [Col. 0434C] pessimi hominis invenitur (Aug. ibid., c. 27).



XLVII. [p 1Kb] De malae voluntatis effectu.

Cum voluntas mala potestatem accipit [q 1Kb] ut efficiat quod cupit, ex judicio Dei venit, apud quem non est iniquitas. Punit enim etiam isto modo: nec ideo injuste, quia occulte. Caeterum iniquus puniri se ignorat, nisi cum [r 1Kb] manifesto supplicio senserit nolens, quantum mali sit quod perpetravit volens (Aug. ibid., c. 31).



XLVIII. De superbia [s 1Kb] .

Omnia vitia in malefactis tantummodo valent: sola superbia etiam in recte factis cavenda est (Aug. lib. de Nat. et Gr. c. 27).



XLIX. [t 1Kb] De impari usu fortunae.

Interest plurimum qualis sit usus, vel earum rerum [Col. 0435A] quae prosperae, vel earum quae dicuntur adversae. Nam bonus temporalibus, nec bonis extollitur, nec malis frangitur: malus autem ideo [a 1Kb] hujusmodi infelicitate punitur, quia felicitate corrumpitur (Aug. lib. I de Civit. cap. 8).



L. De morte sanctorum [b 1Kb] .

Mala mors putanda non est, quam bona vita praecesserit. Non enim facit malam mortem, 551 nisi quod sequitur mortem. Non itaque multum curandum est necessario morituris, quid accidat ut moriantur, sed moriendo quo ire cogantur (Aug. ibid., c. 11).



LI. De puritate [c 1Kb] quam non perdit invitus.

Ita non amittitur corporis sanctitas, manente animi sanctitate, etiam corpore oppresso; sicut amittitur [Col. 0435B] sanctitas corporis, violata animi puritate, etiam corpore intacto (Aug. ibid., c. 18).



LII. De fortitudine tolerantiae.

Major animus merito dicendus est, qui vitam aerumnosam magis eligit ferre, quam fugere; et humanum judicium, [d 1Kb] maximeque vulgare, quod plerumque caligine erroris involvitur, prae conscientiae luce ac puritate contemnere (Aug. ibid., c. 22).



LIII. [e 1Kb] De libera servitute et dominio servili.

Justis quidquid malorum [f 1Kb] ab iniquis dominis irrogatur, non poena est criminis, sed virtutis examen. Nam bonus etiamsi serviat, liber est: malus autem, etsi regnet, servus est; nec unius hominis, sed, quod est gravius, tot dominorum quot vitiorum (Aug. lib. IV de Civ. c. 5).



LIV. De oblatione votorum.
[Col. 0435C]

Nemo quidquam Domino recte voveret, nisi ab ipso acciperet quod voveret (Aug. lib. XVII de Civ. cap. 4, et can. 11 conc. Arausicani II).



LV. De essentia Deitatis.

Omnis substantia quae Deus non est, creatura est, et quae creatura non est, Deus est. Nulla ergo differentia est in Deitate Trinitatis, quoniam quod Deo minus est, Deus non est (Can. 12 conc. Arausicani II).



LVI. Quales nos diligat Deus.

Tales nos amat Deus, quales futuri sumus ipsius dono, non quales sumus nostro merito.



LVII. [g 1Kb] De intemporali opere Dei.

Ordo temporum in aeterna Dei sapientia sine tempore [Col. 0435D] est, nec aliqua sunt apud illum nova, qui fecit quae futura sunt.



LVIII. De principali omnium rerum causa.
[Col. 0436A]

Voluntas Dei est prima et summa causa omnium corporalium spiritaliumque motionum. Nihil enim fit visibiliter et sensibiliter, quod non de invisibili atque intelligibili summi imperatoris aula, aut jubeatur, aut permittatur, secundum ineffabilem justitiam praemiorum, 552 atque poenarum, gratiarum et retributionum, in ista totius creaturae amplissima quadam immensaque republica (Aug. l. III de Trin. c. 4).



LIX. [h 1Kb] De superbia diaboli et Christi humilitate.

Diabolus superbus hominem superbientem perduxit ad mortem; Christus humilis hominem obedientem reduxit ad vitam. Quia sicut ille elatus cecidit, et dejecit consentientem; sic iste humiliatus [Col. 0436B] surrexit, et erexit credentem (Aug. lib. IV de Trin. c. 10).



LX. De spiritalibus augmentis.

In rebus spiritalibus cum minor majori adhaeret, sicut Creatori creatura, illa fit major quam erat, non ille; et hoc est majus esse, quod est melius esse, quia adhaerens creatura Creatori, non mole auctior, sed virtute fit major (Aug. l. VI de Trin. c. 8).



LXI. De ineffabili excellentia Deitatis.

Excedit supereminentia Deitatis non solum visitati eloquii nostri, sed etiam intelligentiae facultatem. Verius enim cogitatur Deus quam dicitur, et verius est quam cogitatur. Non [i 1Kb] parva autem notitiae pars est, si antequam scire possimus quid sit Deus, possumus scire quid non sit (Aug. l. VIII de Trin. c. 2).



LXII. De vera beatitudine.
[Col. 0436C]

Omnes beati habent quod volunt, quamvis non omnes qui habent quod volunt, continuo sint beati. Continuo autem sunt miseri, qui vel non habent quod volunt, vel id habent quod non recte volunt. Propior ergo beatitudini voluntas recta, etiam [j 1Kb] non adepta quod cupit, quam prava, etiamsi quod cupit obtinuit (Aug. l. XIII de Trin. c. 5).



LXIII. [k 1Kb] Quid sit esse cum Deo.

Magna hominis miseria est cum illo non esse sine quo non potest esse. In quo est enim, sine dubio sine illo non est: et tamen si ejus non meminit, eumque non intelligit, neque diligit, cum eo non est (Aug. l. XIV de Trin. c. 12).



LXIV. De incarnatione Verbi Dei.

[Col. 0436D] Divinitas Verbi aequalis Patri facta est particeps mortalitatis nostrae, non de suo, sed de nostro: ut [Col. 0437A] et nos efficeremur participes divinitatis ejus, non de nostro, sed de ipsius (Aug. in ps. CXVIII ser. 16, n. 6; et ser. 19, n. 6).



LXV. [a 1Kb] Quo odio odiendi sint mali.

Perfectum odium est, quod nec justitia, nec scientia caret: id est, ut nec propter vitia 553 homines oderis, nec vitia propter homines diligas. Recte ergo in malis odimus malitiam, et diligimus creaturam: ut nec propter vitium natura damnetur, nec propter naturam vitium diligatur (Aug. l. XIV de Civ. c. 6; Prosp. in ps. CXXXVIII, 22).



LXVI. De labore [b 1Kb] fingentium mendacia.

Difficilia et laboriosa sunt figmenta mendacii. Qui autem verum vult dicere, non laborat; quietiores enim sunt boni quam mali; et absolutoria sunt [Col. 0437B] verba [c 1Kb] veridicorum quam commenta fallacium (Aug. in ps. CXXXIX, n. 13).



LXVII. [d 1Kb] De divinis Scripturis.

Bonae sunt in Scripturis sanctis mysteriorum profunditates, quae ob hoc teguntur, ne vilescant; ob hoc quaeruntur, ut exerceant; ob hoc [e 1Kb] autem aperiuntur, ut pascant (Aug in ps. CXL, n. 1).



LXVIII. [f 1Kb] De oratione Domini.

Orans cum sudore sanguineo Dominus Jesus Christus significabat de toto corpore [g 1Kb] suo, quod est Ecclesia, emanaturas martyrum passiones (Aug. ibid., n. 4; et in ps. LXXXV, n. 1).



LXIX. [h 1Kb] De sacramentorum perceptione.

Sacramentum pietatis in judicium sibi sumit indignus. Bene enim esse non potest male accipienti [Col. 0437C] quod bonum est (Aug. in ps. CXLII, n. 16).



LXX. De laudando [i 1Kb] Deum.

Qui laudat Deum in miraculis beneficiorum, laudet etiam in terroribus ultionum. [j 1Kb] Nam et blanditur et minatur. Si non blandiretur, nulla esset exhortatio; si non minaretur, nulla esset correctio (Aug. in ps. CXLIV, n. 8; Prosp. in eumd. ps., 5).



LXXI. De acceleranda conversione [k 1Kb] .

Remedia [l 1Kb] conversionis ad Deum nullis sunt cunctationibus differenda; ne tempus correctionis pereat tarditate. Qui enim poenitenti indulgentiam [Col. 0438A] promisit, dissimulanti diem crastinum non spopondit (Aug. ibid., n. 11).



LXXII. De humilitate orandi [m 1Kb] .

Rectus est et bene invocat Deum, qui in omnibus malis quae patitur se accusat, non Deum; et in bonis quae facit, non se laudat, sed Deum. Sicut enim repellit Deus peccata sua defendentem, sic recipit confitentem (Aug. ibid., n. 12).



LXXIII. De admiratione creaturarum [n 1Kb] .

554 Mirabilis est fabrica mundi, sed mirabilior fabricator. Et male occupatur creatis, qui [o 1Kb] a Creatore discedit: [p 1Kb] qui si haeserit superiori, inferiora calcabit; ne quod dilexerit contra naturam, convertatur in poenam (Aug. in ps. CXLV, n. 5).



LXXIV. De anima inordinata.

[Col. 0438B] Anima rationalis superioribus inferiora praeponens, non potest regere quod regebat, quia regi [q 1Kb] noluit a quo regebatur (Aug. ibid., n. 5).



LXXV. De poena peccati [r 1Kb] .

Corpus carnis nostrae ornamentum nobis fuit: peccavimus, et compedes inde accepimus, ut vinculis mortalitatis omnis humanarum actionum cursus praepeditetur (Aug. ibid., n. 17).



LXXVI. De ratione [s 1Kb] psallendi.

Recte in Dei laudem psallit, cujus opera cum voco concordant. Nam finito carmine, vox tacet: vita autem in bonis actibus [t 1Kb] permanens, numquam reticet ejus gloriam, quem in se gaudet operari (Aug. in ps. CXLVI, n. 2).



LXXVII. De timore [u 1Kb] .
[Col. 0438C]

Omnia quae timentur, rationabiliter declinantur: Deus sic timendus est, ut ab ipso ad ipsum [v 1Kb] confugiatur [x 1Kb] (Aug. ibid., n. 20).



LXXVIII. De recta sollicitudine [y 1Kb] .

Sicut praepostera securitas in periculum impellit: ita ordinata sollicitudo securitatem parit (Aug. in ps. CXLVII, n. 5).



LXXIX. De virginitate [z 1Kb] .

Virginitas carnis, corpus intactum; virginitas animae, fides incorrupta (Aug. ibid., n. 10)



LXXX. [a 1Kb] De modo habendi.
[Col. 0439A]

Multa nos in facultatibus nostris superflua habere [b 1Kb] probabimur, si necessaria sola retineamus. Nam vana quaerentibus nihil sufficit, et alienorum quodam modo retentor est, qui profutura pauperibus inutiliter habet (Aug. serm. in ps. CXLVII, n. 12; Prosp. in ps. CXLIV, 5).



LXXXI. De cogitationibus [c 1Kb] .

Quomodo aures nostrae ad voces nostras, 555 [d 1Kb] sic aures Dei ad cogitationes nostras. Non potest autem fieri ut [e 1Kb] in mala opera exeant cogitationes bonae, quoniam hoc actione promitur quod corde concipitur (Aug. in ps. CXLVIII, n. 2).



LXXXII. De cantico novo.

Sicut veteris hominis vetus canticum ad temporalia, [Col. 0439B] sic novi hominis novum canticum pertinet ad aeterna; et ita unusquisque cantat ut vivit. Novum autem canticum, carmen est fidei quae per dilectionem operatur (Aug. in ps. CXLIX, n. 1).



LXXXIII. De vera humilitate.

Vera fidelium humilitas est, in nullo superbire, in nullo murmurare; nec ingratum esse, nec querulum, sed in omnibus Dei judiciis gratias Deo agere, Deumque laudare, cujus omnia opera aut justa sunt, aut benigna.



LXXXIV. De desperantibus.

Nimis miser est qui non sperat [f 1Kb] in Deo, et de se sibi secunda promittit, cum ex eo ipso quod non quaerat Dei auxilium, ab omni spe verae salutis exciderit (Aug. in psal. XXXIII, enarrat. 2, n. 13).



LXXXV. De divitiis.
[Col. 0439C]

In magna egestate sunt qui de iniquitate sunt divites; justitiae opes, et sapientiae thesauros [g 1Kb] non habent: qui autem Domino serviunt, ea bona acquirunt quae perire non possunt (Aug. ibid., n. 15).



LXXXVI. De vera bonitate.

Non sufficit abstinere a malo, nisi fiat quod bonum est; et parum est nemini nocere, nisi studeas multis prodesse (Aug. ibid., n. 19).



LXXXVII. De mali impunitate.

Peccator [h 1Kb] qui peccat, non ideo a Domino non videtur, quia male agentis poena differtur: gravius autem in eum [i 1Kb] decernitur, cui etiam ipsa correctio denegatur (Aug. ibid., n. 21).



LXXXVIII. De bono humilitatis.
[Col. 0439D]

Non acceditur ad altitudinem Dei, nisi per humilitatem; et cui propinquat subditus, longe ab eo recedit elatus (Aug. ibid., n. 23).



LXXXIX. De sepultura.
[Col. 0440A]

Sicut peccatoribus divitibus nihil prosunt exsequiae sumptuosae, ita nihil nocent aut viles, aut nullae sanctorum pauperum sepulturae (Aug. ibid., n. 25).



XC. De gaudio [j 1Kb] recto.

Non potest umquam fraudari delectationibus suis, 556 cui Christus est gaudium. Aeterna enim exsultatio est, quae bono laetatur aeterno.



XCI. [k 1Kb] Quid hominem Deo jungat.

Deo, qui ubique est, non locis, sed actionibus, aut longinqui, [l 1Kb] aut proximi sumus: quia sicut separat dissimilitudo, ita nos illi conjungit imitatio (Aug. in ps. XXXIV, n. 6).



XCII. De bono praelio.

Humanae aegritudinis est, in carne mortali delectationem [Col. 0440B] habere peccandi. Sed discipulus amatorque virtutum, non pacem huic concupiscentiae tribuere, sed bellum debet indicere (Aug. in psal. XXXV, n. 6).



XCIII. De spe fidelium.

Non te terreat, Christiane, quod credita differuntur: licet in abscondito sit promissio, in spe tamen perseveret oratio. Exercere operibus, cresce virtutibus. Dum fidei constantia probatur, gloria retributionis augetur.



XCIV. De temporibus [m 1Kb] malorum.

Omne tempus malorum pusillum est. Quid enim tam exiguum [n 1Kb] quam quod in hoc tendit, ut non sit?



XCV. [o 1Kb] De charitatis augmento.

Crescit semper [p 1Kb] charitatis facultas, dum usu [Col. 0440C] major, et largitate fit ditior.



XCVI. De defectu malorum.

Malorum impietatem perire necesse est, aut proprio judicio, aut sententia Dei. Nulla enim iniquitas permanet, cui finem aut correctio, aut damnatio facit.



XCVII. Unde adhaereatur Deo.

Adhaerens Deo et semper [q 1Kb] ejus faciens voluntatem, numquam a suo habitatore deseritur: et si quaedam dura atque adversa patiatur, non relinquitur, sed probatur.



XCVIII. De justitia.

Tota justitiae ratio est, ut declinentur mala et fiant bona: cujus observantiae inter quaslibet adversitates forma servanda est: quia hoc solum numquam amittitur, [Col. 0440D] quod [r 1Kb] operi pietatis impenditur.



XCIX. De tolerantia.

Tolerentur praesentia mala, donec veniat beatitudo promissa. Sustineantur a fidelibus 557 infideles, [Col. 0441A] et [a 1Kb] exortorum inter frumenta zizaniorum avulsio differatur. Quantumlibet saeviant impii, melior est etiam in hoc tempore causa justorum, qui quanto acrius impetuntur, tanto gloriosius coronantur (Aug. serm. 3 in ps. XXXVI, n. 17).



C. Quid sit clamor ad Deum.

Clamor ad Deum est intentio cordis, et flagrantia dilectionis: quia semper petitur, quod semper optatur. Hoc autem Deo absconditum non est; quoniam ad ipsum redit quod ab ipso processit (Aug. in ps. XXXVIII, n. 14).



CI. De confitendo peccato.

Bona est [b 1Kb] peccati confessio, si curatio consequatur. Nam quid prodest detegere plagam [c 1Kb] , et non adhibere medicinam (Aug. ibid., n. 24)?



CII. [d 1Kb] De perfectione.
[Col. 0441B]

In hac vita, quae tota tentatio est, etiam in sublimissimis sanctis, non apprehenditur illa perfectio, cui non supersit ascensio.



CIII. [e 1Kb] De laboribus praesentis vitae.

Dum praesentis vitae cursus agitur, etiam si valde proficiat [f 1Kb] cujus exterior homo corrumpitur, et interior renovatur, necesse est tamen, ut dum conditioni subjacet mortis, labores toleret vetustatis (Aug. in ps. XXXVIII, n. 8 et 9).



CIV. Quod imago Dei homo sit, [g 1Kb] nunc obnoxia vanitati.

Imago quidem Dei est homo; et qui per justitiae ambulat vias, et ad similitudinem sui tendit auctoris: et tamen dum in hac vita degit, conturbationes vanitatis [Col. 0441C] incurrit (Aug. ibid., n. 11).



CV. De eruditione divina.

Prima divini muneris gratia est, ut erudiat nos ad nostrae humilitatis confessionem, et agnoscere faciat, quod si quid boni agimus, per illum possumus sine quo nihil possumus (Aug. ibid., n. 18).



CVI. Quod tota infidelium vita peccatum sit [h 1Kb] .

Omnis infidelium vita peccatum est, et nihil est bonum sine summo bono. Ubi enim deest agnitio aeternae et incommutabilis veritatis, falsa virtus est, etiam in optimis moribus.



CVII. [i 1Kb] De fundamento spiritali.

Sicut fundamentum corporeae fabricae in 558 imo est, ita fundamentum fabricae spiritalis in summo [Col. 0442A] est. Terrena aedificatio a terra incipit, coelestis exstructio a superno crescit exordio.



CVIII. [j 1Kb] Quod recordatio vel oblivio non cadant in Deum.

Tunc dicitur Deus meminisse, quando facit; tunc oblivisci, quando non facit. Nam neque oblivio cadit in Deum, quia nullo modo mutatur; neque recordatio, quia nihil obliviscitur (Aug. enar. in ps. LXXXVII, n. 5).



CIX. [k 1Kb] Qui Dei miracula videant.

Hi vident mirabilia Dei, quibus prosunt. Nam quod non intelligitur, vel unde non proficitur, non videtur (Aug. ibid., n. 10).



CX. De misericordia et veritate [l 1Kb] jungendis.

Non auferat veritas misericordiam, nec misericordia [Col. 0442B] impediat veritatem. Si enim pro misericordia judicaveris contra veritatem, aut quasi rigida veritate oblitus fueris misericordiam, non ambulabis in via Domini, in qua misericordia et veritas obviaverunt sibi (Aug. serm. 1 in ps. LXXXVIII, n. 25).



CXI. De tentatione et imitatione Christi [m 1Kb] .

Tentatio Christi eruditio [n 1Kb] Christiani est. Imitatores enim magistri debent esse discipuli, non in faciendis miraculis, quae nemo exigit; sed in custodienda humilitate atque patientia, [o 1Kb] ad quae nos Dominus suo invitavit exemplo (Aug. serm. 1 in ps. XC).



CXII. De cupiditate et charitate.

Quomodo radix omnium malorum est cupiditas, sic radix omnium bonorum est charitas (Aug. ibid., [Col. 0442C] n. 8).



CXIII. [p 1Kb] De gaudio Christiani.

Christiano [q 1Kb] recte gaudendi causa non praesens saeculum, sed futurum est: et ita est utendum temporalibus, ne obsint aeternis; ut in via qua peregrini ambulant, [r 1Kb] hoc placeat quod ducit ad patriam.



CXIV. De sabbato.

Male celebrat sabbatum qui ab operibus bonis vacat. Otium autem ab iniquitate debet esse perpetuum, quia bona conscientia non inquietum, sed tranquillum [s 1Kb] facit (Aug. enar. in ps. XCI, n. 2).



CXV. [t 1Kb] Quod bonum cum gaudio sit faciendum.

559 Cum bonum operaris, hilaris operare. Nam [Col. 0443A] si quid boni tristis feceris, fit de te magis quam facis (Aug. enar. in ps. XCI, n. 5).



CXVI. [a 1Kb] Quod non homines, sed hominum sit fugienda perversitas.

Si in mores malorum non transeant boni, etiam inter cohabitantes magna divisio est. Non ergo homines, qui meliorum exemplo corrigi queunt, sed hominum est fugienda iniquitas.



CXVII. [b 1Kb] Quod sint vitanda peccata non timore poenae, sed amore justitiae.

Eam Deus innocentiam probat, qua homo non [c 1Kb] metu poenae fit innocens, sed amore justitiae. Nam qui timore non peccat, quamvis non noceat cui vult nocere, sibi tamen plurimum nocet; et abstinens ab iniquo opere, sola tamen reus est voluntate (Aug. [Col. 0443B] enar. in ps. XCIII, n. 1).



CXVIII. [d 1Kb] De humili confessione et superba jactantia.

Melior est in malis factis confessio, quam in bonis superba gloriatio (Aug. ibid., n. 15).



CXIX. [e 1Kb] Quod iniqui malitia prosit bonis

De malitia mali flagellatur bonus; et de servo emendatur filius (Aug. ibid., n. 25).



CXX. [f 1Kb] De fidelium perseverantia.

Sicut stellas coeli non exstinguit nox, sic mentes fidelium, adhaerentes firmamento sanctae Scripturae, non obscurat mundana iniquitas (Zephirin. ep. 1; Aug. enar. in ps. XCIII, n. 29).



CXXI. [g 1Kb] De propria facultate hominis.

Ad peccandum homo abundat propria facultate: ad agendum autem bonum non sibi sufficit, nisi ab [Col. 0443C] illo justificetur qui solus justus est (Aug. enar. in ps. XCVIII, n. 7).



CXXII. [h 1Kb] De contrariis moribus.

Magnus bonorum labor est, mores tolerare contrarios: quibus qui non offenditur, parum proficit. Tantum enim torquet justum [i 1Kb] iniquitas aliena, quantum recedit a sua (Aug. ibid., n. 12).



CXXIII. [j 1Kb] Qualiter accedatur ad Deum, vel recedatur a Deo.

560 Non locorum intervallis acceditur ad Deum, [Col. 0444A] vel receditur ab eo; sed similitudo facit proximum, dissimilitudo longinquum. Et nimia miseria est ab eo bono longe esse, quod ubique est (Aug. enar. in ps. XCIX, n. 5).



CXXIV. De vera libertate.

Libera semper est servitus apud Deum, cui non necessitas servit, sed charitas (Aug. ibid., n. 7).



CXXV. [k 1Kb] De tolerantia.

Qui ideo neminem vult hominem pati, quia multum, ut arbitratur, proficit; per hoc ipsum quod alios non tolerat, ostendit quod potius non proficit (Aug. ibid., n. 9).



CXXVI. [l 1Kb] Unde sit bonum nostrum.

Totum bonum quod habemus, ab artifice nostro habemus. Sed si hoc in nobis est quod ipsi fecimus, [Col. 0444B] inde damnabimur; si autem hoc quod Deus fecit, inde coronabimur (Aug. ibid., n. 15).



CXXVII. [m 1Kb] De Incarnatione Verbi.

Verbum Dei, per quod facta sunt omnia, tempus praeordinavit quo susciperet carnem; [n 1Kb] non tempori cessit quo verteretur in carnem. Homo quippe Deo accessit, non Deus a se recessit (Aug. ep. 137, n. 10).



CXXVIII. [o 1Kb] De fide et intellectu

[p 1Kb] Intellectui fides viam aperit, infidelitas claudit (Aug. ibid., n. 15).



CXXIX. [q 1Kb] De superbia.

Quo primum vitio [r 1Kb] superatus est homo, hoc ultimum vincit. Cum enim [s 1Kb] omnia peccata superaverit, manet periculum ne bene sibi mens conscia, in se [Col. 0444C] potius quam in Domino glorietur (Aug. enar. in psal. VII, n. 4).



CXXX. [t 1Kb] De perfectione desideriorum.

Finis curarum [u 1Kb] perfectio est desideriorum; et in id quisque tendit ac nititur, ut ad illud perveniat quo delectatur. [v 1Kb] Sapientis ergo est hoc appetere quod bonum facit, non id amare quod decipit (Aug. ibid., n. 9).



CXXXI. De duobus [x 1Kb] donis gratiae.

561 Sicut duo sunt officia medicinae, unum quo [Col. 0445A] sanatur infirmitas, aliud quo custoditur sanitas; ita duo sunt dona gratiae, unum quod aufert carnis cupiditatem, aliud quod facit animi perseverare virtutem (Aug. ibid., n. 10).



CXXXII. [a 1Kb] De laboris fine.

Non poterit hominis labor finiri, nisi hoc diligat quod ei non possit auferri (Aug. ibid., n. 16).



CXXXIII. [b 1Kb] De iniquitatis laesione.

Impossibile est ut iniquitas prius laedat hominem justum in quem tendit, quam cor injustum unde procedit (Aug. ibid., n. 17).



CXXXIV. De miraculis [c 1Kb] visibilibus et invisibilibus.

Visibile miraculum ad illuminationem vocat; invisibile autem, eum qui vocatus venit, illuminat. Omnia ergo narrat mirabilia Dei, qui credens visibilibus, [Col. 0445B] ad intelligenda invisibilia transitum facit (Aug. enar. in ps. IX, n. 2).



CXXXV. De fugientibus diabolum [d 1Kb] .

Melior causa est eorum qui diabolum persequentem fugiunt, quam qui praeeuntem sequuntur, quia utilius est eum hostem habere [e 1Kb] quam principem (Aug. ibid., n. 4).



CXXXVI. [f 1Kb] De pravis cupiditatibus.

Omnes pravae cupiditates sunt portae inferi, per quas itur in mortem, cujus dominatum subit, qui adeptum se ad perfruendum laetatur, [g 1Kb] quod perdite concupivit (Aug. ibid., n. 14).



CXXXVII. [h 1Kb] De adulatione.

Adulantium linguae alligant animas in peccatis: delectat enim ea facere in quibus non solum non [Col. 0445C] metuitur reprehensor, sed etiam [i 1Kb] auditur laudator (Aug. ibid. n. 21).



CXXXVIII. [j 1Kb] De male conscio animo.

Animus male sibi conscius, dum videtur sibi nullam poenam pati, credit quia non judicet Deus: cum abuti patientia Dei, et non intelligere parcentis benignitatem, jam sit magna damnatio (Aug. ibid., n. 23).



CXXXIX. [k 1Kb] Quod prior sit natura quam vitium.

562 In creatura, quae arbitrio suo peccat, prior est natura quam vitium: quod ita contra naturam est, [Col. 0446A] [l 1Kb] ut non possit nisi nocere naturae. Non itaque esset vitium recedere a Deo, nisi naturae, cujus hoc vitium est, potius competeret esse cum Deo (Aug. l. XI de Civ. Dei, c. 17).



CXL. De angelis et hominibus [m 1Kb] malis.

Nullum Deus vel angelorum, vel hominum crearet, quem malum futurum esse praescisset, nisi pariter nosset quibus eos bonorum usibus [n 1Kb] commodaret: atque ita ordinem saeculorum, quasi pulcherrimum carmen, etiam ex quibusdam antithetis [o 1Kb] honestaret (Aug. ibid., c. 18).



CXLI. [p 1Kb] De conditione creaturae.

Tria quaedam nobis maxime scienda de conditione creaturae oportuit intimari: quis eam fecerit, per quid fecerit, quare fecerit. Dixit Deus, inquit, [Col. 0446B] Fiat lux, et facta est lux; et vidit Deus lucem quod bona esset (Genes. I, 3). [q 1Kb] Si ergo quaerimus quis fecerit: Deus est. Si, per quid fecerit: Dixit, et facta est. Si, quare fecerit: quia bona est. Nec auctor excellentior est Deo, nec ars efficacior Dei verbo: nec causa melior, quam ut bonum crearetur a bono (Aug. ibid., c. 21).



CXLII. De bono et malo amore.

Est amor quo amatur et quod amandum non est: et istum amorem odit in se qui illum diligit [r 1Kb] quo amatur quod amandum est. Possunt enim ambo esse [s 1Kb] in uno homine, et hoc bonum est homini, ut illo proficiente quo bene vivimus, iste deficiat quo male vivimus; donec ad perfectum sanetur, et in bonum [t 1Kb] commutetur omne quod vivimus (Aug. [Col. 0446C] ibid., c. 28).



CXLIII. [u 1Kb] De bono creaturae.

Creaturae rationalis vel intellectualis bonum, quo beata sit, non est nisi Deus: quod ei non ex se ipsa est, quia ex nihilo creata est; sed ex illo a quo creata est. Hoc enim adepto fit beata, quo amisso misera (Aug. l. XII de Civ., c. 1).



CXLIV. [v 1Kb] De vitio naturae.

563 Vitium esse nec in summo potest bono, nec nisi in aliquo bono. Sola ergo bona [x 1Kb] alicubi esse [Col. 0447A] possunt, sola autem mala nusquam. Quoniam naturae etiam illae quae ex malae voluntatis initio vitiatae sunt, in quantum vitiosae sunt, malae sunt: in quantum autem naturae sunt, bonae sunt (Aug. l. XII de Civ., c. 3).



CXLV. [a 1Kb] Quod non sit in Deo aut pigra vacatio, aut laboriosa industria.

Non est fas credere aliter affici Deum cum vacat, aliter cum operatur, quia nec affici dicendus est, tamquam in ejus natura fiat aliquid quod ante non fuerit. Patitur quippe qui afficitur, et mutabile est omne quod patitur. Non ergo in Deo aut pigra vacatio, aut laboriosa cogitetur industria, quia novit et quiescens agere, et agens quiescere: et quod in operibus [b 1Kb] ejus prius quidem est, aut posterius, non ad [Col. 0447B] facientem, sed ad facta referendum est. Aeterna enim est et incommutabilis voluntas ejus, nec consilio alternante variatur; in qua simul est quidquid in rebus creandis vel ordinandis, aut praecessit, aut sequitur (Aug. ibid., c. 17).



CLVI. [c 1Kb] Quod Deus tantum est creator.

Nullius, quamvis minimae naturae, nisi Deum creatorem credi aut dici licet [d 1Kb] ab aliquo. Quia etiamsi angeli jussi vel permissi adhibent operationem suam rebus quae gignuntur in mundo; tam non sunt creatores animalium quam nec agricolae frugum atque arborum (Aug. ibid., c. 24).



CXLVII. [e 1Kb] De prima et secunda corporis morte.

De prima corporis morte dici potest, quod bonis bona sit, malis mala. Secunda vero sine dubio, sicut [Col. 0447C] nullorum bonorum est, ita nulli bona (Aug. l. XIII de Civ., c. 2).



CXLVIII. De morte piorum.

Mors etiam piorum poena peccati est. Sed ideo bona ipsis dicitur, quia illa bene utuntur, 564 quibus finis est ad mala temporalia, et transitus ad vitam aeternam. Sicut enim injustitia male utitur non tantum malis, verum etiam bonis; ita [f 1Kb] etiam [Col. 0448A] justitia bene utitur, non tantum bonis, verum etiam malis (Aug. ibid., c. 5).



CXLIX. De martyribus non baptizatis.

Qui [g 1Kb] etiam non percepto regenerationis lavacro pro Christi confessione moriuntur, tantum eis valet ad abolenda peccata, quantum si abluerentur fonte baptismatis (Aug. ibid., c. 7).



CL. [h 1Kb] Quod non secundum hominem, sed secundum Deum vivendum sit.

Cum homo secundum se vivit, non secundum Deum, similis est diabolo, quia nec angelo secundum angelum, sed secundum Deum vivendum fuit, ut staret in veritate, et veritatem de illius, non [i 1Kb] de suo mendacium loqueretur. Unde non frustra dicitur omne peccatum esse mendacium, quia non peccatur, [Col. 0448B] nisi ea voluntate, quae est contraria veritati, id est, Deo (Aug. lib. XIV de Civ. Dei, c. 4).



CLI. [j 1Kb] De diversitate humanae affectionis.

Diversitas humanae affectionis, ex diversitate est voluntatis: quae si prava est, perversis erit [k 1Kb] moribus inquieta; si autem recta, non solum non culpabilis affectio hominis, sed etiam laudabilis erit (Aug. ibid., c. 6).



CLII. [l 1Kb] De arbitrii libertate vera.

Arbitrium voluntatis tunc est vere liberum, cum vitiis peccatisque non servit. Tale datum est a Deo, quod amissum, nisi a quo potuit dari, [m 1Kb] non potest reddi. Unde Veritas dicit, Si vos Filius liberaverit, [n 1Kb] tunc vere liberi eritis (Aug. ibid., c. 11).



CLIII. [o 1Kb] Quod cor ad Deum sit habendum.

[Col. 0448C] Bonum est sursum habere cor, non tamen ad seipsum, quod est superbiae; sed ad Deum, quod est obedientiae. Plus autem appetendo minus est, qui dum se sibi sufficere confidit, ab eo qui vere ei sufficit deficit (Aug. ibid., c. 13).



CLIV. De vita beata.

565 Beata vita si non amatur, non habetur. Porro si amatur, [p 1Kb] et habetur; caeteris omnibus rebus [Col. 0449A] necesse est ut excellentius diligatur: quoniam [a 1Kb] propter hanc amandum est, quidquid aliud est amandum. Quia vero beatus esse non potest, nisi qui eam, [b 1Kb] ut dignum est, amat: consequens est ut eam aeternam velit; quae tunc vere beata erit, quando terminum non habebit (Aug. ibid., c. 25).



CLV. [c 1Kb] Quod nemo fiat bonus, nisi ex malo.

Non omnes quidem mali in hoc proficiunt, ut sint boni; nemo tamen est, nisi ex malo, bonus (Aug. l. XV de Civ. Dei, c. 1).



CLVI. [d 1Kb] De civibus terrenae civitatis ac coelestis.

Cives terrenae civitatis parit peccato vitiata natura, qui sunt vasa irae. Cives vero coelestis patriae parit, a peccato naturam liberans, gratia, qui sunt vasa misericordiae (Aug. ibid., c. 2).



CLVII. [e 1Kb] De ira Dei.
[Col. 0449B]

Ira Dei non perturbatio est ejus, sed judicium quo irrogatur poena peccato. Cogitatio vero ipsius et recogitatio mutandarum rerum est incommutabilis ratio. Neque enim sicut hominem, ita Deum cujusquam facti sui poenitet (I Reg. XV, 29), cujus de omnibus omnino rebus tam fixa sententia quam [f 1Kb] certa est praescientia (Aug. ibid., c. 25).



CLVIII. [g 1Kb] De persequentibus Ecclesiam.

Inimici Ecclesiae quolibet errore caecentur, vel malitia depraventur; si accipiant potestatem corporaliter affligendi, exercent ejus patientiam; si tantummodo male sentiendo adversantur, exercent ejus sapientiam; et ut etiam inimici diligantur, exercent ejus benevolentiam: quia Deus his qui eum [Col. 0449C] diligunt, omnia cooperatur in bonum (Aug. l. XVIII de Civ. Dei, c. 1).



CLIX. De fine boni et mali

Finis boni est, non quo consumatur ut non sit, sed quo perficiatur ut plenum sit. Et finis mali est, non quo esse desinat, sed quo usque nocendo perducat. Unde unum est summum bonum, aliud autem summum malum; illud propter quod appetenda sunt bona caetera, ipsum autem propter se ipsum; hoc, propter quod declinanda sunt mala caetera, ipsum autem [h 1Kb] propter se ipsum (Aug. l. XVI de Civit. Dei, c. 11).



CLX. [i 1Kb] De natura.

566 Est natura in qua nullum malum est, vel etiam nullum malum esse postet. Esse autem natura [Col. 0450A] in qua nullum bonum sit, non potest (Aug. ibid., c. 13).



CLXI. De animi aequitate.

Melior est animi aequitas quam corporis sanitas; et convenientius [j 1Kb] injustus dolet in supplicio, quam laetatus est in delicto (Aug. ibid.).



CLXII. De praecepto charitatis.

In praecepto charitatis tria invenit homo quae diligat: Deum, et se, proximum. Et quia ille in sui dilectione non errat, qui Deum diligit; consequens est ut proximo ad diligendum Deum consulat, quem jubetur diligere sicut se ipsum (Aug. ibid., c. 14).



CLXIII. [k 1Kb] De concordia et obedientia.

Pax domestica est ordinata cohabitantium imperandi obediendique concordia. Imperant enim qui [Col. 0450B] consulunt; sicut vir uxori, parentes filiis, domini servis. Obediunt autem quibus consulitur; sicut mulieres maritis, filii parentibus, servi dominis. [l 1Kb] Sed in domo justi viventis ex fide, et ab illa adhuc civitate peregrinantis, etiam qui imperant, serviunt eis quibus videntur imperare. Quia non dominandi cupiditate imperant, sed officio consulendi; nec principandi superbia, sed providendi beneficentia (Aug. ibid).



CLXIV. De [m 1Kb] conditione servitutis.

Nomen et conditionem servitutis culpa genuit, non natura; et prima hujus subjectionis causa peccatum est; quia sicut scriptum est: Omnis qui facit peccatum, servus est peccati. Unde melior ejus status [Col. 0450C] qui famulatur homini, quam qui suae servit cupiditati (Aug. ibid., c. 15).



CLXV. [n 1Kb] De praelatis.

Veri patresfamilias subditis suis, tamquam filiis, ad colendum et promerendum Deum consulunt, desiderantes venire ad coelestem domum, ubi imperandi necessarium non sit officium: quo donec veniatur, magis debent patres [o 1Kb] quod dominantur, quam servi tolerare quod serviunt (Aug. ibid., c. 16).



CLXVI. [p 1Kb] De regimine populi.

Locus superior, sine quo regi populus non 567 potest, etiamsi ita sit tenendus atque administrandus, ut decet; tamen indecenter appetitur. Unde otium sanctum [q 1Kb] quaerat dilectio veritatis, negotium [Col. 0451A] justum suscipiat necessitas dilectionis (Aug. l. XVI de Civ., c. 19).



CLXVII. De vita animae.

Sicut non est a carne, sed supra carnem, quod eam facit vivere; sic non est ab anima, sed supra animam, quod eam facit beate vivere; quia ut vita carnis anima est, ita beata vita hominis Deus est (Aug. ibid., c. 25).



CLXVIII. [a 1Kb] De justitia hominum.

Justitia nostra quamvis vera sit, propter verum boni finem, ad quem refertur; tamen tanta est in hac vita, ut potius [b 1Kb] remissione peccatorum constet quam perfectione virtutum (Aug. ibid., c. 27).



CLXIX [c 1Kb] De plena pace.

Quamdiu vitiis repugnatur, plena pax non est, quia [Col. 0451B] et illa quae resistunt, periculoso debellantur praelio; et illa quae victa sunt, nondum securo triumphantur otio, sed adhuc sollicito premuntur imperio (Aug. ibid.)



CLXX. De prima et secunda morte.

Prima mors animam nolentem [d 1Kb] pellit e corpore, secunda animam nolentem tenet in corpore. Ab utraque morte communiter id habetur, ut quod non vult anima, de suo corpore patiatur (Aug. l. XXI de Civit. Dei, c. 3).



CLXXI. [e 1Kb] De causis incognitis operum Dei.

[f 1Kb] In incognitis causis operum divinorum nonnihil novimus, cum scimus non sine ratione Omnipotentem facere, unde infirmus humanus animus rationem non potest reddere (Aug. ibid., c. 5).



CLXXII. [g 1Kb] De falsa fiducia.
[Col. 0451C]

Frustra sibi homo post hoc corpus promittit, quod in hoc corpore comparare neglexit (Aug. Enchir., c. 110).



CLXXIII [Alias CLXXII]. Quod nihil prosit homini si invitus bene faciat.

Nemo [h 1Kb] invitus [i 1Kb] bene facit, etiamsi bonum est 568 quod facit, quia nihil prodest spiritus timoris, ubi non est spiritus charitatis (Aug. l. I Confess. c. 12).



CLXXIV [alias CLXXIII]. [j 1Kb] De obedientia.
[Col. 0452A]

Sicut in potestatibus societatis humanae major potestas minori ad obediendum praeponitur; ita Deus omnibus (Aug. l. III Confess. c. 28).



CLXXV [Alias CLXXIV]. De vera dilectione.

Beatus qui diligit Deum, et amicum in Deo, et inimicum propter Deum. Solus enim nullum charum amittit, cui omnes in illo chari sunt, [k 1Kb] qui numquam a non dimittente amittitur (Aug. lib. VI Confess. c. 9) .



CLXXVI [Alias CLXXV]. [l 1Kb] De non corrumpendis.

Manifestum est, quoniam bona sunt quae corrumpuntur: quae neque, si summa [m 1Kb] bona essent, corrumpi possent, quia si summa bona essent, incorruptibilia [Col. 0452B] essent; si autem nulla bona essent, quod in eis corrumperetur non esset (Aug. l. VII Confess. c. 12).



CLXXVII [Alias CLXXVI]. [n 1Kb] Quod Deus omnes creaturas bonas fecerit.

Cum Deus incommutabiliter bonus, omnes creaturas fecerit bonas, nec ulla omnino nisi ab ipso sit creata natura; [o 1Kb] nulla est substantia mali: quia quod auctorem Deum non habet, non est. [p 1Kb] Itaque vitium corruptionis nihil est aliud quam inordinatae vel desiderium vel actio voluntatis (Aug. ibid.).



CLXXVIII [Alias CLXXVII]. [q 1Kb] Quod justitia iniquis odiosa sit.

Sicut palato non sano poena est cibus qui sano [Col. 0452C] suavis est, et oculis aegris odiosa lux qua incolumis gaudet obtutus: ita displicet iniquis justitia Dei, cui si subjicerentur, [r 1Kb] non conturbarentur (Aug. ibid., c. 15).



CLXXIX [Alias CLXXVIII]. De aegritudine animi.

Aegritudo animi rationalis est, cum bonis inferioribus delectatus, superiora ex parte appetit, et ex parte non appetit. Ideoque in duas dividitur voluntates; [s 1Kb] cumque una est, tota non est: et hoc adest uni, quod deest alteri (Aug. l. VIII Confess., c. 9).



CLXXX [Alias CLXXIX]. De homine [a 1Kb] benigno.
[Col. 0453A]

569 Homini benigno parum esse debet inimicitias aliorum non excitare vel augere male loquendo; nisi eas etiam exstinguere bene loquendo [b 1Kb] studuerit (Aug. l. IX Confess., c. 9; Coelestin. I epist. 1).



CLXXXI [Alias CLXXX]. [c 1Kb] De veritate odiosa.

Beata vita est gaudium de veritate, quod Deus est; sed multis veritas odiosa est, quam audire nolunt docentem; et nolentes falli, volunt mendacia sua veritatem videri. Quibus juste retribuitur, ut ipsi veritatem non lateant, ipsos autem lateat veritas (Aug. l. X Confess., c. 23).



CLXXXII [Alias CLXXXI]. [d 1Kb] De tolerantia.

Nemo quod tolerat amat, etiamsi tolerare amat; quia aliud est fortis patientia, aliud secura felicitas; nec ejusdem est temporis labor pugnae, et beatitudo [Col. 0453B] victoriae (Aug. ibid., c. 28).



CLXXXIII [Alias CLXXXII]. [e 1Kb] De egestate humanae intelligentiae.

Ideo plerumque in sermone copiosa est egestas humanae intelligentia, quia plus loquitur inquisitio quam inventio; et longior est petitio quam impetratio (Aug. l. XII Confess., c. 1).



CLXXXIV [Alias CLXXXIII]. [f 1Kb] De vera aeternitate Dei.

Vera aeternitas Dei est, qui solus habet immortalitatem, quoniam ex nulla specie motuve mutatur, nec temporalis est voluntatis. Non enim immortalis est voluntas, quae alia, et alia est (Aug. ibid., c. 11).



CLXXXV [Alias CLXXXIV]. De non desperandis peccatoribus.

Non est desperandum de malis, sed pro ipsis, ut [Col. 0453C] boni fiant, studiosius est supplicandum, quia numerus sanctorum de numero semper est auctus impiorum (Aug. enar. in ps. XXXIX, n. 8).



CLXXXVI [Alias CLXXXV]. [g 1Kb] Qualiter pax a Deo quaeratur.

Quaerens a Deo pacem, [h 1Kb] sit sibi ipse pacatus; ne aliud in professione oris, aliud sit in cordis arcano. Nihil enim prodest hoc esse in corde quod verum est, si hoc dicitur voce quod falsum est; quia veritas et credenda est, et loquenda (Aug. ibid., n. 16).



CLXXXVII [Al. CLXXXVI]. [i 1Kb] Ne juste flagellatus doleat.

Non conqueratur homo, quando in his 570 quae [Col. 0454A] juste habet, patitur aliquas adversitates: per amaritudinem enim inferiorum docetur amare [j 1Kb] meliora; ne viator tendens ad patriam, stabulum pro domo diligat (Aug. enar. in ps. XL, n. 5).



CLXXXVIII [Alias CLXXVII]. [k 1Kb] Ut peccator sibi displiceat.

Bene currit ad remissionem peccatorum, qui displicet sibi. Apud judicem enim justum et misericordem, qui se accusat, excusat (Aug. enar. in ps. XLI, n. 12).



CLXXXIX [Alias CLXXVIII]. De quaerendis praesidiis [l 1Kb] in pace.

In tranquillitate pacis comprehendenda est doctrina sapientiae, quae inter tribulationum turbines difficulter agnoscitur. Nec facile inveniuntur in adversitate praesidia quae non fuerint in pace quaesita (Aug. ibid., [Col. 0454B] n. 16).



CXC [Alias CLXXXIX]. De altari Dei [m 1Kb] duplici.

Ad altare Dei invisibile, quo non accedit injustus, ille pervenit qui ad hoc praesens justificatus accedit. Inveniet enim illic vitam suam qui hic discreverit causam suam (Aug. enar. in ps. XLII, n. 5).



CXCI [Alias CXC]. [n 1Kb] De fine Legis.

Finis legis Christus est, in quo lex justitiae non consumitur, sed impletur. Omnis enim perfectio in ipso est, ultra quem non est quo se spes fidei et charitatis extendat (Aug. enar. in ps. XLV, n. 1).



CXCII [Alias CXCI]. De malae conscientiae [o 1Kb] poena.

Nullae poenae graviores sunt quam malae conscientiae: in qua [p 1Kb] cum Deus non habetur, consolatio non invenitur: et ideo invocandus est liberator, ut quem [Col. 0454C] tribulatio exercuit ad confessionem, confessio perducat ad veniam (Aug. ibid., n. 2).



CXCIII [Alias CXCII]. [q 1Kb] De vera peccatorum remissione.

[r 1Kb] Quod gravius peccatum aegri, quam medici interfectio? Sed cum in baptismo hoc dimittitur, quid non dimittitur (Aug. ibid., n. 4)?



CXCIV [Alias CXCIII]. [s 1Kb] De ruminante verbum Dei.

Auditor [t 1Kb] verbi similis debet esse animalibus, quae ob hoc quia ruminant, munda [u 1Kb] esse dicuntur: ut non sit piger de his cogitare quae in alvo cordis accepit: et cum audit, sit similis edenti; cum vero [Col. 0455A] audita in memoriam revocat, sit similis ruminanti (Aug. enar. in ps. XLVI, n. 1).



CXCV [Alias CXCIV]. [a 1Kb] De imperio animae.

571 Rationalis anima domina est corporis sui; quae inferiori non bene imperabit, nisi superiori se Deo tota charitatis subjectione [b 1Kb] servierit (Aug. ibid., n. 10).



CXCVI [Alias CXCV]. [c 1Kb] De misericordia Dei.

Sicut terra de coelo exspectat pluviam et lucem, sic homo ex Deo debet exspectare misericordiam et veritatem (Aug. ibid., n. 15).



CXCVII [Alias CXCVI]. [d 1Kb] De discretione bonorum et malorum.

Gaudendum est bonis Ecclesiae filiis, quod in discretione eorum non fallitur divina justitia. Sed non [Col. 0455B] temere dividant congregatos: quia ipsorum est velle colligere, Domini separare (Aug. enar. in ps. XLVII, n. 11).



CXCVIII [Alias CXCVII]. [e 1Kb] De terreno amore.

Dominus est rerum quas habet, qui nulla cupiditate [f 1Kb] irretitur. Nam qui terrenorum amore obstringitur, non possidet, sed possidetur (Aug. enar. in ps. XLVIII, ser. 1, n. 2).



CXCIX [Alias CXCVIII]. De haereditate [g 1Kb] aeterna.

Haereditas, in qua cohaeredes Christi sumus, non minuitur multitudine filiorum, nec fit angustior numerositate cohaeredum: sed tanta est multis, quanta paucis; tanta singulis, quanta omnibus (Aug. enar. in ps. XLIX, n. 2).



CC [Alias CXCIX]. [h 1Kb] De felicitate.

[Col. 0455C] Numquam debet secura esse felicitas; quia periculosiora sunt animo secunda, quam corpori adversa; prius enim corrumpunt prospera, ut inveniant adversa [i 1Kb] quod frangant (Aug. enar. in ps. L, n. 4).



CCI [Alias CC]. De remediis poenitentiae.

Prima salus est, declinare [j 1Kb] peccatum; secunda est, non desperare de venia. Nam ipse se in aeternum perimit, qui apud misericordem judicem ad poenitentiae remedia non recurrit (Aug. ibid., n. 5).



CCII [Alias CCI]. [k 1Kb] De bonis occultis sanctorum.

Boni latent, quia bonum ipsorum in occulto est; [l 1Kb] nec visibile enim est, nec corporale quod diligunt, et tam merita eorum sunt [m 1Kb] in abscondito constituta, quam praemia (Aug. enar. in ps. LIII, n. 3).



CCIII [Alias CCII]. [n 1Kb] De inimicis bonorum.
[Col. 0456A]

572 Nullus bonorum inimicum habet, nisi malum: [o 1Kb] qui ideo esse permittitur, ut aut corrigatur, aut per ipsum bonus exerceatur. Orandum est ergo pro inimicis, ut aut obtineatur eorum conversio, aut in nobis divinae bonitatis inveniatur imitatio (Aug. enar. in ps. LIV, n. 4, et Coelestin. I, ep. 1).



CCIV [Alias CCIII]. [p 1Kb] De vigore fidei Christianae.

Vigor fidei Christianae tribus temporibus [q 1Kb] initiatur, vespere, mane, et meridie. Vespere enim Dominus in cruce, mane in resurrectione, meridie in ascensione. Unum ad patientiam occisi, aliud ad vitam resuscitati, tertium ad gloriam pertinet majestatis in Patris dextera consedentis (Aug. ibid., n. 18).



CCV [Alias CCIV]. [r 1Kb] De purgandis electis.

[Col. 0456B] Ad hoc [s 1Kb] exagitantur homines tribulationibus, ut vasa electionis evacuentur nequitia, et impleantur gratia (Aug. enar. in ps. LV, n. 13).



CCVI [Alias CCV]. [t 1Kb] De bonis quae nemo amittit invitus.

Potest homo invitus amittere temporalia bona; numquam vero, nisi volens, [u 1Kb] perdit aeterna (Aug. ibid., n. 19).



CCVII [Alias CCVI]. [v 1Kb] De fine fidelium.

Finis fidelium Christus est: ad quem cum pervenerit currentis intentio, non habet quod possit amplius invenire, sed habet in quo debeat permanere (Aug. enar. in ps. LVI, n. 2).



CCVIII [Alias CCVII]. De tristitia.

Melior est tristitia iniqua patientis, quam laetitia [Col. 0456C] iniqua facientis (Aug. enar. in ps. LVI, n. 14).



CCIX [Alias CCVIII]. [x 1Kb] De peccatis praeteritis.

Revocandus est animus [y 1Kb] a recordandis cum quadam delectatione praeteritis, ne, subrepente concupiscentia, redeamus corde in Aegyptum (Aug. enar. in ps. LVII, n. 10).



CCX [Alias CCIX]. [z 1Kb] De veritate.

Bonum est a veritate vinci. [aa 1Kb] Ad correptionem superet veritas [bb 1Kb] volentem; nam et invitum ipsa superabit (Aug. ibid., n. 20).



CCXI [Alias CCX]. [cc 1Kb] De impunitate peccatorum.

Peccata sive parva, sive magna, impunita esse 573 non possunt, quia aut homine poenitente, aut [dd 1Kb] Deo vindicante plectuntur. Cessat autem vindicta [Col. 0457A] divina, si conversio praecurrat humana. Amat enim Deus confitentibus parcere; et eos qui semetipsos judicant, non judicare (Aug. in ps. LVIII serm. 1, n. 13).



CCXII [Alias CCXI]. [a 1Kb] De praeventu misericordiae Dei.

Nullus miser de quantacumque miseria liberatur, nisi qui Dei misericordia praevenitur (Aug. in ps. LVIII serm. 2, n. 11; can. 14 conc. Arausic. II).



CCXIII [Alias CCXII]. [b 1Kb] De effectu supplicationis.

Fideliter supplicans Deo pro necessitatibus [c 1Kb] hujus vitae, et misericorditer auditur, et misericorditer non auditur. Quid enim infirmo sit utile, magis novit medicus quam aegrotus. Si autem id postulat quod Deus [d 1Kb] et praecipit et promittit, fiet omnino quod poscit; quia [e 1Kb] accipit charitas quod parat veritas [Col. 0457B] (Aug. enar. in ps. LIX, n. 7).



CCXIV [Alias CCXIII]. De provectu [f 1Kb] bonorum per tentationes.

Provectus fidelium sine tentatione non provenit; nec sibi quisquam innotescit, nisi probationis examine; nec coronabitur, [g 1Kb] nisi qui vicerit; nec vincet, nisi qui certaverit. [h 1Kb] Quis autem certat, nisi inimicum habens, et tentationi resistens (Aug. enar. in ps. LIX, n. 2)?



CCXV [Alias CCXIV]. [i 1Kb] De prophetiis implendis.

Stultus est qui non credit denuntiationibus prophetarum in paucis quae restant; cum videat tam multa completa, quae tunc non erant, quando [j 1Kb] praedicebantur implenda (Aug. enar. in ps. LXII, n. 1).



CCXVI [Alias CCXV]. [k 1Kb] De idolis.

[Col. 0457C] Sic sunt qui colunt idola, quomodo qui in somnis vident vana. Si autem evigilet anima ipsorum, intelligit a quo facta sit, et [l 1Kb] non colit quod ipsa fecit (Aug. ibid., n. 4).



CCXVII [Alias CCXVI]. [m 1Kb] De corporibus humanis.

Omnia corporis nostri, quae [n 1Kb] discerpta, vel putrefacta, vel etiam concremata, in quasdam dissolvuntur favillas, Deo perire non possunt. In illa enim elementa mundi eunt, unde sumpta sunt illa manu quae tenet omnia (Aug. ibid., n. 6).



CCXVIII [Alias CCXVII]. [o 1Kb] De siti bona.

Qui Deo sitiunt, tota sua debent sitire 574 substantia, id est, et anima et carne, quia et animae [Col. 0458A] Deus dat panem suum, id est, verbum veritatis, [p 1Kb] et carni necessaria Deus praebet, quia utraque [q 1Kb] ipse pascit, qui utraque fecit (Aug., ibid., n. 7).



CCXIX [Alias CCXVIII]. [r 1Kb] De meditatione fidelium in otio et actione.

Qui otiosus et quietus non cogitat Deum, quomodo inter actus multos, et laboriosa negotia de illo poterit cogitare? Meditetur ergo quae Dei sunt fidelis, [s 1Kb] cum vacat, et bene operandi substantiam quaerat, ne in actione deficiat (Aug. ibid., n. 15).



CCXX [Alias CCXIX]. [t 1Kb] De simulationis malo.

Simulata innocentia, non est innocentia; simulata aequitas, non est aequitas; sed duplicatur peccatum, in quo est et iniquitas, et simulatio (Aug. enar. in ps. LXIII, n. 11).



CCXXI [Alias CCXX]. [u 1Kb] Poena animae justitiam deserentis.
[Col. 0458B]

Anima recedens a luce justitiae, quanto magis quaerit [v 1Kb] quod inveniat contra justitiam, tanto plus repellitur a lumine veritatis, et in tenebrosa demergitur (Aug. ibid.).



CCXXII [Alias CCXXI]. De duabus civitatibus.

Duas in toto mundo civitates faciunt duo amores: Jerusalem facit amor Dei; Babyloniam, amor saeculi. Interroget ergo se quisque quid amet, et inveniet unde sit civis (Aug. enar. in ps. LXIV, n. 2).



CCXXIII [Alias CCXXII]. [x 1Kb] Quod praeceptum Dei leve sit amanti.

Omne praeceptum Dei leve est amanti: nec ob aliud intelligitur dictum, Onus meum leve est (Matth. [Col. 0458C] XI, 30), nisi quia dat Spiritum sanctum, per quem diffunditur charitas in cordibus nostris (Rom. V, 5), ut diligendo liberaliter faciamus, [y 1Kb] quod qui timendo facit, serviliter facit: nec est amicus recti, quando mallet, si fieri posset, id quod rectum est non juberi (Aug. enar. in ps. LXVII, n. 18).



CCXXIV [Alias CCXXIII]. De charitate.

Plenitudo legis charitas est: quia per charitatem lex impletur, non per timorem (Rom. XIII, 10). In tantum enim fiunt mandata justitiae, in quantum adjuvat spiritus gratiae (Aug. ibid., n. 24).



CCXXV [Alias CCXXIV]. De operibus bonis.

Non sunt bona opera, nisi quae per fidem et dilectionem [Col. 0459A] fiunt, quia alterum sine 575 altero nullius virtutis fructum parit (Aug. ibid., n. 41; et lib. de Gratia Christi, c. 26).



CCXXVI [Alias CCXXV]. [a 1Kb] De lapsu Adam, et conversione fidelium.

Ab eo quod formavit Deus mutatus est Adam, sed in pejus, per iniquitatem suam: ab eo quod operata est iniquitas, mutantur fideles, sed in melius, per gratiam Dei. Illa ergo mutatio fuit praevaricatoris primi, haec mutatio dexterae est Excelsi (Aug. in ps. LXVIII serm. l, n. 2; et can. 15 conc. Araus. II).



CCXXVII [Alias CCXXVI]. De temporalibus deliciis et poenis.

In praesenti vita et deliciae temporales dulces sunt, et tribulationes temporales amarae sunt: sed quis [Col. 0459B] non bibat tribulationis poculum, metuens ignem gehennarum? et quis non contemnat dulcedinem saeculi, inhians bonis aeternae vitae (Aug. in ps. LXVIII serm. 1 n. 3)?



CCXXVIII [Alias CCXXVII]. [b 1Kb] De Trinitate.

In Trinitate divina tanta est substantiae [c 1Kb] unitas, ut aequalitatem teneat, pluralitatem non recipiat (Aug. ibid., n. 5).



CCXXIX [Alias CCXXVIII]. [d 1Kb] Nullam mali esse naturam.

Omnia per Verbum facta sunt, et sine ipso factum est nihil (Joan. I, 3). Cum [e 1Kb] itaque universae naturae per Verbum Dei factae sunt, iniquitas per ipsum facta non est, quia iniquitas nulla substantia est: et peccatum non natura est, sed vitium naturae, id appetentis [Col. 0459C] quod non est ordinis sui (Aug. ibid.).



CCXXX [Alias CCXXIX]. [f 1Kb] Quid sublatum sit diabolo.

Sublatum est diabolo iniquitate sua [g 1Kb] vincto, non quod habebat proprium, sed quod rapuerat alienum. Auferendo enim Christus quae de magna ejus domo perierant, non furtum fecit, sed furtum recepit (Aug. ibid., n. 9).



CCXXXI [Alias CCXXX]. De profunditate iniquitatis.

Tunc hominem concludit [h 1Kb] profunditas iniquitatis, quando non solum immersus peccatis jacet; sed [Col. 0460A] etiam volens ea defendere, perdit aditum confessionis (Aug. in ps. LXVIII serm. 2, n. 1).



CCXXXII [Alias CCXXXI]. [i 1Kb] Quod Deus misericors sit in tribulationibus.

Cum Deus permittit aut facit ut aliqua 576 tribulatione vexemur, etiam tunc misericors est: quia excitans fidem, et differens opem, non auxilium negat, sed [j 1Kb] desiderium movet (Aug. ibid.).



CCXXXIII [Alias CCXXXII]. [k 1Kb] De divitibus Christianis.

Divites Christiani, si veri Christiani sunt, prorsus pauperes sunt; et in comparatione coelestium bonorum quae sperant, omne aurum suum arenam deputant, quia ibi quisque habet divitias suas, ubi delectationem (Aug. ibid., n. 14).



CCXXXIV [Alias CCXXXIII]. De fide Abrahae.
[Col. 0460B]

Fides Abrahae, semen est Abrahae. Proinde qui pertinent ad credulitatis similitudinem, ipsi pertinent ad haeredum promissionem (Aug. ibid., n. 21).



CCXXXV [Alias CCXXXIV]. [l 1Kb] De perseverantia in bono.

Nemo fidelium, quamvis multum profecerit, dicat, Sufficit mihi. Qui enim dixerit, remansit, et haesit in via ante finem; qui non [m 1Kb] perseverabit usque in finem (Aug. enar. in ps. LXIX, n. 8).



CCXXXVI [Alias CCXXXV]. [n 1Kb] Quod omnis locus in Deo sit.

Nullus [o 1Kb] in Deo locus est, nec est quo fugiatur ab ipso, nisi ad ipsum. Qui vult evadere offensum, confugiat ad placatum (Aug. in ps. LXX serm. 1, n. 5).



CCXXXVII [Alias CCXXXVI]. [p 1Kb] De duabus vitis.
[Col. 0460C]

Duae vitae sunt, una est corporis, altera animae. Sicut vita corporis anima, sic vita animae Deus: et quomodo si anima deserat, moritur corpus; sic anima moritur, [q 1Kb] si deserat Deus (Aug. in ps. LXX, serm. 2 n. 3).



CCXXXVIII [Alias CCXXXVII]. [r 1Kb] A quo bene sit homini.

A quo habet homo ut sit, [s 1Kb] apud illum habet ut ei bene sit (Aug. ibid., n. 6).



CCXXXIX [Alias CCXXXVIII]. De obedientia.
[Col. 0461A]

Perfecte Deus evidenterque monstravit quantum sit bonum obedientia, cum hominem in paradiso positum [a 1Kb] ab ea re prohibuit, quae non erat mala. Sola [b 1Kb] ibi obedientia potuit tenere palmam, sola inobedientia [c 1Kb] incidit in poenam (Aug. ibid., n. 7).



CCXL [Alias CCXXXIX]. [d 1Kb] De eruditione bonorum per malos.

577 Interdum Deus per malos erudit bonos, et per temporalem potentiam damnandorum exercet disciplinam liberandorum (Aug. enar. in ps. LXXIII, n. 8).



CCXLI [Alias CCXL]. De confessione.

Apud misericordiam Dei plurimum valet confessio poenitentis, quem facit peccator confitendo propitium, [Col. 0461B] quem negando non facit nescium (Aug. enar. in ps. LXXIV, n. 3).



CCXLII [Alias CCXLI]. [e 1Kb] Quod non sit gloriandum de scientia.

Humilium virtus est de scientia non gloriari: quia communis est omnibus; sicut [f 1Kb] usus lucis, ita participatio veritatis (Aug. enar. in ps. LXXV, n. 17).



CCXLIII [Alias CCXLII]. Qualiter regantur corpora.

[g 1Kb] Non caret regia potestate, qui corpori suo noverit rationabiliter imperare. Vere dominator est terrae qui carnem suam regit legibus disciplinae (Aug. ibid., n. 18).



CCXLIV [Alias CCXLIII]. [h 1Kb] De timente poenam et amante justitiam.

Quantum ad opera attinet quae forinsecus aguntur, [Col. 0461C] et qui timet poenam et qui amat justitiam, non facit contra mandatum; et ideo pares quidem sunt manu, sed dispares corde; similes actione, dissimiles voluntate (Aug. enar. in ps. LXXVII, n. 11).



CCXLV [Alias CCXLIV]. [i 1Kb] Quid colatur.

Hoc ab homine colitur, quod diligit. Unde quia Deus omnibus rebus major et melior invenitur, plus omnibus diligendus est, ut colatur (Aug. ibid., n. 20).



CCXLVI [Alias CCXLV]. [j 1Kb] De corde recto.

Rectum cor cum Deo est, quando propter Deum quaeritur Deus (Aug. ibid., n. 21).



CCXLVII [Alias CCXLVI]. [k 1Kb] De benevolentia justi erga impios.
[Col. 0462A]

De benevolentia est, non de malitia, cum laetatur justus in impios processisse vindictam, quia non peccatoris exitium placet, quem voluit corrigi; sed justitia Dei, qua scit multos posse converti (Aug. enar. in ps. LXXVIII, n. 14).



CCXLVIII [Alias CCXLVII]. [l 1Kb] De simulatione pacis cum inimico.

Non vincit in bono malum, qui in superficie bonus est, et in alto malus, opere parcens, 578 corde saeviens, manu mitis, voluntate crudelis (Aug. ibid.).



CCXLIX [Alias CCXLVIII]. [m 1Kb] De amore et timore.

Ad omne opus bonum amor ducit, et timor Dei; ad omne peccatum amor ducit, et timor mundi. Ut [Col. 0462B] ergo apprehendatur bonum, et declinetur malum, discernendum est quid et diligi debeat, et timeri (Aug. enar. in ps. LXXIX, n. 13).



CCL [Alias CCXLIX]. [n 1Kb] Quem non frangat infelicitas.

Nulla infelicitas frangit, quem felicitas nulla corrumpit (Aug. enar. in ps. LXXXIII, n. 3).



CCLI [Alias CCL]. [o 1Kb] Qualiter dives pauper est Dei.

Dives qui talis est, ut contemnat in se [p 1Kb] quidquid illud est unde inflari superbia solet, pauper est Dei (Aug. enar. in ps. LXXXV, n. 3).



CCLII [Alias CCLI]. [q 1Kb] De gradibus pietatis.

Ascensionum ad Deum gradus sunt, pietatis affectus. Iter tuum voluntas tua est; amando accedis, [r 1Kb] negligendo recedis; constitutus in terra Deo jungeris, [s 1Kb] si quae Deo chara sunt diligis (Aug. ibid., n. 6).



CCLIII [Alias CCLII]. De petitionibus contrariis Deo.
[Col. 0462C]

Deus, cum aliquid [t 1Kb] male poscitur, dando irascitur, non dando miseretur (Aug. ibid., n. 8 et 9).



CCLIV [Alias CCLIII]. De mendacio.

Incredibile est, non mentiri hominem ne capiatur, qui mentitur ut capiat (Aug. lib. contra Mendacium c. 4).



CCLV [Alias CCLIV]. Item de mendacio.

Quamvis omnis qui mentitur, velit celare quod verum est, non tamen omnis qui vult celare verum, mentitur. Plerumque enim [u 1Kb] vera non fallendo occulimus, [Col. 0463A] sed tacendo. Neque enim mentitus est Dominus, ubi ait (Joan. XVI, 12), [a 1Kb] Multa habeo vobis dicere, sed non potestis illa portare modo (Aug. ibid., c. 10).



CCLVI [Alias CCLV]. [b 1Kb] De primo et secundo homine.

In primo homine patuit, [c 1Kb] quid hominis arbitrium valeret ad mortem: in secundo autem, quid Dei adjutorium valeret ad vitam. Primus enim homo, non nisi homo: secundus vero homo, Deus et homo. Peccatum 579 ergo factum est, relicto Deo; justitia non fit sine Deo (Aug. ep. ad Dardanum, c. 9, n. 30).



CCLVII [Alias CCLVI]. [d 1Kb] De legis littera.

Legis littera quae docet non esse peccandum, si Spiritus vivificator desit, occidit. [e 1Kb] Scire enim peccatum potius facit quam cavere; et ideo magis augeri [Col. 0463B] quam minui: quia malae concupiscentiae etiam praevaricatio legis accedit (Aug. lib. de Spiritu et Littera, c. 5).



CCLVIII [Alias CCLVII]. De mandato Dei et timore.

Mandatum Dei si timore fit poenae, non amore justitiae, serviliter fit, non liberaliter; et ideo nec fit. Non enim bonus fructus est qui non [f 1Kb] de charitatis radice procedit (Aug. ibid., c. 14).



CCLIX [Alias CCLVIII]. [g 1Kb] Quod lex Dei secundum naturam sit.

Lex Dei secundum naturam est, et cum homines quae legis sunt faciunt, [h 1Kb] naturaliter faciunt, superato vitio, quod nec praesidium legis abstulerat. Cum itaque per gratiam lex Dei in cordibus [i 1Kb] scribitur (Rom. II, 14), quae legis sunt naturaliter fiunt; non [Col. 0463C] quia per naturam [j 1Kb] praeventa sit gratia, sed quia per gratiam reparata natura (Aug. ibid., c. 27).



CCLX [Alias CCLIX]. [k 1Kb] De gloria non habenda nisi in Deo.

Nemo [l 1Kb] ex eo quod videtur habere glorietur, tamquam non acceperit; aut ideo se putet accepisse, quia littera extrinsecus vel ut legeretur apparuit, vel ut audiretur insonuit. Nam si per legem justitia, ergo Christus gratis mortuus est (I Cor. IV, 7; Gal. II, 21). Porro autem si non gratis mortuus est; Ascendens [Col. 0464A] in altum [m 1Kb] captivam duxit captivitatem, dedit dona hominibus (Ps. LXVII, 19). Inde habet, quicumque habet. Quisquis autem inde habere se negat, aut non habet, aut id quod habet auferetur ab eo (Aug. ibid., c. 29; can. 16 conc. Araus. II).



CCLXI [Alias CCLX]. [n 1Kb] Quid per inobedientiam perdidit homo.

Homo factus erat immortalis, Deus esse voluit: non perdidit quod homo erat, [o 1Kb] sed perdidit quod immortalis erat; et [p 1Kb] de inobedientiae superbia contracta est poena naturae.



CCLXII [Alias CCLXI]. De laude [q 1Kb] et praemio fidei.

Laus fidei est non visa credere: praemium 580 erit, creditorum adeptione gaudere.



CCLXIII [Alias CCLXII]. [r 1Kb] Cur Sapientia Dei per carnem ad homines venerit.
[Col. 0464B]

Sicut lac non transit nisi per carnem, ut parvulum pascat qui panem edere non potest; sic nisi Sapientia Dei, quae panis est angelorum, ad homines dignaretur venire per carnem, nemo ad Verbi contemplandam divinitatem posset accedere. Quia ergo lux a tenebris non poterat comprehendi, ipsa lux mortalitatem subiit tenebrarum, et per similitudinem carnis peccati, participationem dedit luminis veri (Aug. in ps. XXXIII serm. 1, n. 6)



CCLXIV [Alias CCLXIII]. [s 1Kb] De bona fama.

Odor bonus fama bona est, [t 1Kb] quam quisquis bonae vitae operibus habuerit, dum Christi vestigia sequitur, pedes quodammodo ejus pretiosi unguenti odoro perfundit (Aug. l. III de Doctr. Christi c. 12).



CCLXV [Alias CCLXIV]. [u 1Kb] Quid recte diligatur.
[Col. 0464C]

Non est in carendo difficultas, nisi cum est in habendo cupiditas: et ideo id solum recte diligitur, quod numquam bene amittitur (Aug. ibid. c. 18).



CCLXVI [Alias CCLXV]. [v 1Kb] De insipienti eloquentia.

Qui affluit [x 1Kb] insipienti eloquentia, tanto magis cavendus est, quanto magis ab eo, in his quae audire inutile est, delectatur auditor, et eum quem ornate dicere audit, etiam vere dicere existimat (Aug. lib. IV de Doct. Christi, c. 5).



CCLXVII [Alias CCLXVI]. [a 1Kb] De indole bonorum ingeniorum.
[Col. 0465A]

Bonorum ingeniorum clara est indoles, in verbis disserentium verum amare, non verba. Quid enim prodest clavis aurea, si aperire quod volumus non potest? aut quid obest lignea, [b 1Kb] si hoc potest? quando nihil quaerimus, nisi patere quod clausum est (Aug. ibid., c. 11).



CCLXVIII [Alias CCLXVII]. [c 1Kb] De diligendo et non diligendo peccatore.

Omnis peccator, in quantum peccator est, non est diligendus; et omnis homo, in quantum homo est, diligendus est propter Deum, Deus vero propter seipsum: a quo habent omnes qui eum diligunt, et quod sunt, et quod eum diligunt (Aug. l. I de Doct. Christi [Col. 0465B] c. 27).



CCLXIX [Alias CCLXVIII]. [d 1Kb] Quod prima ad Deum via sit Christus.

581 Dominus ait, Ego sum via, veritas, et vita. Hoc est, per me venitur, ad me pervenitur, in me manetur. Cum enim ad ipsum pervenitur, etiam ad Patrem pervenitur, quia per aequalem ille, cui aequalis est, cognoscitur; vinciente atque [e 1Kb] agglutinante nos Spiritu sancto, ut in summo atque incommutabili bono sine fine maneamus (Aug. ibid., c. 34).



CCLXX [Alias CCLXIX]. [f 1Kb] Quod melior sit qui fallitur, quam qui mentitur.

Multos invenimus qui fallere velint, qui autem falli, neminem. Cum vero hoc alius sciens faciat, alius nesciens patiatur, satis apparet, in una eademque [Col. 0465C] re, illum qui fallitur, eo qui mentitur esse meliorem; quando quidem pati melius est iniquitatem quam facere (Aug. ibid., c. 36).



CCLXXI [Alias CCLXX]. [g 1Kb] De dilectione bonorum aeternorum, aut temporalium.

Inter temporalia atque aeterna hoc interest, quod temporale [h 1Kb] aliquid plus diligitur antequam habeatur, vilescit autem cum advenerit; non enim satiat animam, nisi incorruptibilis gaudii vera et certa aeternitas: aeternum vero ardentius diligitur adeptum, [Col. 0466A] quam desideratum. Nemo enim plus de illo aestimat quam [i 1Kb] se habet, ut fiat vilius, quia speratum est amplius: sed tanta est ibi excellentia, ut multo plus [j 1Kb] adeptura sit charitas, quam vel fides credidit, vel spes desideravit (Aug. ibid., c. 38).



CCLXXII [Alias CCLXXI]. De fame et [k 1Kb] fastidio spiritali.

Qui in Scripturis sanctis non inveniunt [l 1Kb] veritatem quam quaerunt, fame laborant: qui autem non quaerunt quod in promptu habent, fastidii languore marcescunt; et par utrorumque periculum est, dum sapientiae cibum et illis obcaecatio, et his inedia subtrahit (Aug. lib. II de Doct. Christ. c. 6).



CCLXXIII [Alias CCLXXII]. De laboribus [m 1Kb] piorum.

Non sunt condignae passiones hujus temporis, [n 1Kb] ad [Col. 0466B] futuram gloriam, quae revelabitur in nobis. 582 Saeviat et fremat mundus, increpet linguis, coruscet armis: quidquid fecerit, [o 1Kb] quantum illud erit ad id quod accepturi sumus? Appendo quod patior contra id quod spero; hoc quidem sentio, illud spero: et tamen incomparabiliter majus est quod speratur quam quod [p 1Kb] infertur. Quidquid est quod contra Christi nomen saevit, si potest [q 1Kb] vinci, tolerabile est; si non potest, proficit praemio citius consequendo, [r 1Kb] et finis temporalis mali transit in perceptionem aeterni boni (Aug. serm. 279, de Paulo apost., n. 4).



CCLXXIV [Alias CCLXXIII]. De charitate.

Cum in duobus praeceptis charitatis tota Lex pendeat et Prophetae, quanto [s 1Kb] magis est Evangelium, quo Lex [Col. 0466C] non solvitur, sed adimpletur, et de quo Dominus dicit, Mandatum novum do vobis, [t 1Kb] ut vos invicem diligatis (Joan. XIII, 34)? Charitas enim innovat homines; et sicut malignitas veteres, ita dilectio novos facit.



CCLXXV [Alias CCLXXIV]. [u 1Kb] De flagellis Dei.

Quando corripit Deus genus humanum, et flagellis piae castigationis exagitat, exercet ante judicium disciplinam, et plerumque [v 1Kb] diligit quem flagellat (Prov. III, 12), nolens invenire quem damnet. Flagellat [Col. 0467A] autem simul et justos et injustos, quia nemo est qui possit gloriari castum se habere cor, aut mundum se esse a peccato (Prov. XX, 9). Ita [a 1Kb] de gratia misericordiae ejus veniunt etiam coronae justorum.



CCLXXVI [Alias CCLXXV]. [b 1Kb] De passionibus fidelium.

Labor piorum exercitatio est, non damnatio. Nec enim conturbari debemus, cum aliquis sanctus gravia et indigna perpetitur, si obliti non sumus quae pertulerit Justus justorum, Sanctusque sanctorum; cujus passio omnes superat passiones: quia cum auctore universitatis nulla cujusquam est comparatio creaturae.



CCLXXVII [Alias CCLXXVI]. [c 1Kb] De originali peccato.

[Col. 0467B] Miseria generis humani, cujus nullum hominum ab exortu usque ad obitum videmus alienum, non pertineret ad justum [d 1Kb] Omnipotentis 583 judicium, si non esset originale peccatum (Aug. lib. I Op. Imp., n. 3).



CCLXXVIII [Alias CCLXXVII]. [e 1Kb] De providentia Dei operantis.

Creatoris [f 1Kb] omnitenentis omnipotentia causa est subsistendi omni creaturae: quae virtus, si ab eis quae condidit regendis aliquando cessaret, simul omnium rerum species et natura concideret. Proinde quod Dominus ait, Pater meus usque nunc operatur, continuationem quamdam operis ejus, [g 1Kb] qua simul omnia continet atque administrat, ostendit. In quo opere etiam sapientia ejus perseverat, de qua dicitur, Pertingit a fine usque in finem fortiter, et disponit [Col. 0467C] omnia suaviter. [h 1Kb] Idem etiam Apostolus sentit, cum Atheniensibus [i 1Kb] Deum praedicans, ait, In quo vivimus, et movemur, et sumus. Qui si opus suum rebus creatis subtraheret, nec vivere, nec moveri, nec esse possemus. Et ideo sic Deus intelligendus est requievisse ab omnibus operibus suis, [j 1Kb] ut jam nullam naturam conderet, non ut conditas continere, et gubernare cessaret (Aug. l. IV de Gen. ad litt., c. 12).



CCLXXIX [Alias CCLXXVIII]. [k 1Kb] De observatione sabbati.
[Col. 0468A]

Observatione sabbati, quae vacatione unius diei figurabatur, ablata, perpetuum sabbatum observat qui spe futurae quietis sanctis est operibus intentus; nec [l 1Kb] in ipsis bonis actibus suis quasi de propriis, [m 1Kb] et de his quae non acceperit, gloriatur; illum in se operari cognoscens, qui simul operatur et quietus est (Aug. ibid., c. 13).



CCLXXX [Alias CCLXXIX]. De requie Dei.

Requies Dei recte intelligentibus ea est [n 1Kb] qua nullius indiget bono. Et ideo [o 1Kb] certa etiam requies nobis in illo est, quia [p 1Kb] nos beatificamur bono quod ipse est, non ipse bono quod nos sumus. Nam et nos aliquid bonum ab ipso sumus, qui fecit omnia bona [Col. 0468B] valde, in quibus fecit et nos. Porro alia res bona praeter ipsum nulla est, quam ipse non fecit: ac per hoc [q 1Kb] nullo bono alieno eget, qui bono quod fecit non eget (Aug. ibid., c. 16).



CCLXXXI [Alias CCLXXX]. [r 1Kb] De initio temporum.

584 [s 1Kb] Factae creaturae motibus coeperunt currere tempora. Unde ante creaturam frustra tempora requiruntur, quasi possint inveniri ante tempora tempora. Motus enim si nullus esset vel spiritalis vel corporalis creaturae, quo per praesens praeteritis futura succederent, [t 1Kb] tempus nullum omnino esset. Moveri autem creatura non utique posset, si non esset. Potius ergo tempus a creatura, quam creatura coepit a tempore. Utrumque autem ex Deo. Ex ipso enim (Rom. XI, 36), et per ipsum, et in ipso sunt omnia (Aug. l. V de Gen. [Col. 0468C] ad litt., c. 5).



CCLXXXII [Alias CCLXXXI]. [u 1Kb] Quod abjectissima etiam divina Providentia regit.

Cum Salvator dicit, unum passerem non cadere in terram sine voluntate Dei, et quod fenum agri, [v 1Kb] post paululum mittendum in clibanum, ipse tamen formet, ac vestiat (Matth. X, 29; VI, 30), [x 1Kb] nonne confirmat, non solum [y 1Kb] totam istam mundi partem [Col. 0469A] rebus mortalibus et corruptibilibus deputatam; verum etiam vilissimas ejus abjectissimasque particulas divina Providentia regi; ne fortuitis perturbari motibus ea quorum causas comprehendere non possumus, aestimemus (Aug. ibid., c. 21 et 22)?



CCLXXXIII [Alias CCLXXXII]. [a 1Kb] Animam rationalem in spiritalia erigi debere.

Anima rationalis in ea debet erigi quae [b 1Kb] in spiritalium natura maxime excellunt: ut quae sursum sunt [c 1Kb] sapiat, non quae super terram (Aug. l. VI de Gen. ad litt., c. 22).



CCLXXXIV [Alias CCLXXXIII]. [d 1Kb] Quod in miraculis nihil fiat contra naturam.

Naturarum conditor Deus nihil in miraculis contra naturam facit, nec quod novum est [e 1Kb] consuetudini, [Col. 0469B] repugnans est rationi. Nobis ergo videntur [f 1Kb] contra naturam insolita, quibus aliter naturae cursus innotuit; non autem Deo, cui [g 1Kb] hoc est natura quod fecerit (Aug. ibid., c. 13).



CCLXXXV [Alias CCLXXXIV]. De incommutabili ratione operum Dei.

[h 1Kb] Omne corpus in omne corpus posse mutari 585 credibile est: quodlibet autem corpus in animam rationalem posse converti, credere absurdum est. Quoniam Deus sic est omnipotens, ut numquam suae rationis instituta convellat (Aug. lib. VII de Gen. ad lit. c. 12 et 20).



CCLXXXVI [Alias omittebatur]. [i 1Kb] Quod naturale sit nobis velle vivere, non autem male vivere.

Naturale nobis est velle vivere, male autem vivere [Col. 0469C] jam non est naturae, sed perversae voluntatis, quam juste poena consequitur (Aug. ibid., c. 27).



CCLXXXVII [Alias CCLXXXV]. [j 1Kb] Qualiter homo praesentia Dei illuminetur.

Sicut aer ex praesente lumine non factus est lucidus, sed fit; quia si factus esset, non autem fieret, etiam absente lumine lucidus permaneret: sic homo, Deo praesente illuminatur, absente autem [k 1Kb] continuo tenebratur: a quo non locorum intervallis, sed voluntatis aversione disceditur (Aug. lib. VIII de Gen. ad lit. c. 12).



CCLXXXVIII [Alias CCLXXXVI]. [l 1Kb] Deo obediendum.
[Col. 0470A]

Magna est utilitas hominis, jubenti Deo, etiam incognita jussionis ratione, servire. Jubendo enim Deus utile facit, quidquid jubere voluerit: de quo metuendum non est, ne non profutura praecipiat; nec fieri potest, ut voluntas propria non grandi ruinae pondere super hominem cadat, si eam voluntati superioris extollendo praeponat (Aug. ibid., c. 13).



CCLXXXIX [Alias CCLXXXVII]. De excellentia humanae naturae.

Quam excellens bonum sit natura humana, hoc maxime apparet, quod datum ipsi sit ut possit summi et incommutabilis boni adhaerere naturae. Quod si noluerit, bono se privat, et hoc ei malum est; unde per justitiam Dei etiam cruciatus consequitur. [Col. 0470B] Quid enim tam iniquum, quam ut bene sit desertori boni? Aliquando autem amissi superioris boni non sentitur malum, dum habetur quod amatum est inferius bonum. Sed divina justitia est, ut qui voluntate [m 1Kb] amisit quod amare debuit, amittat cum dolore quod amavit, et naturarum Creator ubique laudetur. Adhuc enim bonum est, quod dolet amissum bonum. Nam nisi aliquod bonum remansisset in natura, nullius amissi boni dolor esset [n 1Kb] in poena (Aug. ibid., c. 14).



CCXC [Alias CCLXXXVIII]. [o 1Kb] De potestate nocendi.

586 Nocendi cupiditas potest esse a suo cuique animo prava. Non est autem potestas nisi a Deo, [p 1Kb] et hoc abdita, altaque ejus justitia; quoniam non est iniquitas apud Deum (Aug. l. XI de Gen. ad litt. [Col. 0470C] c. 4).



CCXCI [Alias CCLXXXIX]. [q 1Kb] Quantum et quale bonum sit Deus.

Quantum et quale bonum sit Deus, etiam ex hoc evidenter ostenditur, quod nulli ab eo recedenti bene est: quia et qui gaudent in mortiferis voluptatibus, sine doloris timore esse non possunt; et qui omnino malum desertionis suae majore superbiae stupore non sentiunt, aliis qui haec discernere noverunt, [r 1Kb] quanta miseria premantur, apparet: ut si nolint recipere medicinam talia devitandi, valeant [Col. 0471A] ad exemplum, [a 1Kb] quo possunt talia devitari (Aug. lib. XI de Gen. ad litt. c. 5).



CCXCII [Alias CCXC]. [b 1Kb] Quod nulla creatura mala sit in natura.

Sicut vera ratio docet meliorem esse creaturam, quam prorsus nihil delectat illicitum: ita eadem ratio docet etiam illam bonam esse quae in potestate habet illicitam delectationem ita cohibere, ut non solum de caeteris licitis recteque factis, verum etiam de ipsius pravae delectationis [c 1Kb] cohibitione laetetur (Aug. ibid., c. 7).



CCXCIII [Alias CCXCI]. [d 1Kb] De magnis operibus Domini.

Magna opera Domini, exquisita in omnes voluntates ejus. Praevidet bonos futuros, et creat: praevidet [Col. 0471B] futuros malos, et creat: seipsum ad fruendum praebens bonis, multa munerum suorum largiens etiam malis; [e 1Kb] misericorditer ignoscens, juste ulciscens; itemque misericorditer ulciscens, juste ignoscens; nihil metuens de cujusquam malitia; nihil indigens de cujusquam justitia; nihil sibi consulens de operibus bonorum, et bonis consulens etiam de poenis malorum (Aug. ibid., c. 11).



CCXCIV [Alias CCXCII]. De superbia [f 1Kb] et invidentia.

Cum superbia sit amor excellentiae propriae, invidentia vero sit odium felicitatis alienae, quid unde nascatur in promptu est. Amando enim quisque excellentiam suam, vel paribus invidet, quod ei coaequentur; vel inferioribus, 587 ne sibi coaequentur; vel superioribus, quod eis non coaequetur. [Col. 0471C] Superbiendo igitur quisque invidus, non invidendo superbus est (Aug. ibid., c. 14).



CCXCV [Alias CCXCIII]. [g 1Kb] Qualiter plenitudo divinitatis habitet in Christo corporaliter.

Plenitudo divinitatis in Christo dicta est corporaliter habitare, non quia divinitas corpus est, sed quia sacramenta veteris Testamenti appellantur [h 1Kb] umbrae futuri, propter umbrarum comparationem corporaliter dicta est in Christo plenitudo divinitatis habitare, quod in illo impleantur omnia quae [i 1Kb] in illis umbris figurata sunt, ac sic quodammodo umbrarum praecedentium ipse sit corpus, hoc est figurarum et significationum illarum [j 1Kb] ipse sit veritas (Aug. lib. XII de Gen. ad litt. c. 7).



CCXCVI [Alias CCXCIV]. [k 1Kb] De vitiis expugnandis.
[Col. 0472A]

Actio [l 1Kb] in hac vita pia est Deum colere, et ejus gratia contra vitia interna pugnare, eisque usque ad illicita instigantibus [m 1Kb] cogentibusve non cedere; et ubi ceditur, indulgentiam, atque ut non cedatur, adjutorium Dei, affectu religiosae pietatis exposcere. In paradiso autem, si nemo peccasset, non esset actio pietatis expugnare vitia: quia felicitatis esset permansio vitia non habere (Aug. l. I Op. Imp., n. 70).



CCXCVII [Alias CCXCV]. De fortitudine gentilium et Christianorum.

Fortitudinem gentilium mundana cupiditas, fortitudinem autem Christianorum Dei charitas facit; quae diffusa est in cordibus nostris, non per voluntatis [Col. 0472B] arbitrium, quod est a nobis, sed per Spiritum sanctum, qui datus est nobis (Aug. ibid., n. 83; can. 18 conc. Araus. II).



CCXCVIII [Alias CCXCVI]. [n 1Kb] Quod nullum malum sit, nisi in aliquo bono.

Non potest esse ullum malum, nisi in aliquo bono: quia non potest esse nisi in aliqua natura: omnis autem natura, [o 1Kb] in quantum natura est, bonum est (Aug. ibid., n. 114).



CCXCIX [Alias CCXCVII]. [p 1Kb] Nullis meritis gratiam praeveniri.

Debetur merces bonis operibus, si fiant: sed gratia, quae non debetur, praecedit ut fiant (Aug. ibid., n. 133; can. 18 conc. Araus. II).



CCC [Alias CCXCVIII]. De circumcisione et baptismo.
[Col. 0472C]

Circumcisio carnis lege praecepta est; quia 588 non posset melius significari, per Christum regenerationis auctorem tolli originale peccatum. Cum praeputio quippe omnis homo nascitur, quemadmodum cum originali peccato. Et octavo die lex circumcidi carnem praecepit, quia Christus die Dominico resurrexit, qui post septimum sabbati octavus est. Et circumcisus praeputiatum gignit, trajiciens in illum, quo ipse jam caruit: sicut baptizatus in filium quem generat carne, reatum tamen trajicit originis, [q 1Kb] a quo ipse jam liber est (Aug. l. II Op. Imp., n. 73).



CCCI [Alias CCXCIX]. [a 1Kb] De primo et secundo homine.
[Col. 0473A]

Primus homo Adam sic olim defunctus est, ut tamen post illum secundus homo sit Christus, cum tot hominum millia inter illum et hunc orta sint: et ideo manifestum est, ad illum pertinere omnem qui ex illa successione [b 1Kb] propaginis nascitur; sicut ad istum pertinet omnis qui [c 1Kb] in illo gratiae largitate renascitur. Unde fit ut totum genus humanum quodammodo sint homines duo, primus et secundus (Aug. l. II Op. Imp., n. 163).



CCCII [Alias CCC]. De judiciis Dei.

Nullo modo judiciis hominum comparanda sunt judicia Dei: quem non dubitandum est esse justum, etiam quando facit quod hominibus videtur injustum [Col. 0473B] (Aug. l. III Op. Imp., n. 24).



CCCIII [Alias CCCI]. [d 1Kb] De nativitate justorum.

Justus ex Deo, [e 1Kb] non ex hominibus nascitur: quoniam renascendo, non nascendo fit justus. Unde etiam [f 1Kb] regenerati filii Dei vocantur (Aug. ibid., n. 51).



CCCIV [Alias CCCII]. De naturae humanae qualitate.

Natura humana etsi mala est, quia vitiata est; non tamen malum est, quia natura est. Nulla enim natura, in quantum natura est, malum est: sed prorsus bonum, sine quo bono ullum esse non potest [g 1Kb] malum: quia nisi in aliqua natura ullum esse non potest vitium; quamvis sine vitio possit esse vel numquam vitiata, vel sanata natura (Aug. ibid., n. 206).



CCCV [Alias CCCIII]. De morte peccatorum.
[Col. 0473C]

Justum Dei judicium est, ut peccato suo quisque pereat, cum peccatum Deus non faciat: sicut mortem non fecit, et tamen quem 589 morte dignum [h 1Kb] censet, occidit. [i 1Kb] Unde legitur, Deus mortem non fecit: et legitur, Mors et vita a Deo est. Quae duo inter se non esse contraria profecto videt quisquis ab operibus divinis judicia divina discernit: quia aliud est creando non instituisse mortalem, aliud judicando plectere peccatorem (Aug. l. IV Op. Imp., n. 32.)



CCCVI [Alias CCCIV]. De poena peccati.
[Col. 0474A]

Deus quidem mundum fecit, et corpora prorsus omnia. Sed ut corpus corruptibile aggravet animam, et caro concupiscat adversus spiritum (Sap. IX, 15), non est praecedens natura hominis instituti, sed consequens [j 1Kb] poena damnati (Aug. ibid., n. 67).



CCCVII [Alias CCCV]. [k 1Kb] De bona institutione hominis.

Quantislibet vitiis turpetur quaecumque natura, institutio ejus semper est bona. Nam sicut institutio corporis bona est, etiam quando nascitur [l 1Kb] morbidus, et institutio animi bona est, etiam quando nascitur fatuus; sic institutio ipsius hominis bona est, quando nascitur [m 1Kb] peccati originalis obnoxius (Aug. ibid., n. 115).



CCCVIII [Alias CCCVI]. [n 1Kb] De abolitione peccati.

[Col. 0474B] Sicut quidam parentes aggravant originale peccatum, ita quidam relevant: sed nullus tollit, nisi ille de quo dictum est, Ecce agnus Dei, ecce qui tollit peccata mundi: cui nullum bonum hominis impossibile, nullum malum est insanabile (Aug. ibid., n. 132).



CCCIX [Alias CCCVII]. [o 1Kb] De gratia Dei.

Non ad merita hominum, sed ad Dei misericordiam pertinet, cum ex illa massa primi hominis, cui merito mors debetur, quisque liberatur. Non est enim iniquitas apud Deum: quia neque remittendo, neque exigendo quod debetur, injustus est; et ibi gratuita est indulgentia, ubi justa posset esse vindicta (Aug. ep. 186, ad Paulinum, c. 6, n. 16).



CCCX [Alias CCCVIII]. Neminem, nisi Deo miserante, salvari.

[Col. 0474C] Natura humana, etiamsi in illa integritate in qua est condita permaneret, nullo modo se ipsam, Creatore suo non adjuvante, servaret. Unde, cum sine Dei gratia salutem [p 1Kb] non possit custodire quam accepit, quomodo sine Dei gratia potest recuperare quam perdidit (Aug. ibid., c. 11, n. 37; can. 19 conc. Araus. II)?



CCCXI [Alias CCCIX]. [q 1Kb] Nihil excusationis competere peccatori.

Inexcusabilis est omnis peccator vel reatu originis, vel additamento etiam propriae voluntatis: 590 [Col. 0475A] sive qui novit, sive qui ignorat, sive qui judicat, sive qui non judicat. Quia et ipsa ignorantia in eis qui intelligere noluerunt, sine dubitatione peccatum est; in eis autem qui non potuerunt, poena peccati. Ergo [a 1Kb] in utrisque non est excusatio, sed justa damnatio (Aug. ep. 194, ad Sixtum, c. 9, n. 27).



CCCXII [Alias CCCX]. De his qui Spiritu Dei aguntur.

[b 1Kb] Plus est procul dubio agi quam regi. Qui enim regitur, aliquid agit; et ideo regitur, ut recte agat: qui autem agitur, agere ipse aliquid vix intelligitur. Et tamen tantum praestat voluntatibus nostris gratia Salvatoris, ut non dubitet Apostolus dicere, Quotquot Spiritu Dei aguntur, hi filii Dei sunt. Nec aliquid in nobis libera voluntas melius agere potest, quam ut [Col. 0475B] illi se commendet qui mala agere non potest (Aug. l. de Gestis Pelag. c. 3.)



CCCXIII [Alias CCCXI]. [c 1Kb] Quid sit liberari a corpore mortis hujus.

Liberari a corpore mortis hujus, omni sanato languore concupiscentiae carnis, est non ad poenam corpus recipere, sed ad gloriam (Aug. lib. I contra duas epist. Pelag. cap. 11).



CCCXIV [Alias CCCXII]. [d 1Kb] Nihil hominem posse sine Deo.

Multa Deus facit in homine bona, quae non facit homo: nulla vero facit homo, quae non Deus facit ut faciat homo (Aug. lib. II contra duas epist. Pelag. cap. 8; et can. 20 Araus. II conc.).



CCCXV (Alias CCCXIII]. De vera justitia.

[Col. 0475C] Justitia secundum quam justus ex fide vivit, quoniam per spiritum gratiae homini ex Deo est, vera justitia est: quae licet non immerito in aliquibus justis pro hujus vitae capacitate perfecta dicatur, parva tamen est ad illam magnam quam capit aequalitas angelorum: [e 1Kb] quam qui nondum habebat, et propter illam quae jam inerat, perfectum; et propter istam, quae adhuc deerat, imperfectum se esse dicebat. Sed plane minor ista justitia [f 1Kb] facit meritum, major illa facit praemium. Unde qui istam non sequitur, illam non assequitur (Aug. l. III cont. duas epist. Pelag., cap. 7).



CCCXVI [Alias CCCXIV]. [g 1Kb] Quod Christus solus sine peccato subiit poenam peccati.

De uno solo mediatore Dei et hominum homine [Col. 0475D] Christo Jesu fides catholica novit, quod pro nobis mortem, id est, peccati poenam sine peccato subire dignatus est. Sicut enim solus ideo factus est hominis [Col. 0476A] filius, ut nos per illum Dei filii fieremus: ita solus suscepit 591 sine malis meritis poenam, sicut nos per illum sine [h 1Kb] bonis meritis gratiam. Quia sicut nobis non debebatur aliquid boni, ita nec illi aliquid mali. Commendans ergo dilectionem suam in eos quibus daturus erat indebitam vitam, pati pro eis voluit indebitam mortem (Aug. l. IV cont. duas ep. Pelag., c. 4; can. 2 conc. Araus. II).



CCCXVII [Alias CCCXV]. [i 1Kb] Quod gratia non sit ex natura.

Sicut eis qui volentes in lege justificari, a gratia exciderunt, verissime dicit Apostolus, Si ex lege justitia est, ergo Christus gratis mortuus est (Gal. II, 21): sic eis qui gratiam, quam commendat et percipit fides Christi, putant esse naturam, verissime [Col. 0476B] dicitur, Si per naturam justitia est, ergo Christus gratis mortuus est. Jam hic enim erat lex, et non justificabat: jam hic erat et natura, et non justificabat. Ideo Christus non gratis mortuus est: ut et lex per illum impleretur, qui dixit, Non veni solvere legem, sed implere (Matth. V, 17); et natura per Adam perdita, per illum repararetur qui dixit, venisse se quaerere et salvare quod perierat (Aug. lib. de Gratia et Lib. Arb. c. 13; et can. 21 conc. Araus. II).



CCCXVIII [Alias CCCXVI]. [j 1Kb] De misericordia et judicio.

Posse habere fidem, sicut posse habere charitatem, naturae est hominum: habere autem fidem, [k 1Kb] quemadmodum habere charitatem, gratiae est fidelium. Sed cum voluntas credendi aliis [l 1Kb] praeparetur, aliis [Col. 0476C] non praeparetur a Domino, discernendum est quid veniat de misericordia ejus, quid de judicio. Universae enim viae Domini misericordia et veritas. (Psal. XXIV, 10). Investigabiles [m 1Kb] autem sunt viae ipsius (Rom. XI, 33). [n 1Kb] Investigabiles igitur sunt, misericordia, qua gratis liberat, et veritas qua juste judicat (Aug. l. I de Praedest. Sanctor. c. 5 et 6).



CCCXIX [Alias CCCXVII]. [o 1Kb] De erigendis lapsis.

Nemo erigit [p 1Kb] quemquam ad id in quo ipse est, nisi aliquantum ad id in quo est ille descendat (Aug. epist. 11, ad Nebridium, n. 4).



CCCXX [Alias CCCXVIII]. De contemnenda mundi gloria.

Quas vires nocendi habeat humanae gloriae amor, non sentit, nisi qui ei bellum indixerit. Quia [q 1Kb] si cuiquam [Col. 0476D] facile est laudem non cupere, dum negatur; difficile est ea non delectari, cum offertur (Aug. ep. 22, ad Aurel., n. 8).



CCCXXI [Alias CCCXIX]. [a 1Kb] De temporalibus bonis relinquendis.
[Col. 0477A]

Omnes mundi opes contemnit qui non solum 592 quantum potuit, sed etiam quantum voluit habere contemnit. In quo cavendum est ne surrepat elatio. Utilius enim terrena opulentia humiliter tenetur, quam superbe relinquitur (Aug. ep. 31, ad Paulinum, n. 5).



CCCXXII [Alias CCCXX]. De cohibenda ira.

Nulli irascenti ira sua videtur injusta. Unde ab omni indignatione cito redeundum est ad mansuetudinis lenitatem. Nam pertinax motus facile in ejus odium transit cui non celeriter ignoscitur (Aug. ep. 38, ad Profuturum n. 2).



CCCXXIII [Alias CCCXXI]. De lege et gratia.
[Col. 0477B]

Qui dedit legem, ipse dedit et gratiam: sed legem per servum misit, cum gratia ipse descendit: ut quia lex [b 1Kb] ostendit peccata, non tollit; volentes legem suis viribus exsequi, nec valentes, cogantur ad gratiam, quae et impossibilitatis morbum, et inobedientiae aufert reatum (Aug. tract. 3 in Joan. Evang. num. 2).



CCCXXIV [Alias CCCXXII]. De sabbato.

Verum sabbatum Christianus observat, abstinens [c 1Kb] se ab opere servili, id est, a peccato: quoniam qui facit peccatum (Joan. VIII, 34), servus est peccati (Aug. ibid., n. 19).



CCCXXV [Alias CCCXXIII]. [d 1Kb] De his quae hominum propria sunt.
[Col. 0477C]

Nemo habet de suo, nisi mendacium et peccatum. Si quid autem habet homo veritatis atque justitiae, ab illo fonte est quem debemus sitire in hac eremo; ut ex eo quasi quibusdam guttis irrorati, non deficiamus in via (Aug. tract. 5 in Joan. n. 1; can. 22 conc. Araus. II).



CCCXXVI [Alias CCCXXIV]. [e 1Kb] De inseparabili opere Patris et Filii.

Quod Pater cum Christo facit, Christus facit: et quod Christus cum Patre facit, Pater facit: [f 1Kb] nec seorsum aliquid agit inseparabilis charitas, majestas, potestas: sicut ipse Dominus dicit (Joan. X, 30), Ego et Pater unum sumus (Aug. ibid.).



CCCXXVII [Alias CCCXXV]. [g 1Kb] Cui prosit baptismi sacramentum.
[Col. 0478A]

Regenerationis gratiam ita etiam hi non minuunt qui ejus dona non servant, sicut lucis nitorem loca immunda non polluunt. Qui ergo gaudes baptismi perceptione, vive in novi hominis sanctitate; [h 1Kb] et tenens fidem quae per dilectionem operatur, [i 1Kb] habe bonum quod nondum habes, ut prosit tibi bonum quod habes (Aug. tract. 6 in Joan., n. 16).



CCCXXVIII [Alias CCCXXVI]. [j 1Kb] Quomodo Christus sit veritas.

593 Sic est veritas Christus, ut [k 1Kb] totum verum accipiatur in Christo: verum Verbum Dei, Deus aequalis Patri; vera anima, vera caro, verus homo, verus Deus, vera nativitas, vera passio, vera mors, [Col. 0478B] vera resurrectio. Si aliquid horum dixeris falsum, intrat putredo, de veneno serpentis nascuntur vermes mendaciorum, et nihil integrum remanebit; quia ubi fuerit [l 1Kb] falsi alicujus corruptio, ibi veritatis integritas non erit (Aug. tract. 8 in Joan., n. 5).



CCCXXIX [Alias CCCXXVII]. De charitate.

[m 1Kb] Quanta est charitas? quae si desit, frustra habentur caetera; si adsit, [n 1Kb] habentur omnia (Aug. tract. 9 in Joan., n. 8).



CCCXXX [Alias CCCXVIII]. Quomodo Christus reliquerit Patrem et matrem.

Reliquit Christus Patrem: quia cum in forma Dei esset, non rapinam arbitratus est [o 1Kb] esse aequalis Deo, sed semetipsum exinanivit, formam servi accipiens (Philip. II, 6). [p 1Kb] Hoc est enim, reliquit Patrem, non [Col. 0478C] quia deseruit, et recessit a Patre; sed quia non in ea forma apparuit hominibus in qua aequalis est Patri. Reliquit autem matrem, relinquendo synagogam Judaeorum, de qua secundum carnem natus est; et inhaerendo Ecclesiae, quam ex omnibus gentibus congregavit.



CCCXXXI [Alias CCCXXIX. [q 1Kb] De comparatione primi Adam et secundi.

[r 1Kb] Dormit Adam, ut fiat Eva: moritur Christus, ut fiat Ecclesia. [s 1Kb] Dormienti Adae, fit Eva de latere: mortuo Christo, lancea [t 1Kb] percutitur latus, ut profluant sacramenta, [u 1Kb] quibus formetur Ecclesia. Unde merito Apostolus ipsum Adam dicit formam futuri. Quia sicut omnes in Adam moriuntur (Rom. [Col. 0479A] V, 14; I Cor. XV, 22), ita et in Christo omnes [a 1Kb] vivificabuntur (Aug. ibid., n. 10).



CCCXXXII [Alias CCCXXX]. [b 1Kb] De Incarnatione Verbi.

Deus homo factus est: quid futurus est homo, propter quem Deus factus est homo (Aug. tract. 10 in Joan., n. 1)?



CCCXXXIII [Alias CCCXXXI]. De duabus nativitatibus hominum.

Una est nativitas de terra, alia de coelo; una est de carne, alia de Spiritu; una est de aeternitate, alia de mortalitate; una est de masculo et femina, alia de Deo et Ecclesia. Sed ipsae duae singulares sunt. Quomodo enim 594 uterus non potest repeti, sic nec baptismus iterari (Aug. tract. 11 in [Col. 0479B] Joan., n. 6).



CCCXXXIV [Alias CCCXXXII]. De diversitate bonorum [c 1Kb] in Deo.

[d 1Kb] Si visibilia attendas, nec panis est Deus, nec aqua est Deus, nec lux ista est Deus, nec vestis est Deus, nec domus [e 1Kb] est Deus: omnia enim haec visibilia sunt, et singula sunt. Quod enim est panis, non hoc est aqua; et quod est vestis, non hoc est domus; et quod sunt ista, non hoc est Deus; visibilia enim sunt, Deus autem totum tibi est, quod recte desideras: et omnium bonorum varietas uno fonte [f 1Kb] profunditur. Quoniam cum sua tribuit, se ipsum sub diversis munerum suorum nominibus impertit (Aug. tract. 13 in Joan., n. 5).



CCCXXXV [Alias CCCXXXIII]. [g 1Kb] De anima et intellectu.
[Col. 0479C]

Anima carnalia appetens feminae comparatur non habenti rectorem virum, qui est intellectus, cujus eam oportet sapientia gubernari: non quasi aliud sit quam anima; sed quia obtutus quidam [h 1Kb] occultus sit animae. Sicut enim exteriores oculi [i 1Kb] quiddam sunt carnis, ita mens quiddam est [j 1Kb] animae, quod in ea secundum participationem divinae rationis excellit. Et tunc omnibus [k 1Kb] motibus suis bene praesidet, cum superna luce radiatur, ut sit in ea lumen verum, quod illuminat omnem hominem venientem in hunc mundum (Aug. tract. 15 in Joan., n. 19).



CCCXXXVI [Alias CCCXXXIV]. [l 1Kb] De loco orationis.
[Col. 0480A]

[m 1Kb] Qui supplicaturus Deo locum aptum et sanctum requiris, interiora tua munda, et omni inde mala cupiditate depulsa, praepara tibi in cordis tui pace secretum. Volens in templo orare, in te ora; et ita age semper, ut Dei templum sis. Ibi enim Deus exaudit, ubi habitat (Aug. ibid., n. 25).



CCCXXXVII [Alias CCCXXXV]. [n 1Kb] De sensibus corporis, et judicio animi.

Sensus corporis corporalia nuntiant cordi. [o 1Kb] Et non omnium facultas eadem: quia non inde videtur, unde auditur; nec unde sapor, inde et odor capitur: nec hi ministri, sine tactu ad laevia et aspera, calida et frigida, humida et sicca, discernenda, sufficiunt. Incorporea vero animus suo tantum sensu [Col. 0480B] dijudicat, et omnes varietates uno motu attingit: 595 et quidquid [p 1Kb] discretionis inter bona et mala, justa et injusta rationabiliter invenit, [q 1Kb] unius est intentionis effectus: ut ibi imago Dei appareat, ubi unum idemque est, [r 1Kb] quo mens potest quantum potest (Aug. tract. 18 in Joan., n. 9 et 10).



CCCXXXVIII [Alias CCCXXXVI]. [s 1Kb] De vita Filii Dei.

[t 1Kb] Dei Filius dicitur vitam habere in semetipso, sicut habet Pater, non participando adeptus, sed nascendo. Vitam enim genuit Pater vita: nec differt in aliquo essentia gignentis et geniti; cum sic ex Patre sit Filius, [u 1Kb] ut consempiternae aequalitatis, non una quidem persona, sed una sit Deitas (Aug. tract. 19 in Joan., n. 12 et 13).



CCCXXXIX [Alias CCCXXXVII]. [v 1Kb] Quare Filius, et non Pater, dicitur judicaturus.
[Col. 0480C]

Quamvis numquam recedat a Filio Pater, ad judicandos tamen vivos et mortuos, non ipse dicitur, sed Filius affuturus: quia ibi nec Patris, nec Filii Deitas, sed illa forma videbitur Filii quam sibi per sacramentum incarnationis univit. Ipsa ergo erit judex, quae sub judice stetit: ipsa judicabit, quae judicata est; ut videant impii ejus gloriam, in cujus mansuetudinem [x 1Kb] saevierunt. Talis ergo apparebit judex, qualis videri possit, et ab eis quos coronaturus est, et ab eis quos damnaturus est. Pater autem non apparebit; quia forma servi non est indutus: [Col. 0481A] sed Filio, [a 1Kb] qui etiam homo factus est, dedit judicii potestatem (Aug. ibid., n. 16).



CCCXL [Alias CCCXXXVIII, ante CCCXXXVI]. [b 1Kb] Quomodo voluntatem Dei et nostram faciamus.

Suam voluntatem homines faciunt, non Dei, quando id agunt quod Deo displicet. Quando autem ita faciunt quod volunt, ut divinae serviant voluntati: quamvis volentes agant quod agunt, illius tamen voluntas est, a quo et praeparatur et jubetur quod volunt (Aug. ibid., n. 19: can. 23 conc. Araus. II).



CCCXLI [Alias CCCXXXIX, ante CCCXXXVII]. [c 1Kb] De doctrina Patris per Verbum.

Si illum docet Pater, qui audit verbum ejus: quaere [d 1Kb] quid sit Christus, et invenies Verbum ejus, In [Col. 0481B] principio erat Verbum; non autem, In principio Deus fecit Verbum: sicut, In principio Deus fecit coelum et terram. Verbum enim Dei Deus est, non creatura: 596 nec factum inter omnia, sed per quod facta sunt omnia. Ut ergo ad talis verbi doctrinam homo in carne constitutus possit accedere; Verbum caro factum est, et habitavit in nobis (Aug. tract. 26 in Joan., n. 8).



CCCXLII [Alias CCCXL, ante CCCXXXVIII]. [e 1Kb] De carne Christi.

Caro Christi fidelium vita est, si corpus ipsius esse non negligant. Fiant ergo corpus Christi, si volunt vivere de spiritu Christi; de quo non vivit, nisi corpus Christi (Aug. ibid., n. 13).



CCCXLIII [Alias CCCXLI, ante CCCXXXIX]. [f 1Kb] Qui edunt corpus Christi.
[Col. 0481C]

Escam vitae accipit, [g 1Kb] et aeternitatis poculum bibit, qui in Christo manet, et cujus Christus habitator est. Nam qui discordat a Christo, [h 1Kb] nec carnem ejus manducat, nec sanguinem bibit: etiam si tantae rei sacramentum ad judicium suae praesumptionis quotidie indifferenter accipiat (Aug. ibid., n. 18).



CCCXLIV [Alias CCCXLII, ante CCCXL]. [i 1Kb] De malorum felicitate.

Vellet mundana sapientia, ut numquam permitteret Deus eos qui mali sunt esse felices, [j 1Kb] quod utique non sinet; sed ideo mali cum habent quod volunt, [Col. 0482A] felices putantur, quia quid sit felicitas [k 1Kb] ignorant (Aug. tract. 28 in Joan., n. 7).



CCCXLV [Alias CCCXLIII, ante CCCXLI]. De mutatione cordis.

[l 1Kb] Aliud est migrare corpore, aliud corde. Migrat corpore, qui motu corporis mutat locum; migrat corde, qui motu cordis mutat affectum. Si aliud amas, aliud amabas; non ibi es ubi eras (Aug. tract. 32 in Joan., n. 21).



CCCXLVI [Alias CCCXLIV, ante CCCXLII]. [m 1Kb] De chrismate.

Christi nomen a chrismate est, id est, ab unctione. Quia ideo omnis Christianus sanctificatur, ut intelligat se non solum sacerdotalis et regiae dignitatis esse consortem, sed etiam contra diabolum [Col. 0482B] fieri luctatorem (Aug. tract. 33 in Joan., n. 3).



CCCXLVII [Alias CCCXLV, ante CCCXLIII]. [n 1Kb] De lumine.

Sequamur Christum lumen verum, ne ambulemus in tenebris. Tenebrae autem metuendae sunt morum, non oculorum: et si oculorum, non exteriorum, sed [o 1Kb] interiorum, unde discernitur non album et nigrum, sed justum et injustum (Aug. tract. 35 in Joan., n. 1).



CCCXLVIII [Alias CCCXLVI, ante CCCXLIV]. [p 1Kb] Quod verus Deus et verus homo sit Christus.

597 Catholica fides Dominum Jesum Christum et verum Deum et verum hominem credit, et praedicat. Utrumque enim scriptum est, et utrumque verum est. Qui Deum tantummodo asserit Christum, [q 1Kb] medicinam negat, qua sanatus est. Qui hominem tantummodo [Col. 0482C] asserit Christum, potentiam negat, qua creatus est. Utrumque ergo anima fidelis ac recta suscipe: et Deus Christus est, et homo Christus est. Qualis Deus Christus? Aequalis Patri, unum cum Patre. Qualis homo Christus? Virginis filius, trahens de homine mortalitatem, non trahens iniquitatem (Aug. tract. 38 in Joan., n. 2).



CCCXLIX, [Alias CCCXLVII, ante CCCXLV]. De missione [r 1Kb] Verbi.

[s 1Kb] Missus est Dominus Christus a Patre, non recessit a Patre. Missio ejus incarnatio fuit et invisibili Deitati hoc fuit in hunc mundum venire, quod apparere. Quod si cito caperetur, non opus erat ut crederetur, [Col. 0483A] [a 1Kb] quia videretur. Credendo ergo capitur, quod nisi credatur, numquam intelligitur (Aug. tract. 38 in Joan. n. 7).



CCCL [Alias CCCXLVIII, ante CCCXLVI]. [b 1Kb] De fide Patris et Filii.

Ut recte credatur Pater et Filius, ipse Filius audiendus est, dicens, Ego et Pater unum sumus (Joan. X, 30). Duobus enim verbis duae simul haereses detruncantur. Nam per id quod ait, unum, Arium perculit: per illud quod ait, sumus, Sabellium stravit: quia nec, sumus, de uno, nec, unum [c 1Kb] diceret de diverso (Aug. ibid., n. 9).



CCCLI [Alias CCCXLIX, ante CCCXLVII]. [d 1Kb] De Deo et homine Jesu Christo.

[e 1Kb] Utrumque oportet noverimus in Christo, et unde [Col. 0483B] aequalis est Patri, et unde illo major est Pater. Illud Verbum est, illud caro; illud Deus est, illud homo. Sed unus est Christus Deus et homo (Aug. tract. 37 in Joan., n. 10).



CCCLII [Alias CCCL, ante CCCXLVIII]. [f 1Kb] De unitate divinae Trinitatis.

Multorum hominum multae sine dubio animae, et multa sunt corda: sed [g 1Kb] si per fidem et dilectionem adhaereant Deo, fiunt omnes una anima, et cor unum. Si ergo charitas Dei, 598 quae diffusa est in cordibus nostris, per Spiritum sanctum, qui datus est nobis (Rom. V, 5), tantam unitatem multarum animarum et multorum cordium facit; quanto magis certiusque in Patre et Filio et Spiritu sancto aeterna et incommutabilis unitas manet, ubi indifferens Trinitas unus [Col. 0483C] Deus est, unum lumen, unumque principium (Aug. tract. 39 in Joan., n. 5)?



CCCLIII [Alias CCCLI, ante CCCXLIX]. [h 1Kb] Quomodo docuit Pater Filium.

Non sic docuit Pater Filium quasi indoctum genuerit, et scientiam contulerit nescienti: [i 1Kb] sed intemporalis doctrina est intemporalis essentia; et hoc est a Patre doceri, quod est a Patre generari: quia simplici veritatis naturae esse et nosse non est aliud atque aliud, [j 1Kb] sed idipsum (Aug. tract. 40 in Joan. n. 5).



CCCLIV [Alias CCCLII, ante CCCL]. De fide et veritate.
[Col. 0484A]

Fides semper praevenit visionem. Credimus enim ut cognoscamus, non cognoscimus ut credamus. Fides ergo est, quod non vides credere; veritas, quod credidisti videre (Aug. ibid., n. 9).



CCCLV [Alias CCCLIII, ante CCCLI]. De bono odore Christi.

Bonus Christi odor est praedicatio veritatis, [k 1Kb] quo odore vitam capit qui Evangelio bonis [l 1Kb] moribus servit et congruit; mortem autem incurrit, cujus ab his quae bene loquitur, vita dissentit. Quae conditio etiam auditores obstringit, cum recta praedicatio ab aliis per incredulitatem auditur in mortem, ab aliis per fidem suscipitur in salutem (Aug. tract. 50 in [Col. 0484B] Joan., n. 8).



CCCLVI [Alias CCCLIV, ante CCCLII]. [m 1Kb] De facultate credendi.

Fides Christi est, credere in eum qui justificat impium, credere in Mediatorem, sine quo nullus reconciliatur Deo; credere in Salvatorem, qui venit quaerere et salvare quod perierat; credere in eum qui dixit, Sine me nihil potestis facere (Joan. XV, 5). Sed hanc fidem non apprehendit, qui ignorans Dei justitiam, qua justificatur impius, suam vult constituere, [n 1Kb] qua convincatur superbus. Talia enim sentientes sua elatione obdurantur, et excaecantur: 599 quia negando Dei gratiam, non adjuvantur (Aug. tract. 53 in Joan., n. 10).



CCCLVII [Alias CCCLV, ante CCCLIII] [o 1Kb] De vera dilectione.
[Col. 0484C]

Charitatem habens, quae est de corde puro, et conscientia bona, et fide non ficta, diligit Deum et proximum sicut seipsum. Amator enim Dei, amator est sui: et non diligens Deum, non diligit proximum; quia non diligit seipsum. Pro hac autem dilectione patienter etiam mundi odia sunt toleranda; necesse est enim ut nos oderit, quos videt odisse [p 1Kb] quod diligit (Aug. tract. 87 in Joan., n. 1 et 2).



CCCLVIII [Alias CCCLVI, ante CCCLIV]. [q 1Kb] De bipartita mundi significatione.

Duo hominum genera sub uno mundi nomine [Col. 0485A] nuncupantur. Sicut enim dicitur mundus in impiis, ita dicitur mundus in sanctis. Unde cum totus a semetipso et in odio et in amore discordet, nos eum et odisse jubemur, et amare, cum dicitur nobis, Nolite diligere mundum (I Joan. II, 15); et cum dicitur, Diligite inimicos vestros (Matt. V, 44), ut quorum exsecramur iniquitatem, optemus salutem (Aug. ibid., n. 4).



CCCLIX [Alias CCCLVII, ante CCCLV]. [a 1Kb] De vitanda scientiae gloria.

Ad vitandam tentationem vanae gloriae, melior est [b 1Kb] discentis conditio quam docentis. Tutius enim auditur veritas quam praedicatur. Quoniam cum doctrina recipitur, humilitas custoditur; cum autem disputatio placet, vix est ut disserentem non pulset quantulacumque jactantia (Aug. tract. 57 in Joan., [Col. 0485B] n. 2).



CCCLX [Alias CCCLVIII, ante CCCLVI]. [c 1Kb] De laude qua se praedicat Deus.

Periculosum est homini sibi placere, cui cavendum est superbire. Deus autem quantumcumque se laudet, non se extollit excelsus, nec vult se sua videri majestate majorem. Sed cum homini loquitur potentiam suam, non hoc agit ut ipse gloriosior, sed ut ille melior fiat et doctior. Nobis enim prodest auctorem nostrum agnoscere, et ei qui est super omnia subjacere: [d 1Kb] ne de quo non possumus comprehendere quid est, possimus sentire quod non est (Aug. tract. 58 in Joan., n. 3).



CCCLXI [Alias CCCLIX, ante CCCLVII]. [e 1Kb] De remittendis peccatis.

[Col. 0485C] Christiana observantia ad perfectae pietatis [f 1Kb] profectum per mutuam maxime pervenit 600 indulgentiam peccatorum, dante nobis Domino suae bonitatis exemplum. Nam si ille, in quo nullum omnino fuit peccatum, interpellat pro peccatis nostris, quanto magis nos invicem pro propriis orare debemus? Amplectenda quippe est homini, qui [g 1Kb] non omni potest carere peccato, tam benigna conditio, ut dimittendo delicta aliena, diluat sua (Aug. ibid., n. 5).



CCCLXII [Alias CCCLX, ante CCCLVIII]. [h 1Kb] De impletione desideriorum justorum.

Justorum desideriorum [i 1Kb] satietati tunc nihil deerit, [Col. 0486A] quando Deus omnia in illis omnibus erit (I Cor. XV, 28). Ad quam beatitudinem hi perveniunt, qui huic saeculo ante separationem [j 1Kb] animae a carne moriuntur, nec in eis inveniuntur [k 1Kb] cupiditatibus, quas sola superat dilectio Dei: [l 1Kb] ut et id patiatur iniquitas, quod elegit; et eo bono fruatur justitia, quod amavit (Aug. tract. 65 in Joan., n. 1).



CCCLXIII [Alias CCCLXI, ante CCCLIX]. De confitendo homine Jesu Christo.

Qui sic confitetur Christum Deum, ut eumdem hominem neget verum, habentem scilicet unitam sibi nostrae carnis animaeque naturam, non est pro illo mortuus Christus, quia secundum hominem mortuus est Christus. Non reconciliatur per Mediatorem Deo. Unus enim Deus, [m 1Kb] et unus Mediator Dei [Col. 0486B] et hominum, homo Christus Jesus (I Tim. II, 5). Non justificatur per ipsum, quia sicut per inobedientiam unius hominis peccatores constituti sunt multi, ita per obedientiam unius hominis justi constituentur multi (Rom. V, 19). Non resurget [n 1Kb] in resurrectionem vitae, quia per hominem mors, et per hominem resurrectio mortuorum. Sicut enim in Adam omnes moriuntur, ita et in Christo omnes [o 1Kb] vivificabuntur (I Cor. XV 21, 22). [p 1Kb] Nec ullus se beati Petri defendat exemplo, qui se multis lacrymis et accusavit et lavit (Matt. XXVI, 75), ut principem suum Ecclesia non negationis, sed poenitentiae imitatione sequeretur (Aug. tract. 66 in Joan., n. 2).



CCCLXIV [Alias CCCLXII, ante CCCLX]. De aeternitate.
[Col. 0486C]

In quibusdam aeternis potest aliqua esse distantia, ipsa autem aeternitas absque diversitate mensurae est. Multae quippe mansiones, in una vita varias meritorum significant dignitates. Sed [q 1Kb] ut Deus omnia in omnibus erit, fiet etiam in dispari claritate [r 1Kb] par gaudium, 601 ut quod habent singuli, commune sit omnibus. Quoniam per connexionem dilectionis, a gloria capitis nulla erit aliena pars corporis (Aug. tract. 67 in Joan., n. 2).



CCCLXV [Alias CCCLXIII, ante CCCLXI]. De fide.

Fides eorum qui Deum visuri sunt, quod non videt [Col. 0487A] credit: nam si videt, non est fides. Credenti [a 1Kb] colligitur meritum, videnti redditur praemium (Aug. tract. 68 in Joan., n. 3).



CCCLXVI [Alias CCCLXIV, ante CCCLXII]. [b 1Kb] Quod propitius sit Deus non annuendo malorum votis.

Male usurus eo quod [c 1Kb] vult accipere, Deo potius miserante non accipit. Proinde si hoc ab eo petitur unde homo exauditus laedatur, magis metuendum est, ne quod [d 1Kb] possit Deus non dare propitius, det iratus (Aug. tract. 73 in Joan., n. 1).



CCCLXVII [Alias CCCLXV, ante CCCLXIII]. [e 1Kb] De duplici dilectione Christi erga diligentes se.

Qui diligit me, inquit Dominus, diligetur a Patre meo; et ego diligam eum, et manifestabo ei me ipsum. [f 1Kb] Quid est, diligam? tamquam tunc dilecturus sit, et [Col. 0487B] nunc non diligat? Absit. Quomodo enim nos Pater sine Filio, aut Filius sine Patre diligeret? [g 1Kb] Quomodo, cum inseparabiliter operentur, separabiliter diligunt? Sed ad hoc diligam eum, ad quod sequitur, et manifestabo ei me ipsum; diligam, et manifestabo, id est, ad hoc diligam, ut manifestem. Nunc enim ad hoc [h 1Kb] dilexit, ut credamus, et [i 1Kb] mandatum fidei teneamus: tunc ad hoc diliget, ut videamus, et ipsam visionem mercedem fidei capiamus. Quia et nos nunc diligimus credendo [j 1Kb] quod videbimus; tunc autem diligemus videndo quod credidimus (Aug. tract. 75 in Joan., n. 5).



CCCLXVIII [Alias CCCLXVI, ante CCCLXIV]. [k 1Kb] De vite et palmitibus vitis.

Ita sunt in vite palmites, ut viti nihil conferant, [Col. 0487C] sed inde accipiant unde vivant. Sic quippe vitis est in palmitibus, ut vitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest utrumque, non Christo. Nam praeciso 602 palmite, potest de viva radice alius pullulare: qui autem praecisus est, sine radice non potest vivere (Aug. tract. 81 in Joan. n. 1; can. 24 conc. Araus. II).



CCCLXIX [Alias CCCLXVII, ante CCCLXV]. [l 1Kb] De humanae justitiae modo.
[Col. 0488A]

Divinitus dictum est, Noli esse justus multum (Eccle. VII, 17). [m 1Kb] Quo notata non est justitia sapientis, sed superbia praesumentis. Qui ergo fit nimis justus, ipso nimio fit injustus. Quis est autem qui se [n 1Kb] nimis facit justum, nisi qui dicit se non habere peccatum (Aug. tract. 95 in Joan., n. 2)?



CCCLXX [Alias CCCLXVIII, ante CCCLXVI]. [o 1Kb] Quod sola divina substantia vere sit simplex.

Nullius, etiam incorporeae creaturae, vere simplex est substantia, cui non hoc est esse, quod nosse; potest enim [p 1Kb] esse, nec nosse: at illa divina [q 1Kb] non potest, quia idipsum est quod habet. Ac per hoc non sic habet scientiam, ut aliud illi sit scientia qua scit, [Col. 0488B] aliud essentia qua est, sed utrumque unum: quamvis non utrumque dicendum sit, quod verissime simplex et unum est. Habet enim Pater vitam in semetipso; nec aliud est ipse quam vita, quae in illo est: et dedit Filio habere vitam in semetipso; hoc est, genuit Filium, qui et ipse [r 1Kb] vita esset. Sic itaque debemus accipere quod de Spiritu sancto dictum est, Non enim loquetur a semetipso, sed quaecumque audierit, loquetur (Joan. XVI, 13); ut intelligamus, non eum esse a semetipso. Pater quippe solus de alio non est. Nam et Filius de Patre natus est, et Spiritus sanctus de Patre [s 1Kb] procedit: Pater autem nec natus est de alio, nec procedit. Nec ideo sane aliqua disparilitas in summa illa Trinitate cogitationi occurrat humanae: quia et Filius ei de quo natus est, et Spiritus [Col. 0488C] sanctus ei de quo procedit, aequalis est (Aug. tract. 99 in Joan., n. 4).



CCCLXXI [Alias CCCLXIX, ante CCCLXVII]. [t 1Kb] Quomodo FUIT, et ERIT, et EST, accipiantur in Deo.

Quamvis natura incommutabilis non accipiat fuit et erit, sed tantum, est: ipsa enim veraciter est, quia aliter quam est, esse non potest: tamen propter mutabilitatem temporum, in quibus versatur nostra [Col. 0489A] mortalitas et 603 nostra mutabilitas, non mendaciter dicimus, [a 1Kb] et fuit, et erit, et est: fuit in praeteritis saeculis, est in praesentibus, erit in futuris. Fuit quippe, quia [b 1Kb] numquam defuit; erit, quia numquam deerit; est, quia semper est. Neque enim velut qui jam non sit, cum praeteritis occidit; aut cum praesentibus, tamquam non maneat, labitur; aut cum futuris, tamquam non fuerit, orietur. Proinde cum secundum volumina temporum locutio humana variatur; qui per nulla deesse potuit, aut potest, aut poterit tempora, vera de illo dicuntur cujuslibet temporis verba. Semper itaque audit Spiritus sanctus, quia semper scit; et scire, et audire, hoc illi est, quod semper esse. Semper vero illi est esse, de Patre procedere. Nemo autem potest dicere quod [Col. 0489B] non sit vita Spiritus sanctus, cum vita Pater, vita sit Filius. Ac per hoc sicut Pater cum habeat vitam in semetipso, dedit et Filio habere vitam in semetipso: [c 1Kb] sic ei dedit vitam procedere de illo, sicut procedit et de ipso (Aug. tract. 99 in Joan., n. 5 et 9).



CCCLXXII [Alias CCCLXX, ante CCCLXVIII]. [d 1Kb] Quod donum Dei sit diligere Deum.

Prorsus donum Dei est, diligere Deum. Ipse ut diligeretur dedit, qui non dilectus dilexit. Displicentes amati sumus, ut fieret in nobis unde placeremus. [e 1Kb] Diffundit enim charitatem in cordibus nostris Spiritus Patris et Filii, quem cum Patre amamus et Filio (Aug. tract. 102 in Joan., n. 5; can. 25 conc. Araus. II).



CCCLXXIII [Alias CCCLXXI, ante CCCLXIX]. De pace Christi.
[Col. 0489C]

Pax Christi finem temporis non habet, et ipsa est omnis piae intentionis actionisque perfectio. Propter hanc sacramentis ejus imbuimur: propter hanc mirabilibus ejus operibus et sermonibus erudimur: propter hanc [f 1Kb] Spiritum ejus pignus accepimus; propter hanc in eum credimus et speramus, et amore ipsius, quantum donat, accendimur: propter hanc denique omnem tribulationem fortiter toleramus, ut in ea feliciter sine tribulatione regnemus. Vera enim pax unitatem facit (I Cor. VI, 17): quoniam [g 1Kb] qui adhaeret [Col. 0490A] Domino, unus spiritus est (Aug. tract. 104 in Joan., n. 1).



CCCLXXIV [Alias CCCLXXII, ante CCCLXX]. [h 1Kb] Omne tempus a Deo esse dispositum.

604 Omne tempus ab illo est dispositum, qui tempori subditus non est. Quoniam quae futura erant per singula tempora, in Dei sapientia habent [i 1Kb] efficientes causas, in qua nulla sunt tempora. Non ergo credatur hora passionis Domini fato urgente venisse, sed Deo potius ordinante. Non enim [j 1Kb] siderea necessitas Christo intulit crucem; nec sidera coegerunt mori siderum conditorem: qui [k 1Kb] intemporalis cum Patre, sic tempus quo carne moreretur, quemadmodum et quo de matre nasceretur, elegit (Aug. ibid., n. 2).



CCCLXXV [Alias CCCLXXIII, ante CCCLXXI]. [l 1Kb] De unitate Trinitatis.
[Col. 0490B]

In eo quod dicitur, Haec est autem vita aeterna, ut cognoscant te solum verum Deum, et quem misisti Jesum Christum (Joan. XVII, 3), ordo verborum est: [m 1Kb] Ut te, et quem misisti Jesum Christum, cognoscant solum verum Deum. Consequenter enim intelligitur et Spiritus sanctus. Quia Spiritus est Patris et Filii, tamquam charitas substantialis et consubstantialis amborum. Quoniam non duo dii, Pater et Filius; nec tres dii, Pater et Filius et Spiritus sanctus; sed ipsa Trinitas unus solus verus Deus. Nec idem tamen Pater, qui Filius; nec idem Filius, qui Pater; nec idem Spiritus sanctus, qui Pater aut Filius: quoniam tres sunt, Pater, et Filius, et Spiritus sanctus: sed ipsa Trinitas unus est Deus (Aug. tract. 105 in [Col. 0490C] Joan., n. 3).



CCCLXXVI [Alias CCCLXXIV, ante CCCLXXII]. [n 1Kb] Quod gignendo dedit Pater omnia Filio.

Quidquid Deus Pater Deo Filio dedit, gignendo dedit. Ita enim dedit Filio Pater, sine quibus Filius esse non posset, sicut ei dedit ut esset. Nam quomodo Verbo verba daret aliqua, in quo ineffabiliter dixit omnia (Aug. tract. 106 in Joan., n. 7)?



CCCLXXVII [Alias CCCLXXV, ante CCCLXXIII]. [o 1Kb] De custodia Dei circa nos.

Custodiam circa nos Dei, non tam carnaliter debemus [Col. 0491A] accipere, velut vicissim nos servent Pater et Filius, amborum in nobis [a 1Kb] servandis alternante custodia, quasi alius, 605 alio discedente, succedat. Simul enim custodiunt Pater et Filius et Spiritus sanctus, qui est unus verus [b 1Kb] et beatus Deus. Sed Scriptura nos non levat, nisi descendat ad nos. Sicut Verbum caro factum descendit [c 1Kb] ut levaret; non cecidit ut jaceret. Si descendentem cognovimus, cum levante surgamus: et intelligamus, cum ita loquitur, personas [d 1Kb] eum distinguere, [e 1Kb] non separare naturas.



CCCLXXVIII [Alias CCCLXXVI, ante CCCLXXIV]. De gratia Dei, qua omne hominis meritum praevenitur.

Si naturam cogitemus in qua creati sumus; [f 1Kb] cum [Col. 0491B] omnes Veritas creaverit, quis non est ex veritate? Sed non omnes sunt, quibus, ut audiant veritatem, et credant, ex ipsa Veritate praestatur, [g 1Kb] nullis proculdubio praecedentibus meritis, ne gratia non sit gratia. Si enim dixisset, Omnis qui audit vocem meam ex veritate est: ideo dictus ex veritate [h 1Kb] putaretur, quia obtemperat veritati. Non autem hoc ait; sed, Omnis, inquit, qui est ex veritate, [i 1Kb] audit vocem meam (Joan. XVIII, 37). Ac per hoc, non ideo est ex veritate, quia ejus audit vocem; sed ideo audit, quia ex veritate est, id est, quia hoc illi donum ex veritate collatum est. Quod quid est aliud quam: donante Christo, credit in Christum (Aug. tract. 115 in Joan., n. 4)?



CCCLXXIX [Alias CCCLXXVII, ante CCCLXXV]. De amore quo Deum amare debemus.

[Col. 0491C] Quisquis se ipsum, non Deum amat, non se amat: et quisquis Deum, non se ipsum amat, ipse se amat. Qui enim non potest vivere de se, moritur utique amando se; [j 1Kb] non ergo se amat, qui ne vivat se amat. Cum vero [k 1Kb] ille diligitur, de quo vivitur, non se diligendo magis diligit, qui propterea se non diligit, ut eum diligat de quo vivit (Aug. tract. 123 in Joan., n. 4).



CCCLXXX [Alias CCCLXXVIII, ante CCCLXXVI]. [l 1Kb] De indiviso Patris et Filii opere.

Quidquid illud est quod oportet Patrem agere ad Filium, non fit nisi per eumdem Filium: ad ipsum scilicet, quia filius hominis est, et factus est inter omnia; per ipsum autem, quia Filius Dei est, et per [Col. 0492A] illum fiunt a Patre omnia (Aug. lib. I de Trinit. cap. 7, et lib. VII contra serm. Arian. c. 11, n. 9).



CCCLXXXI [Alias CCCLXXIX, ante CCCLXXVII]. [m 1Kb] Quomodo Filius subjectus erit Patri.

606 Non est mirum dicere Apostolum, etiam in futuro saeculo Patri Filium subjectum futurum, ubi ait, Tunc et ipse subjectus erit ei, qui illi subjecit omnia (I Cor. XV, 27). Quando quidem in Filio forma humana mansura est, qua semper major est Pater. Quamvis non defuerint, qui illam tunc Filii subjectionem ipsius humanae formae in divinam substantiam commutationem intelligendam putarunt, tamquam hoc cuique rei subjiciatur, quod in eam vertitur et mutatur. Sed intelligi potest, ideo magis dixisse Apostolum, etiam tunc Patri Filium subjectum [Col. 0492B] futurum, ne quis in eo putaret spiritum et corpus humanum conversione aliqua consumendum: ut sit Deus omnia, non tantum [n 1Kb] in illius forma hominis, sed in omnibus (Ibid., 28), quando capitis gloria universum corpus implebit (Aug. l. I de Trin. c. 8, lib. cont. serm. Arian. c. 27, et lib. II cont. Maxim. Arian. c. 18).



CCCLXXXII [Alias CCCLXXX, ante CCCLXXVIII]. [o 1Kb] Quod omnia bona ex Deo.

Quantacumque bona, quamvis magna, quamvis minima, nisi ex Deo esse non possunt. Quid enim majus in creaturis quam vita intelligens? aut quid minus potest esse quam corpus? Quae quantumlibet deficiant, et in id tendant ut non sint; tamen aliquid [p 1Kb] formae illis remanet, ut quoquo modo [Col. 0492C] sint. Quidquid autem formae [q 1Kb] cujuspiam rei deficienti remanet, ex illa forma est quae nescit deficere, motusque ipsos rerum deficientium vel proficientium excedere numerorum suorum leges [r 1Kb] non sinit. Quidquid igitur laudabile advertitur in rerum natura, sive exigua, sive ampla [s 1Kb] laude dignum judicetur, ad excellentissimam et ineffabilem laudem referendum est [t 1Kb] Conditoris (Aug. lib. II de Lib. Arb. c. 17).



CCCLXXXIII [Alias CCCLXXXI, ante CCCLXXIX]. [u 1Kb] Quod praescientia Dei neminem peccare compellat.

Neminem Deus ad peccandum cogit: praevidet tamen eos qui propria voluntate peccabunt. Cur ergo non vindicet justus quae fieri non cogit praescius? [Col. 0493A] Sicut enim nemo memoria sua cogit facta esse quae praeterierunt, sic Deus praescientia sua non cogit facienda quae futura sunt. Et sicut homo quaedam quae fecit meminit, nec tamen omnia quae meminit 607 [a 1Kb] facit; ita Deus omnia quorum ipse auctor est, praescit, nec tamen omnium quae praescit, ipse auctor est. Quorum autem non est malus auctor, justus est ultor (Aug. lib. III de Lib. Arb. c. 4).



CCCLXXXIV [Alias CCCLXXXII, ante CCCLXXX]. De cognoscendis creaturis quae non videntur.

Humana anima naturaliter divinis ex quibus pendet connexa rationibus, cum dicit, [b 1Kb] Melius fieret hoc quam illud, si verum dicit, et videt, quod dicit, in illis supernis rationibus videt. Credat ergo Deum fecisse quod recto intellectu ab eo faciendum fuisse [Col. 0493B] [c 1Kb] cognovit; etiam si hoc in rebus factis non videt. Quia etiam si coelum oculis videre non posset, et tamen ratione vera tale aliquid faciendum fuisse colligeret, credere debuit [d 1Kb] factum fuisse, quamvis id oculis non viderit. Non enim cogitatione cerneret faciendum fuisse, [e 1Kb] nisi in his rationibus quibus facta sunt omnia. Quod autem ibi non est, tam nemo potest vera cogitatione videre, [f 1Kb] quam non est (Aug. ibid., c. 5).



CCCLXXXV [Alias CCCLXXXIII, ante CCCLXXXI]. [g 1Kb] Quo remedio vulnera humana curentur.

Quid tam dignum misericordia quam miser, et quid tam indignum misericordia quam [h 1Kb] superbus miser? [i 1Kb] Ex quo factum est ut illud Dei Verbum, per [Col. 0493C] quod facta sunt omnia, et quo fruitur omnis angelica beatitudo, usque ad miseriam nostram porrigeret clementiam suam, et Verbum caro fieret, et habitaret in nobis. [j 1Kb] Sic enim posset panem angelorum homo manducare nondum angelis adaequatus, si panis ipse angelorum hominibus dignaretur aequari. Nec sic descendit ad nos, ut illos desereret; sed simul integer illis, integer nobis; illos intrinsecus pascens per id quod Deus est, [k 1Kb] nos forinsecus admonens per [Col. 0494A] id quod nos sumus, [l 1Kb] idoneos facit per fidem, quos per speciem pascat aequaliter (Aug. ibid., c. 10).



CCCLXXXVI [Alias CCCLXXXIV, ante CCCLXXXII]. [m 1Kb] Quod omne vitium est contra naturam.

Dubium non est, contra naturam esse omne 608 vitium, etiam ejus rei cujus est vitium. Quapropter quoniam in quacumque re non vituperatur nisi vitium, ideo autem vitium est, quia [n 1Kb] contra naturam ejus rei est cujus est vitium, nullius rei recte vituperatur vitium, nisi cujus natura laudatur. Non enim in vitio displicet, nisi quod corrumpit quod in natura placet (Aug. Ibid.).



CCCLXXXVII [Alias CCCLXXXV, ante CCCLXXXIII]. [o 1Kb] De poena peccati.

[p 1Kb] Omni peccanti animae duo sunt poenalia, ignorantia [Col. 0494B] et difficultas. Ex ignorantia [q 1Kb] depravat error, ex difficultate cruciatus affligit. Sed approbare falsa pro veris, ut erret invitus, et, resistente repugnatione [r 1Kb] carnalis vinculi, non posse ab illicitis operibus temperare, non est natura instituti hominis, sed poena damnati (Aug. ibid., c. 18).



CCCLXXXVIII [Al. CCCLXXXVI, ante CCCLXXXIV]. [s 1Kb] De varietate remediorum.

Ut ars medicinae, cum eadem maneat, neque ullo modo ipsa mutetur, mutat tamen praecepta languentibus, quia mutabilis est nostra valetudo; ita divina providentia, cum sit ipsa omnino incommutabilis, mutabili tamen creaturae varie subvenit, et, pro diversitate morborum, [t 1Kb] aliis alia jubet aut vetat: ut a vitio, unde mors incipit, et ab ipsa morte ad naturam [Col. 0494C] suam et essentiam, ea quae deficiunt, id est, ad nihilum tendunt, reducat et firmet (Aug. lib. de Vera Rel. c. 17).



CCCLXXXIX [Alias CCCLXXXVII, ante CCCLXXXV]. [u 1Kb] De primo vitio animae.

Primum animae rationalis vitium est voluntas ea faciendi quae vetat summa et intima veritas. Ita homo de paradiso in hoc saeculum expulsus est, id est, ab [Col. 0495A] aeternis ad temporalia, a copiosis ad egena, a firmitate ad infirma. Non ergo a bono substantiali ad malum substantiale, quia nulla substantia malum est; sed a bono aeterno ad bonum temporale; a bono spiritali ad bonum carnale; a bono intelligibili ad bonum sensibile; a bono summo ad bonum infimum. Est igitur quoddam bonum, quod si diligit anima 609 rationalis, peccat; quia infra illam ordinatum est. Quare ipsum peccatum malum est, non ea substantia quae peccando diligitur (Aug. lib. de Vera Rel. c. 20).



CCCXC [Alias CCCLXXXVIII, ante CCCLXXXVI]. [a 1Kb] De lege omnium artium veritate.

Lex omnium artium cum sit omnino incommutabilis, mens vero humana, cui talem legem videre [Col. 0495B] concessum est, mutabilitatem pati possit erroris, satis apparet, supra mentem nostram esse legem, quae veritas dicitur. Nec jam illud ambigendum est, incommutabilem naturam, quae supra animam rationalem sit, Deum esse; et ibi esse primam vitam, et primam essentiam, ubi est prima sapientia. Nam haec est illa incommutabilis veritas, quae lex omnium artium recte dicitur, et ars omnipotentis artificis. [b 1Kb] Itaque cum se anima sentiat nec corporum speciem motumque judicare secundum se ipsam: simul oportet [c 1Kb] agnoscat, praestare suam naturam ei naturae, de qua judicat; praestare autem sibi eam naturam, secundum quam judicat, et de qua judicare nullo modo potest (Aug., ibid., c. 30 et 31).



CCCXCI [Alias CCCLXXXIX, ante CCCLXXXVII]. [d 1Kb] Quo incitetur cor ad discendum.
[Col. 0496A]

Ad discendum necessario dupliciter ducimur, auctoritate atque ratione. Tempore auctoritas, 610 re autem ratio prior est. Aliud est enim quod in agendo anteponitur, aliud quod pluris in appetendo aestimatur. Quia ergo et principium sapientiae timor Domini est (Prov. I, 7), et per humilitatem ad sublimia gradus est; incedat humana ignorantia per fidem ut mereatur fides videre quod credit (Aug. lib. II de Ordine c. 9).



CCCXCII [Alias CCCXC, ante CCCLXXXVIII]. [e 1Kb] De divitiis, etc., non superbiendum.

[f 1Kb] Divitiis flores, et majorum nobilitate te jactas, et exsultas de patria, et pulchritudine corporis, et [Col. 0496B] honoribus qui tibi ab hominibus deferuntur: respice te ipsum, quia mortalis es, et quia terra es, et in terram ibis. Circumspice eos qui ante te similibus splendoribus fulsere. Ubi sunt quos ambiebant civium potentatus? Ubi insuperabiles imperatores? ubi qui conventus disponebant, et festa? ubi equorum splendidi [g 1Kb] invectores? exercituum duces, satrapae, tyranni? [h 1Kb] non omnia pulvis? non omnia favillae? non in paucis ossibus eorum vitae memoria est? Respice sepulcra, et vide quis servus, quis dominus, quis pauper, quis dives. Discerne, si potes, vinctum a rege, fortem a debili, pulchrum a deformi. [i 1Kb] Memor itaque naturae, non extollaris aliquando. Memor autem eris si te ipsum respexeris.



[EPIGRAMMATA]




[Col. 0495]
ADMONITIO IN S. PROSPERI EX SENTENTIIS S. AUGUSTINI EPIGRAMMATUM LIBRUM.

Epigrammata sex supra centum, quorum singulis argumentum ex selectis inter Augustini sententias praeponitur, vel ex eo solo Prosperi esse judicarentur. Sed in tota illorum serie ita gratiae divinae dogmatibus aut explicandis aut defendendis intentus est Noster, adeoque pristinis conceptibus retractandis assuefactus, ut ex omnibus operae lineis sese proderet inter millenos internoscendum, etsi omnes usquequaque mss. codices, omnesque editiones, et aetates talem non praeferrent. Hoc totidem verbis de isto opere judicium pronuntiat Josephus Antelmius, de quo tam saepe mentio, dissert. 9, quae est de poetice sancti Prosperi, inter Dissertationes Criticas in opera SS. PP. Leonis et Prosperi.

Quo autem consilio, quove cum fructu id tentaverit, facile judicabit lector aequus et prudens: cum intelliget id unum intendisse virum in omnibus suae aliorumque aedificationi intentum, ut scilicet praecipuae sententiarum superiori libro editarum partes, non tantum venae poeticae exercendae utiliter assumerentur, verum etiam ut ex tali scribendi genere eadem et tenacius animo inhaererent, et suavius memoriae commendarentur, ab his maxime quibus cordi est Carminum elegantia; quorum acumen et virtus hominum mentes tangit fortius, corda quoque efficacius afficit, nativae suavitati utilitatem veram et duraturam adjungens, qua re nihil ad informandos mores utilius, juxta illud poetae:

Omne tulit punctum qui miscuit utile dulci.

Vel potius, cum in usum spiritalis sapientiae edocendae poesis assumitur, id sibi eo nomine merito usurpat quod Sap. VIII, 8, dicitur de ipsa sapientia, Sobrietatem et prudentiam docet, et justitiam et virtutem, quibus utilius nihil est in vita hominibus. Et infra, Non habet amaritudinem conversatio illius (sapientiae), sed laetitiam et gaudium. Et adhuc inferius, Immortalitas est in cognatione sapientiae, et in amicitia illius delectatio bona. Quae omnia soli illi sapientiae, quae in sanctorum operibus elucet, vere conveniunt.

[Col. 0497] Hanc sibi tali in opere mentem fuisse satis indicat sanctissimus vates noster in Praefatione cunctis Epigrammatis sequentibus praevia, cum ait primo:

Dum sacris mentem placet exercere loquelis,
   Coelestique animum pascere pane juvat.

Quidquid autem recti fuerit, quidquid laude dignum ibi reperiatur, totum illud ad supernum fontem unde effluxerat refluere vult omnino et satagit iterum in sequentibus, cum summa grati animi significatione canens:

Nec nostrae hoc opis est, sed ab illo sumitur hic ros,
   Qui siccam rupem findere jussit aquas.

Cum autem alicubi, id est, epigrammatis 65 et 66 videatur sanctus Prosper Eutychianos impugnare, quibus non placuit corpus Christi corpori nostro fateri consubstantiale, dum sic scribit:

Hinc Verbum carni insertum, mortemque receptans,
   Nec se confundit corpore, nec geminat
Sic naturam hominis virtute augente superna,
   Esset ut in vero lumine lumen homo.
Qui vires mortis cum vitae absorbuit haustu;
   Factum est aeternum quod fuit occiduum.

Et pressius epigrammate 66 sequenti:

Quisquis consilio aeterno contraria sentis,
   Et Verbum in nostra carne manere negas;
Divinae pietatis opus dissolvere quaeris,
   Speque sua mundum dispoliare cupis.
Nam quis ventura quemquam salvabit ab ira,
   Quisve hominis primi crimine liber erit;
Si deitas Verbi nostrae non est insita carni,
   Aut Christus falsi corporis umbra fuit?
Quis genitus puer est intactae Virginis alvo?
   Quae natura annis crevit et aucta cibis?
In qua prole patrem mundi se credidit Abram?
   Quaeve ejus stirps est omnia sanctificans?
Quod regale genus simul est et pontificale?
   Quisve idem David filius et Dominus,
Peccati servis, et mortis compede vinctis
   Unum est dignatus ferre Redemptor opem?
Qui nostri generis carnem cum morte receptans,
   Nostra hosti, ut nobis vinceret, opposuit.
Et carne exuta dominantem perculit hostem,
   Ut caperet palmam praeda vetusta novam.

Ex his omnibus non aegre conjicias, hoc opus non longe ante tempus concilii Chalcedonensis, quod anno 451 congregatum constat, fuisse exaratum. Cum aliunde certum fiat S. Prosperum hujusce concilii temporibus supervixisse.




[Col. 0497]
S. PROSPERI AQUITANI EPIGRAMMATUM EX SENTENTIIS S. AUGUSTINI LIBER UNUS. (C)



Praefatio.


615 Dum sacris mentem placet exercere loquelis,
   Coelestique [a 1Kb] animum pascere pane juvat:
Quosdam, ceu prato, libuit decerpere flores,
   Distinctisque ipsos texere versiculis.
Ut proprias canerent epigrammata singula causas,
   Et pars quaeque suo congrueret titulo.
Nec [b 1Kb] nostrae hoc opis est, sed ab illo sumitur hic ros,
   Qui siccam rupem fundere jussit aquas.
Ut quod in affectum cordis, pietate magistra,
   Venerit, hoc promat carmine laeta fides.



INCIPIT LIBER.
[Col. 0499]


I. [a 1Kb] Quae sit vera innocentia.
[Col. 0499A]

Innocentia vera est, quae nec sibi, nec alteri nocet. Quoniam qui diligit iniquitatem, odit animam suam. Et nemo non prius in se, quam in alterum peccat.


Perfecte bonus est, et vere dicitur insons.
   Nec sibi, nec cuiquam quod noceat faciens.
Nam [b 1Kb] quicumque alium molitur laedere, primum
   Ipsum se jaculo percutiet proprio.
617 Et cum forte animum non sit [c 1Kb] subitura facultas,
    [d 1Kb] Non dubium in cordis viscere vulnus habet.
Nec fugit infecti sceleris mens prava reatum,
   Cui nimis hoc solum quod voluit nocuit.



II. De hominibus diligendis.

Sic diligendi sunt homines, ut eorum non diligantur [Col. 0499B] errores, quia aliud est amare quod facti sunt, et aliud est odisse quod faciunt.


Naturae quisquis propriae non spernis honorem,
   In quocumque hominum quae tua noscis ama.
Sic tamen, ut pravos vitet concordia mores,
   Nullaque sint pacis foedera cum vitiis.
Namque quod artificis summi fecit manus, unum est:
   Quaeque [e 1Kb] auctore bono condita sunt, bona sunt.
Divinum in nullo figmentum despiciatur,
   Sola malis studiis addita non placeant.



III. De vera aeternitate.

Vera aeternitas et vera immortalitas non est nisi in Deitate Trinitatis: cui quod est esse perfectum est; quia natura initio carens, et incremento non indigens, sicut nullum finem, ita nullam recipit mutabilitatem. [Col. 0499C] Creaturae autem, etiam illae quibus Deus aeternitatem dedit, vel daturus est, non penitus omnis finis alienae sunt, quia non sunt extra commutationem; dum illis finis est, et temporalis institutio, et localis motio, et ipsa in augmentum sui facta mutatio.


[f 1Kb] Aeternus vere est solus Deus omnicreator,
   Vita in se vivens permanet esse quod est.
Hoc Pater, hoc Verbum Patris, [g 1Kb] hoc est Spiritus almus,
   [Col. 0500A] Quorum natura est una, eademque simul.
Non coeptum, aut auctum, [h 1Kb] non hic mutabile quidquam est,
   Quod subeat leges temporis, aut numeri.
Virtus, praeteritis prior ulteriorque futuris,
   Nil recipit varium, nil habet occiduum.
Nam rerum, quas ut voluit sapientia fecit,
    [i 1Kb] Multis vita quidem est praestita perpetua.
Sed quodcumque potest sese amplius aut minus esse
   Quodam fine [j 1Kb] ipsi quod fuerat moritur.
Sic nihil aeternum quod commutabile factum est.
    [k 1Kb] Et quod cuncta super, semper idem Deus est.



IV. De patientia Dei.

Patientia Dei [l 1Kb] vera est, qua parcit contemptus, [m 1Kb] parcitque negatus; et [n 1Kb] magis vult vitam peccatoris quam mortem; eruditio est poenitudinis, [Col. 0500B] et oblatio correctionis. Nec ulla ipsius opera [o 1Kb] misericordia vacant, quando homini et indulgentia consulit, et flagello.


619 Multa diu summi differt patientia Regis,
   Suspendens aequi pondera judicii.
Et dum plectendis parcit clementia factis
   Dat spatium, quo se crimine purget homo,
Denique committunt homines mala crimina semper,
   Dat spatium, [p 1Kb] ut pereant crimina, non homines.
Verbere nonnumquam castigans [q 1Kb] corde paterno,
   Ne cito consumant saeva flagella reos.
Sic pietate Dei terrarum non vacat orbis,
   Et nihil est quod nos non trahat ad veniam:
Cum Rex salvandis ipsa quoque consulit ira,
    [r 1Kb] Ut curat medicus vulnera vulneribus.



V. [s 1Kb] De ultione Dei.
[Col. 0500C]

Divina bonitas ideo maxime irascitur in hoc saeculo, ne irascatur in futuro: et misericorditer adhibet temporalem severitatem, ne aeternam juste inferat ultionem.


[t 1Kb] Cum Deus exserta peccantes verberat ira,
   Ut norint homines quid mereantur agit.
Nam dum mortalis peraguntur tempora carnis,
   Auxilium miseris ipsa flagella ferunt.
Et vindicta brevis sic noxia crimina finit:
   [Col. 0501A] Ne sine fine habeat debita poena reos.



VI. De vera [a 1Kb] Dei laudatione.

Vera est confessio benedicentis, cum idem sonus est et oris, et cordis. Bene autem loqui, et male vivere, nihil est aliud quam sua se voce damnare.


Laus vera in Dominum depromitur ore precantis,
   Si quae voce fluunt, intima cordis habent.
Non prodest cuiquam solis bona dicere verbis,
   Ni pia mens habeat, quod bene lingua sonat.
Nam fari recte, miserum est, et vivere prave.
   Damnat nota malum regula justitiae.



VII. [b 1Kb] De virtute charitatis.

[c 1Kb] Dilectio Dei et proximi propria et specialis virtus est piorum, atque sanctorum, cum caeterae virtutes et bonis et malis possint esse communes.


Plurima sanctorum bona sunt communia multis,
   [Col. 0501B] Et quiddam recti constat inesse malis,
Sed pia pars summae tendens virtutis ad arcem,
   Omne operum meritum [d 1Kb] vincit amore Dei.
Quo pariter quemcumque hominum sic [e 1Kb] diligit, ut se:
   Hoc optans aliis quod cupit ipse sibi.
Unde istis geminis virtutum qui caret alis,
   Coelorum ad regnum non habet unde volet.



621 VIII. De doctrina apostolica.

Doctrina apostolica tam salubris [f 1Kb] tamque vitalis est, ut pro capacitate utentium neminem sui relinquat [g 1Kb] exsortem. Quia [h 1Kb] sive sint parvuli, sive magni, sive infirmi, sive fortes, habent in ea et unde alantur, et unde satientur.


Exueret Deus ut tetra caligine mundum,
   Doctrinae accendit lumen apostolicae:
[Col. 0501C] Quae nullis animis, nullis non congruit annis,
   Lacte rigans [i 1Kb] parvos, pane cibans validos.
Non tempus, [j 1Kb] non sexus huic, non causa resistit,
   Omnes curat, alit, justificat, vegetat.
Sumite quae magnae apposuit [k 1Kb] Sapientia mensae,
   Et variis pasci discite deliciis.
Quarum pars totum est epulum, et quo quisque juvatur,
   Inde capit vitam, quam parit una fides.



IX. De quaerendo Deo.

Deum quaerens, gaudium quaerit. Sic ergo quaerat, ut non in se, sed in Domino gaudeat. Accedendo enim [l 1Kb] ad Deum, illuminatur ignorantia et corroboratur infirmitas, data sibi et intelligentia qua videat, et charitate [m 1Kb] qua serviat.


[Col. 0502A] Scire Deum cupiens, gaudere et vivere quaerit,
   Si verum et summum norit [n 1Kb] amare Deum.
Cui tribuat quidquid recte sapit, optat, agitque,
   Et sine quo carnis gloria pulvis erit.
Non ergo in quoquam sua munera deserit auctor,
   Perque suum Dominus se manifestat opus.
Inque illis habitat dives penetralibus hospes,
   Quae gaudent hoc [o 1Kb] se comta quod ipse dedit.



X. De fastidio spiritali.

Sicut corpori noxium est corpoream escam non posse percipere, ita animae periculosum est spiritales delicias fastidire.


Ut perdunt propriam mortalia corpora vitam,
   Si nequeunt escas sumere corporeas:
Sic animae, nisi deliciis rationis alantur.
   [Col. 0502B] Dum Verbi aeterni pane carent, pereunt.
Nam quid erit quod dira procul fastidia pellat,
   Cum se ipso refugit mens saturare Deo?



XI. [p 1Kb] De bonorum et malorum finibus.

Numquam multi sunt qui [q 1Kb] ad non esse tendunt. Quid enim tam obnoxium paucitati, quam quod est debitum perditioni?


Esse Deo verum et proprium est, cui quisquis adhaeret,
   623 Aeterni in regni lumine semper erit.
Nam qui justitiam spernunt, non esse laborant,
   Inque nihil tendunt, [r 1Kb] et nihil esse queunt.
Non ergo illorum poterit pars multa videri,
   Quorum in sanctorum nullus erit numero.
Sed vere magni, et multi sine fine manebunt,
   [Col. 0502C] In Christo quorum gloria perpes erit.



XII. De tranquillitate [s 1Kb] ultionis Dei.

Non concupiscit Deus poenam reorum, tamquam saturari desiderans ultione. Sed quod justum est cum tranquillitate decernit, et recta voluntate disponit, ut etiam mali non sint inordinati.


Nulla Deum oblectat miserorum poena reorum,
   Nec scelerum vindex ira movet placidum.
Omnipotentis enim recta et tranquilla voluntas,
   Quidquid decerni convenit, hoc statuit.
Ut nullis pateat Regis censura querelis,
   Cum juste accipiet debitus ordo [t 1Kb] malos.



XIII. De bono intellectu.

Bonum intellectum habet qui [u 1Kb] quod faciendum recte intelligit facit. Alioquin talis est sine opere [Col. 0503A] intelligentia, qualis est sine timore sapientia, [a 1Kb] cum sit scriptum, Initium sapientiae timor Domini.


Scriptorum Domini plene videt omne profundum,
    [b 1Kb] Implet qui factis cognita verba piis.
Nam nimis [c 1Kb] a sensu doctrinae devius errat,
   Si quae curavit scire, fugit facere.



XIV. De requie adhuc in carne [d 1Kb] viventis.

Habet [e 1Kb] jam in hac vita requiem suam anima quae de morte infidelitatis exempta est, et non ab operibus justitiae, sed ab iniquitatis se abstinet actione, ut vivens Deo, et mundo mortua, in humilitatis et mansuetudinis [f 1Kb] placida tranquillitate requiescat.


Est et in hac vita multis requies data sanctis,
   Quorum animas mundus non tenet occiduus:
Quos desideriis nullis peritura fatigant,
   Et quibus omne bonum est Christus, et omnis [Col. 0503B] honor.
Utuntur terra ut coelo, fugientia temnunt,
   Quod credunt, quod amant, quod cupiunt, Deus est.



XV. [g 1Kb] De vovendo Deo.

Quisquis bene cogitat quid Deo voveat, et quae vota persolvat, [h 1Kb] seipsum voveat, et reddat. Hoc exigitur, hoc debetur: imago [i 1Kb] Caesaris reddatur Caesari, imago Dei reddatur Deo. Sed sicut videndum est [j 1Kb] quid et cui offeras, ita etiam [k 1Kb] considerandum est ubi offeras. Quia veri sacrificii extra catholicam Ecclesiam locus non est.


625 Quid voveat Domino quisquis bene corde volutat,
   Ipsum se totum praeparet et voveat,
Major enim [l 1Kb] offerri nequit hostia mentis in ara,
   Nec Christi ex templo suavior exit odor,
[Col. 0503C] Quam cum [m 1Kb] homo castorum profert libamina morum,
   Et de virtutum munere sacra litat.
Sic tamen, ut norit qui reddit vota Tonanti
   Unum divinis cultibus esse locum,
In toto mundo quem vera Ecclesia praebet,
   Et sine quo nullum justitiae est meritum.



XVI. De justitia et gratia.

Duae sunt retributiones justitiae, cum aut bona pro bonis, aut mala redduntur pro malis. Tertia est retributio gratiae, cum per regenerationem remittuntur [Col. 0504A] mala, et retribuuntur bona. Atque ita manifestatur quia universae viae Domini [n 1Kb] misericordia et veritas. Illam autem impiorum retributionem, qua pro bonis mala [o 1Kb] restituunt, Deus nescit; [p 1Kb] qui nisi retribueret bona pro malis, [q 1Kb] non essent quibus retribueret bona pro bonis.


Justitiae merces gemina est, vel cum bona rectis,
   Vel pravis digne cum mala restituit.
Salvatrix autem cunctorum gratia Christi,
   Non pensans meritum, diluit omne malum.
Credentesque omnes renovans baptismate sacro,
   Dat bona, quae propter det meliora bonis.



XVII. De supernae patriae civibus.

Omnis qui ad supernam pertinet civitatem, peregrinus est [r 1Kb] mundi: et dum temporali utitur vita, in patria vivit aliena, ubi inter multa illecebrosa et multa fallacia Deum nosse et amare paucorum est, [Col. 0504B] [s 1Kb] quibus fit praeceptum Domini lucidum illuminans oculos, [t 1Kb] ut nec in Dei, nec in proximi charitate fallantur.


Coelestem ad patriam Christo redimente vocatus,
   Vitam [u 1Kb] labentis temporis hospes agit.
Dumque ad promissam requiem [v 1Kb] non per sua tendit,
   Mundanae patitur multa pericla viae,
Quae nunc obsessa adversis, [x 1Kb] nunc plena secundis
   Aut frangit [y 1Kb] trepidos, obligat aut dubios.
Inter quos laqueos currentem [z 1Kb] ad gaudia vera,
   Non capiet mundus, cui via Christus erit.



XVIII. De carnis cupiditate vincenda.

Nemo est cujus [aa 1Kb] animam corruptibile corpus et inhabitatio terrena non aggravet. Sed annitendum est ut cupiditates carnis spiritus vigore superentur; et interior homo, qui semper sibi sentit resisti, [Col. 0504C] semper se divino [bb 1Kb] exspectet auxilio adjuvari.


Nulla anima est, quae non mortali carne gravetur,
    [cc 1Kb] Nec de corporea conditione gemat.
627 Sed confirmare invalidam, et frenare rebellem,
   Legitimum et proprium est mentis opus dominae.
Quae [dd 1Kb] jus naturae, ut moderamine temperet aequo,
   Et subdat sceptris noxia quaeque suis,
A Domino auxilium, et vires petat, ut valeat se
   Vincere, [ee 1Kb] nec sensus incitet ipsa suos.
Nam [ff 1Kb] nullos famulae poterit compescere motus,
   Ni fuerit Christi semper amore potens.



XIX. [a 1Kb] De angusta vitae via.
[Col. 0505A]

Angusta est via quae ducit ad vitam [b 1Kb] . Et tamen per ipsam, nisi dilatato corde, non curritur, quia iter virtutum, quo gradiuntur pauperes Christi, amplum est fidelium spei, etiam si arctum sit infidelium vanitati.


Arcta via est verae quae ducit ad atria vitae,
   Nec recipit carnis gaudia mentis iter.
Amplis incedit spatiis [c 1Kb] terrena voluptas,
   Augusto virtus limite celsa petit.
Et tamen hi calles, quos mundi vana pavescunt,
   Quaedam magnificis aequora sunt animis.
Difficilisque nimis per dura, [d 1Kb] per ardua gressus,
   Commendat fidei quod tolerare juvat.



XX. De praemio Christianae religionis.

Hoc affectu et hoc desiderio colendus est Deus, [Col. 0505B] ut sui cultus ipse, sit merces. Nam qui Deum ideo colit, ut aliud magis quam ipsum promereatur, non Deum colit, sed id quod assequi concupiscit.


Hac desiderii Deus est pietate colendus,
   Justitiae ut merces tota sit ipse Deus.
Nam sperans alio se munere posse beari,
   Non [e 1Kb] quod poscit amat, sed quod habere cupit.



XXI. De occultis non judicandis.

De occultis cordis alieni temere judicare peccatum est; et eum cujus non videntur opera nisi bona, ex suspicione reprehendere iniquum est. Cum [f 1Kb] eorum quae homini sunt incognita solus Deus judex sit justus, qui et inspector est verus.


Culpare in quoquam quae non sunt nota, malignum est,
   Praesertim [g 1Kb] si quae cognita sunt bona sunt.
Non pateant faciles saevis rumoribus aures.
   Quae nescire juvat, credere non libeat.
[Col. 0505C] Linquantur secreta Deo, qui si quid opertum est
   Inspicit, et nullis indiget [h 1Kb] indiciis.



XXII. De adjutorio Dei.

Divini est muneris, [i 1Kb] cum et recta cogitamus, et pedes nostros a falsitate et injustitia continemus. Quoties enim bona agimus, [j 1Kb] Deus in nobis atque nobiscum ut operemur operatur.


629 Non dubie nostri Deus est et rector, et auctor,
   Cum toto affectu quae bona sunt gerimus.
Ex operum specie clarebunt intima cordis,
    [k 1Kb] Quisve hominis mentem spiritus intus alit.
Sanctus enim sanctos facit, et de lumine lumen
   [Col. 0506A] Exoritur: nullus fit bonus absque [l 1Kb] Bono.



XXIII. De passionibus sanctorum.

Justo judicio Dei datur plerumque peccatoribus [m 1Kb] optata potestas qua sanctos ipsius persequantur, ut qui Spiritu Dei [n 1Kb] juvantur et aguntur, fiant per laborum exercitia clariores.


Quod plerumque mali in sanctos saevire sinuntur,
   Quodque bonis pravi saepe nocere queunt;
Absque Dei nutu non fit, qui corda suorum,
   His etiam bellis glorificanda probat.
Crescunt virtutum palmae, crescuntque coronae,
    [o 1Kb] Mutantur mundi praelia pace Dei.



XXIV. [p 1Kb] De scientia boni.

Non est vera scientia boni, nisi ad hoc comprehendatur, ut agatur. [q 1Kb] Non enim utiliter meditatur legem Dei, qui laborat ut memoria teneat quod actione non implet.


[Col. 0506B] Scit legem, docteque tenet jussa Omnipotentis,
   Qui quod novit agens, diligit id quod agit.
Non satis est Domini praeceptum volvere lingua:
   Is meminit legis, qui memor est operis.



XXV. De amore legis.

Qui legem Dei diligit, probat se [r 1Kb] in omnibus iniquis id quod contra legem est odisse, non homines. Legem spernentes odit cum legis amator,


Non homines odit, [s 1Kb] sed reprobat quod agunt.



XXVI. [t 1Kb] De scrutandis mandatis Dei.

[u 1Kb] Mandata Dei scrutari nisi quieta mens non potest. Ut ergo religiosum exerceatur studium, [v 1Kb] abigenda sunt jurgia malignorum.


Scrutari legem possunt utcumque quieti,
   Si mundi a strepitu libera corda vacent.
[Col. 0506C] Ut mens ergo piis studiis intenta juvetur,
    [x 1Kb] Praelia divinus carnea vincat amor.
Nam templum Domini per sacra silentia crescit,
   Et tacite [y 1Kb] struitur non ruitura domus.



XXVII. De proficiendo.

[z 1Kb] Nemo tam eruditus, nemo tam doctus est, qui superna illustratione non egeat. Non enim [aa 1Kb] ita 631 ulla divinorum bonorum augmenta sufficiunt, ut non semper supersit aliquid quod mens rationalis et intelligendum desideret [bb 1Kb] et gerendum.


Doctrinae Domini penetralia, tempore in isto,
   Ad plenum nulli pervia sunt homini.
[Col. 0507A] Semper enim sanctis superest quo crescere possint:
   Et perfectorum gloria principium est.
Virtutem virtus pariat, de lumine lumen
   Prodeat, atque [a 1Kb] omnis palma gradum faciat.
Nam cur non cupide mens quaerat quae Deus offert,
   Cui danda ut recte posceret ipse dedit?



XXVIII. De duplici opere Dei.

Si omnes homines simul consideremus, quorum alii misericordia salvi fiunt, alii veritate damnantur, universae viae Domini, id est, misericordia et veritas, suo fine distinctae sunt. Si autem solos sanctos intueamur, non discernuntur hae viae [b 1Kb] Domini. Individua enim ibi est et a misericordia veritas, et a veritate misericordia, quia beatitudo sanctorum et de munere gratiae est, et de retributione justitiae.


Omnibus in rebus geminum est opus Omnipotentis.
   Totum aut justitia est quod gerit, aut pietas.
[Col. 0507B] Quae simul in terras descendunt lucis ab arce,
   Ne cuiquam parti desit utrumque bonum.
Et quoniam cuncti auxilio miserantis egemus,
   Praecedit semper gratia justitiam,
Damnantem elatos, salvantem justificatos,
   Quos Deus et donis auxerit et meritis.



XXIX. De observantia pacis.

Christianae perfectionis est pacificum esse, etiam cum pacis inimicis, spe correctionis, non consensu malignitatis; ut si nec exemplum, nec cohortationem dilectionis sequantur, causas tamen non habeant [c 1Kb] quibus odisse nos debeant.


Moribus in sanctis pulchra est concordia pacis,
   Cum multis unum convenit, atque placet.
[d 1Kb] Nec tamen hoc cohibenda modo sunt foedera amoris,
   [Col. 0507C] Ut solis pax haec sit tribuenda bonis.
Injustis etiam praestetur justa voluntas,
   Nec quemquam spernant vota benigna hominem.
Non ut amicitiae vitiis socientur iniquis,
   Adsit sed pravis ut medicina animis.
Quae si pace sua non sedat turbida corda,
   Nobis non possit nostra perire quies.



XXX. [e 1Kb] De custodia Dei.

Custodit nos Dominus ab omni malo, [f 1Kb] non ut nihil patiamur adversi, sed ut ipsis [g 1Kb] adversitatibus anima non laedatur. Cum enim tentatio adest, fit quidam in id quod nos impugnat introitus; et cum bono fine, id est, sine vulnere animae, tentatio [h 1Kb] consummatur, [i 1Kb] ad aeternam requiem de profundo temporalis laboris exitur.


[Col. 0508A] 633 Saepe quidem Dominus sic cuncta adversa repellit,
   Ut nullo attingi vulnere possit homo.
Sed mirabilior tunc est manus Omnipotentis,
   Illata afflictum cum mala non superant.
Laudetur [j 1Kb] custos, virtutem dans toleranti,
   Intima corrumpat ne furor exterior.
Nam non certanti nulla est speranda corona,
   Palmam, qua capitur gloria, finis habet.



XXXI. De adjutorio Dei.

Ad coelestis Jerusalem consortium non ascendunt, nisi qui toto corde [k 1Kb] profitentur non esse proprii operis sed divini muneris quod ascendunt.


    [l 1Kb] Coelestem ad patriam tendens, cognosce vocantem,
   Cujus proveheris, si bene curris, ope.
[Col. 0508B] Nam si te virtute tua ad coelestia [m 1Kb] credis
   Scandere, de superis pulsus ad ima cades.



XXXII. De odiis mundi in Christianos.

Omnes qui in Christo volunt pie vivere, necesse est ut ab impiis et dissimilibus patiantur opprobria; et despiciantur tamquam stulti et insani, qui praesentia bona [n 1Kb] perdant, et invisibilia sibi ac futura promittant. Sed haec despectio et haec irrisio in ipsos retorquebitur, [o 1Kb] cum et abundantia eorum in egestatem, et superbia transierit in confusionem.


Impia pars mundi parti est infesta piorum,
   Nec tolerare potest dissimiles animos:
Ridens nolentes opibus praesentibus uti,
   Sperantesque sibi credita posse dari.
[p 1Kb] Sed spernenda haec sunt populis opprobria sanctis,
   Quae stulte jaciunt corda aliena Deo.
[Col. 0508C] Nam spes nostra ex hoc visu fit certior omni,
   Quod spondens [q 1Kb] quidquid credimus, hoc Deus est.



XXXIII. [r 1Kb] De patientia fidelium.

Tota fidelium salus, tota patientiae fortitudo ad eum qui in sanctis suis est mirabilis referenda est; quia nisi in illis [s 1Kb] Deus esset, furori impiorum fragilitas humana succumberet.


Cum constans anima adversis non frangitur ullis,
   Et fidei virtus intemerata manet:
Norit inesse sibi Dominum patientia fortis,
   Inque ejus donum quod steterit referat.
Nam quod non cecidit propriis si viribus aptat,
    [t 1Kb] Hoc ipso quo se stare putat cecidit.



XXXIV. De obsequiis debitis.
[Col. 0509A]

Ita et a plebibus principes, et a servis domini sunt ferendi, ut sub exercitatione tolerantiae sustineantur temporalia, et sperentur aeterna. Auget enim merita [a 1Kb] virtutis, quod propositum non violat religionis.


635 Reddendum est quidquid mundi bene postulat ordo,
   Propositumque piae non violat fidei.
Mitibus et sanctis nulla est spernenda potestas:
   Aequum servire est regibus, et dominis.
Ut Christi famulis ad verum prosit honorem
   Dilexisse bonos, et tolerasse malos.



XXXV. De toleranda varietate mundana.

Recti corde de praeceptis Dei et constitutionibus [b 1Kb] mundi non queruntur, quia justum est aequanimiter omnia accipi, quae judicaturus voluit [c 1Kb] tolerare.


[Col. 0509B] Dum mutabilium decurrunt tempora rerum,
   Dumque suis mundus motibus atteritur:
Rectorum est adversa pati, et tolerare modeste
   Nec querula in quoquam voce movere Deum.
Cujus judicio nulli parcetur iniquo,
   Et perpes justos gloria suscipiet.



XXXVI. De aedificatione domus Dei.

Omnis sancti aedificii status, sicut Deo [d 1Kb] cooperante proficit, ita Deo custodiente consistit. Quoniam utilis [e 1Kb] praepositorum custodia est, cum Spiritus Dei populo suo praesidet, et non solum greges, sed etiam ipsos dignatur custodire pastores.


Cum lapides vivi pacis compage ligantur,
   Inque pares numeros [f 1Kb] convenit una domus,
Claret opus Domini, qui totam construit aulam.
    [g 1Kb] Effectumque piis dat studiis hominum.
[Col. 0509C] Quorum perpetui decoris structura manebit,
    [h 1Kb] Si perfecte auctor protegat, atque regat.



XXXVII. De aeternis gaudiis.

Aeternae civitatis aeterna sunt gaudia, et stantium dierum perpes infinitas nec variabitur nec labetur, quia incommutabili pace potientur, [i 1Kb] quorum omnium erit bonum, quod fuerit etiam singulorum.


Semper erunt [j 1Kb] quod sunt aeternae gaudia vitae:
   Gaudendi quoniam causa erit ipse Deus.
Nec varios pariet motus diversa voluntas.
   Unum erit in cunctis lumen, et unus amor,
Inque bonis summis posita experientia felix,
   Nec volet augeri, nec metuet minui.



XXXVIII. De lege charitatis.

Lex Christi perfectio charitatis est, qua Deus proximusque diligitur: et per quam dicitur Conditori legis, Dimitte nobis debita nostra sicut et nos [Col. 0510A] dimittimus debitoribus nostris. Bene enim exspectat promissionem Dei, qui mandatum ejus exsequitur: nec frustra sperat [k 1Kb] parcendum peccatis suis, qui ignoscit alienis.


Verus amor Christi vera est custodia legis,
   637 Et mandata Dei complet amans homines.
Quorum ignoscentes culpis sua crimina solvunt,
   Quodque aliis tribuunt, hoc sibi prospiciunt.
Det peccatori veniam peccator, et aequa
   Conciliet Dominum conditione sibi.
Cujus judicium de nostro examine pendet,
   Quod serimus metimus, quod damus accipimus.



XXXIX. De jussionibus Dei.

Nihil Deus jubet quod sibi prosit, sed illi cui jubet. Ideo [l 1Kb] verus est Dominus, qui servo non indiget, et quo servus indiget.


[Col. 0510B] Non ideo quidquam mandat Deus, ut sibi prosit,
   Nec servi officio verus eget Dominus.
Cujus praeceptis augetur qui famulatur,
   Fitque minor quisquis negligit imperium.
Nam Deus omnipotens, simul omnitenensque potestas,
   Nil perdit proprium, [m 1Kb] nil capit occiduum.
Numquam non habuit quod habet, dans quidquid haberi
    [n 1Kb] Proderit, et sumens non nisi quod dederit.



XL. [o 1Kb] De intemporali scientia Dei.

Id quod in tempore novum est, non est novum [p 1Kb] apud Deum qui condidit tempora, et sine tempore habet omnia, quae suis quibusque temporibus, pro eorum [q 1Kb] varia aetate, distribuat.


Insolitum si quid labentia tempora promunt,
   Hoc mirum mundus dicit, habetque novum.
[Col. 0510C] Sed rerum Auctori nullus non cognitus ordo est,
   Cernenti quidquid saecula cuncta ferunt,
Quae non incerto volvunt magna agmina motu.
   Sed sub judicio stantque fluuntque Dei,
Ut nihil existat naturae in partibus ullis,
   Quod non ille suo temperet arbitrio.



XLI. De providentia Dei.

Mutabilium [r 1Kb] dispositionem immutabilis ratio Dei continet, ubi sine tempore [s 1Kb] simul sunt quae in temporibus non simul fiunt quia tempora non simul currunt.


Lex aeterna Dei stabili regit omnia nutu,
   Nec mutat vario tempore consilium.
Utque locis praesens simul est Deus omnibus unus,
   Sic [t 1Kb] aevi metas secum habet, et numeros.
Nec serum aut properum sibi sentit in ordine rerum,
   [Col. 0511A] Cui cuncta assistunt acta, et agenda simul.



639 XLII. [a 1Kb] De impunitate peccantium.

Nihil est infelicius felicitate peccantium, qua poenalis nutritur impunitas, et mala voluntas, velut hostis interior, roboratur.


Qui se peccatis gaudet feliciter uti,
   Infelix nimis est prosperitate sua.
Dumque capit miseros effectus prava voluntas,
   A vera semper luce fit exterior.
Sumens pestifera de consuetudine robur,
   Et sua complectens vincula mortis amor.
Deficiant potius vana oblectamina mundi,
   Subdanturque pio colla domanda jugo,
Inque putres fibras descendat cura medentis:
   Ut [b 1Kb] blandum morbum pellat amica salus.



XLIII. De legis littera.
[Col. 0511B]

Legis littera [c 1Kb] quae dicit non esse peccandum, si Spiritus [d 1Kb] vivificans desit, occidit. [e 1Kb] Sciri enim peccatum facit potius quam caveri: et ideo [f 1Kb] magis augeri quam minui, quia malae concupiscentiae etiam praevaricatio legis accedit.


Index peccati lex est plectenda vetando,
   Quae, nisi cor mundet Spiritus, interimit.
Nullus enim est insons sola formidine poenae,
   Qui sanctum et justum non amat imperium,
Hunc tamen [g 1Kb] affectum non lex, sed gratia confert:
   Quodque jubet legis littera, velle facit.



XLIV. De lege et gratia.

Lex data est ut gratia [h 1Kb] quaereretur, et gratia data est ut lex impleretur. Neque enim suo vitio non implebatur, sed vitio prudentiae carnis, [i 1Kb] quod vitium per legem demonstrandum, per gratiam sanandum [Col. 0511C] fuit.


Non servit jussis legis prudentia carnis,
   Peccati stimulos nec superare potest.
Sed quia mens anceps patitur mala corporis aegri,
   Quaerere divinum cogimur auxilium.
Lex igitur facit ut poscatur gratia Christi,
   Ardua qua legis jussa queant fieri.
[j 1Kb] Nec jam non valeant carnales vincere sensus,
   Quos justae legis conditor ipse juvat.



XLV. De promissione Dei.

[k 1Kb] Hoc promittit Deus, quod ipse facit. Non enim ipse promittit, et alius facit, quod jam 641 non est promittere, sed praedicere. Ideo non ex operibus, [Col. 0512A] sed ex vocante; ne ipsorum sit, non Dei, et merces non imputetur secundum gratiam, sed secundum debitum, atque ita gratia jam non sit gratia.


Quae Deus omnipotens promittit, perficit ipse,
   Nec proprium externis viribus implet opus.
Hinc secura fides sperat quod credit, amatque
   Auctorem, qui quod spondet [l 1Kb] , et efficiet.
Nam si quae Dominus promittit, non operatur,
   Sed solum humanum praevidet arbitrium:
Non haec dona ejus, sed sunt praedicta vocanda.
   Ceu quisquam ex proprio sit bonus, absque Deo.
Quod quia non recipit pietas, veroque repugnat,
   Gratia non reparet, gratia justificet.
Quae sic in cunctis implet sua dona vocatis,
   Ut quorum dux est, fiat et ipsa comes.



XLVI. De fidelium culpis et infidelium bonis.
[Col. 0512B]

Sicut non impediunt ab aeterna vita justum quaedam peccata venialia, sine quibus haec vita non ducitur, sic ad salutem aeternam nihil prosunt impio aliqua bona opera, sine quibus difficillime vita cujuslibet pessimi hominis invenitur.


Ut quaedam tenues maculae in splendore piorum,
   Major virtutum quas vacuat numerus,
Aeternae donis nequeunt obsistere vitae,
   Nec merita obscurat grandia culpa levis:
Sic aliquid plerumque boni pars impia gestat,
   Magni mole mali quod facile obruitur.
Nec prodest quiddam recti sapuisse malignis,
   Si verum [m 1Kb] et summum non coluere Deum.
Una fides igitur, spes una est, atque amor unus,
   Quo fiat justus, sitque beatus homo.
Nam bona, quae pravis naturae ex dote supersunt,
   [Col. 0512C] Augent peccati pondera, non minuunt.



XLVII. De malae voluntatis effectu.

Cum mala voluntas potestatem accipit efficiendi quod cupit, [n 1Kb] ex judicio Dei venit, apud quem non est iniquitas. Punit enim etiam isto modo, [o 1Kb] nec ideo injuste quia occulte. Caeterum iniquus puniri se ignorat, nisi cum manifesto supplicio senserit nolens, quantum mali sit, quod perpetravit volens.


Cum datur injusto peccandi optata potestas,
   Ut mala mens prave quod cupit efficiat,
[p 1Kb] Ira Dei magna est, qua multos sic quoque punit,
   Ut quibus exsultant criminibus pereant.
Crescit enim occulte cum longo poena reatu,
   [Col. 0513A] Ausibus illicitis si nihil obstiterit.
Et magis erranti ne parcant flagra timendum est,
   Quam ne non fiat quod voluisse nocet.



XLVIII. De superbia.

Omnia vitia in male factis tantummodo valent; sola superbia etiam in [a 1Kb] recte factis cavenda est.


643 Omne genus vitii proprio tantum valet actu,
   Et peccata suam quaeque gerunt speciem.
Sola est innumeris armata superbia telis,
   Cui possunt vires, et bene gesta dare.



XLIX. [b 1Kb] De impari usu fortunae.

Interest plurimum qualis sit usus, vel earum rerum quae prosperae [c 1Kb] dicuntur, vel earum quae dicuntur adversae. Nam bonus [d 1Kb] temporalibus nec bonis extollitur, nec malis frangitur; malus autem ideo hujusmodi infelicitate punitur, quia felicitate corrumpitur.


[Col. 0513B] In rebus mundi non idem est omnibus usus,
   Nec cuncti paribus cuncta [e 1Kb] ferunt animis.
[f 1Kb] Namque bonos non blanda inflant, non aspera frangunt.
   Sed fidei invictae gaudia vera juvant.
Terrae autem, et feni breviter florentis amator
   Seu caret optatis, seu fruitur, miser est.



L. [g 1Kb] De morte sanctorum.

Mala mors putanda non est, quam bona vita praecesserit. Non enim facit malam mortem, nisi quod sequitur mortem. [h 1Kb] Non itaque multum curandum est necessario morituris, quid accidat ut moriantur, sed moriendo quo ire cogantur.


Cuncta bonis prosunt, quos et mors ipsa beatos
   Efficit, ut sumant praemia principium.
[Col. 0513C] Ille igitur finis malus est, quem poena sequetur,
   Et qui perpetui porta doloris erit.
Non quo [i 1Kb] absumentur lacrymae, cunctique labores:
   Ut veteris pereant omnia signa mali.



LI. De puritate quam [j 1Kb] non perdit invitus.

Ita non amittitur corporis sanctitas, manente animi sanctitate, [k 1Kb] etiam corpore oppresso: sicut amittitur sanctitas corporis, violata animi puritate, etiam corpore intacto.


Mens illaesa [l 1Kb] nihil violato corpore perdit:
   Invitam carnis vulnera non maculant.
Nec crimen facti recipit non mixta voluntas:
   [Col. 0514A] Velle magis facinus, quam tolerare nocet.
Sic autem ad cordis penetralia cuncta recurrunt,
   Ut plerumque animus sit sine carne reus.
[m 1Kb] Dum, quod ab intacto semotum est corpore, solus
   Concipit, et tectis motibus intus agit.



LII. De [n 1Kb] fortitudine tolerantiae.

Major animus merito dicendus est, qui vitam aerumnosam magis [o 1Kb] eligit ferre quam fugere; 645 et humanum judicium, maximeque vulgare, quod plerumque caligine erroris involvitur, prae conscientiae luce ac [p 1Kb] puritate, contemnere.

Qui valet adversis oneratam ducere vitam,
   Et tolerare magis vult mala, quam fugere,
Majoris multo est animi, quam ferre pavescens
    [q 1Kb] Indocti injustum judicium populi.
Mens etenim recta, et puri sibi conscia cordis,
   [Col. 0514B] Hoc plus splendescit, quo magis atteritur.



LIII. De humilitate [r 1Kb] justorum.

Justis quidquid malorum ab iniquis dominis irrogatur, non poena est criminis, sed virtutis examen. Nam bonus, [s 1Kb] etiam si serviat, liber est. Malus autem, etiam si regnet, servus est; nec unius [t 1Kb] domini, sed quod est gravius, tot dominorum quot vitiorum.


Oppressis quoties justis dominantur iniqui,
   Non est puniti supplicium meriti;
Sed virtus fidei sub tali examine crescit,
   Nec servile gravat libera corda jugum.
Solus peccator servit male; qui licet amplo
   Utatur regno, sat miser est famulus;
Cum mens [u 1Kb] carnalis, nimium dominante tyranno,
   Tot servit sceptris dedita quot vitiis.



LIV. De oblatione votorum.

[Col. 0514C] Nemo quidquam [v 1Kb] Domino recte voveret, nisi ab ipso acciperet quod voveret.


Optima vota Deo, quorum est dator ipse, voventur.
   Hoc sursum dignum est ire, quod inde venit.



LV. De [x 1Kb] essentia Deitatis.

Omnis substantia quae Deus non est, creatura est; [y 1Kb] et quae creatura non est, Deus est. Nulla igitur differentia est in deitate Trinitatis: quoniam quod Deo minus est, Deus non est.


Natura omnipotens una est, quae cuncta creavit,
   Et proprie quod sunt, omnibus esse dedit.
[Col. 0515A] [a 1Kb] Quodque Deo minus est, non est Deus. A Patre natum
   Verbum, et qui amborum Spiritus est, Deus est.
Una eademque trium quoniam est essentia, quae se
   Numquam vel major, vel minor esse potest.



LVI. Quales nos [b 1Kb] diligat Deus.

Tales nos amat Deus, quales [c 1Kb] futuri sumus ipsius dono; non quales sumus nostro merito.


Tales a Domino, quales formamur, amamur;
   Non quales nostris exstitimus meritis.
Sanctificet, doceat, plantet, riget, excolat, ornet:
   647 Et sibi perpetuo quod placeat, faciat.
Nam nihil est hominis, quod digne possit amari,
   Perficiat proprium ni bonus auctor opus.



LVII. De intemporali opere Dei.

Ordo temporum in aeterna Dei sapientia, sine tempore [Col. 0515B] est, [d 1Kb] nec aliqua sunt apud illum nova, qui fecit [e 1Kb] quae futura sunt.


Artifice in summo sine tempore temporis ordo est,
   Inque Deo rerum non variat series.
Aeterno auctori simul adsunt omnia semper,
   Cum quo in factorum est ordine, quidquid erit.



LVIII. De principali rerum omnium causa.

Voluntas Dei est prima et summa causa omnium corporalium, spiritaliumque motionum. Nihil enim fit visibiliter ac sensibiliter, quod non de invisibili atque intelligibili summi imperatoris aula aut jubeatur, aut permittatur, secundum ineffabilem justitiam praemiorum atque poenarum, gratiarum et retributionum, in ista totius creaturae amplissima quadam immensaque republica.


Principium mundi Deus est, quo cuncta moventur,
   [Col. 0515C] Et quae permittit, vel jubet auctor, [f 1Kb] agunt.
Hinc mutabilium rerum immutabilis ordo,
   Aeterni servit legibus artificis.
Inque suos fines procedit quaeque voluntas,
   Nec variis meritis arbiter aequus abest:
[g 1Kb] Corda regens, vires tribuens, peccata remittens,
   Mitis subjectis, implacidus tumidis.
Ut nec poena malum quemquam, nec gloria justum
   Suscipiat, nisi cum laude et honore Dei.



LIX. De finibus bonorum et malorum.

Eam Deus innocentiam probat, qua homo non metu poenae fit innocens, sed amore justitiae. Nam qui timore non peccat, quamvis non noceat cui vult nocere, sibi tamen plurimum nocet, et abstinens ab iniquo opere, sola tamen reus est voluntate.


Scire volens, in qua rerum sis parte locandus,
   Discute quid timeas, quidve sit id quod amas.
[Col. 0516A] Nam cuncti hoc gemino nascuntur fomite motus,
   Respondentque suis germina principiis.
[h 1Kb] Et quod quisque bonum sibi tempore duxit in isto,
   Hoc summi Regis judicio capiet.



LX. De gaudio Christiani.

Christiano recta gaudendi causa non praesens saeculum, sed futurum est. Et ita est utendum temporalibus, ne obsint aeternis: ut in via, qua peregrini ambulant, hoc placeat quod ducit ad patriam.


Angelicos cives, [i 1Kb] et Christi in membra renatos,
   Non trahat ad veterem carnis origo hominem.
649 Multa quidem in nostros mundus bona procreat usus,
   Et pleno tellus servit opima sinu.
Sed terrae hospitibus, coeli super astra vocatis,
   Virtutis palma est spernere [j 1Kb] blanda soli;
[Col. 0516B] Et sic praesentis spatium percurrere vitae,
   Ipsa peregrinis ne via sit laqueus.
Nam declinantes pro summis ferre laborem,
   Terrenorum avidos infima suscipient.



LXI [Alias LX]. De ineffabili excellentia [k 1Kb] Deitatis.

Excedit supereminentia Deitatis non solum [l 1Kb] usitati eloquii nostri, sed etiam intelligentiae facultatem. Verius enim cogitatur Deus quam dicitur, et verius est quam cogitatur. [m 1Kb] Non parva autem notitiae pars est, si ante quam scire possimus quid sit Deus, possumus scire quid non sit.


Nulla quidem mens est mortali in corpore vivens,
   Quae plena videat cognitione Deum.
Sed miris operum signis ostenditur auctor,
   Rectoremque suum condita [n 1Kb] quaeque canunt.
Unde licet fandi vires, animique vigorem
   [Col. 0516C] Vincat, et excedat gloria lausque Dei,
Nos tamen officio cordis gaudemus et oris,
   Et tanto oblectat succubuisse bono.
Hinc fidei virtus, hinc flamma oriatur amoris,
   Quod latet, exercet; quod superat, [o 1Kb] reparat.



LXII [Alias LXI]. De superbia diaboli, et Christi humilitate.

Diabolus superbus hominem superbientem [p 1Kb] seduxit ad mortem; Christus humilis hominem obedientem reduxit ad vitam. Quia sicut ille elatus cecidit, et dejecit consentientem; sic iste humiliatus surrexit, et erexit credentem.


Laetifer [q 1Kb] immodico naturae elatus honore
   Angelus, inde hominem subruit, unde ruit.
Sed Christus miserans deceptum fraude maligni,
   In se illi ad vitam posse redire dedit:
[Col. 0517A] Si caveat pactis hostis servire superbi,
   Sectari et studeat formam humilis Domini.
Qui Patris in Deitate manens Deus omnicreator,
   Verus de sacra Virgine natus homo est.
Sic nostrum assumens Matris de corpore corpus,
   Esset ut assumptae carnis origo Deus:
In quo per lavacrum, [a 1Kb] fidei virtute renata,
   Coeleste [b 1Kb] accipiet gens nova principium.
Nil hominis primi retinens, sed plena secundi,
   Splendore [c 1Kb] in capitis glorificanda sui.



LXIII [Alias LXII]. De vera beatitudine.

[d 1Kb] Omnes beati habent quod volunt, quamvis non omnes qui habent quod volunt continuo sint beati. 651 Continuo autem sunt miseri, qui vel non habent quod volunt, vel id habent quod non recte volunt. Propior ergo est beatitudini voluntas recta, [Col. 0517B] [e 1Kb] etiam non adepta quae cupit, quam prava, etiam si [f 1Kb] quod concupivit obtinuit.


Non semper vere est felix impleta voluntas:
   Cum saepe [g 1Kb] injustis sint mala vota animis.
Recta igitur cupiens, etiam si non sit adeptus,
   Persistendo tamen velle bonum, bonus est.
At pravus, quod fert animo, si non habet actu,
   Tam miser est quam si quod cupit obtineat.



LXIV [Alias LXIII]. [h 1Kb] Quid sit esse cum Deo.

Magna hominis miseria est cum illo non esse, sine quo non potest esse. In quo enim est, sine dubio sine illo non est: [i 1Kb] et tamen si ejus non meminit, eumque non intelligit, neque diligit, cum illo non est.


Majestate Dei concluditur omne quod usquam est:
   Qua sine nil rerum stare, vel esse potest.
[Col. 0517C] Huic homo si recte famulatur, proximus haeret;
   Si resilit, misero degit in exsilio.
Omnia sic Dominus discriminat ordine justo.
   Quo sint summa bonis, ima parata malis.



LXV [Alias LXIV]. De Incarnatione Verbi Dei.

Divinitas Verbi aequalis Patri facta est particeps mortalitatis nostrae, [j 1Kb] non de suo, sed de nostro, ut et nos efficeremur participes divinitatis ejus, non de nostro, sed de ipsius.


Omnipotens Genitor, Natusque, et Spiritus almus,
   Una in personis par tribus est deitas;
Quae genus humanum, prostratum fraude maligni,
   Ad vitam hac fecit posse redire via:
[Col. 0518A] Naturae ut nostrae Christus causaeque Redemptor,
   Mortalis fieret, non minuens quod erat;
Perque habitum servi vacuaret jura tyranni,
   Et lethum letho vinceret [k 1Kb] innocuo.
Hinc Verbum carni insertum, carnemque receptans,
   Nec se confundit corpore, nec geminat:
Sic naturam hominis virtute augente superna,
   Esset ut in vero lumine lumen homo.
Qui vires mortis [l 1Kb] cum vitae absorbuit haustu;
   Factum est aeternum quod fuit occiduum.



LXVI. De eodem [m 1Kb] .

Catholica fides Dominum Jesum Christum et verum Deum, et verum hominem credit et praedicat. Utrumque enim scriptum est, et utrumque verum est. Qui Deum tantummodo asserit Christum, medicinam negat qua sanatus est. Qui hominem tantum asserit [Col. 0518B] Christum, potentiam negat qua creatus est, utrumque ergo, anima fidelis ac recta, suscipe. Et Deus Christus est, et homo Christus est. 653 Qualis Deus Christus? Aequalis Patri, unum cum Patre. Qualis homo Christus? Virginis filius, habens de homine mortalitatem, non habens iniquitatem.


Quisquis consilio aeterno contraria sentis,
   Et Verbum in nostra carne manere negas,
Divinae pietatis opus dissolvere quaeris,
   Speque sua mundum dispoliare cupis.
Nam quis ventura quemquam salvabit ab ira?
   Quisve hominis primi crimine liber erit?
Si deitas Verbi non nostrae est insita carni,
    [n 1Kb] Aut Christus falsi corporis umbra fuit?
[o 1Kb] Quis genitus puer est intactae Virginis alvo?
   Quae natura annis crevit, et aucta cibis?
In qua prole patrem mundi se credidit Abram?
   [Col. 0518C] Quaeve ejus stirps est omnia sanctificans?
    [p 1Kb] Quod regale genus simul est et pontificale?
    [q 1Kb] Quisve idem David filius et Dominus,
Peccati servis, et mortis compede vinctis,
   Unam est dignatus ferre Redemptor opem?
Qui nostri generis carnem cum morte receptans,
   Nostra hosti, ut nobis vinceret, opposuit,
Et carne exuta, dominantem perculit hostem:
   Ut caperet palmam praeda vestuta novam.



LXVII [Alias LXV]. [r 1Kb] Quo odio odiendi sunt mali.

Perfectum odium est, quod nec justitia nec scientia [Col. 0519A] caret; id est, ut nec propter vitia homines oderis, nec vitia propter homines diligas. Recte ergo in malis odimus malitiam, et diligimus creaturam: ut nec propter vitium natura damnetur, nec propter naturam vitium diligatur.


Recta volens animus sapiens, et amator honesti,
   Quosdam odio dignos judicat esse suo.
Nec tamen hos toto depellit foedere, gnarus
   Naturam [a 1Kb] errantum dividere a vitiis.
Sic generi indulgens proprio, ut peccata recidi
   Optet, et ut damnet crimina, non homines.



LXVIII [Alias LXVI]. [b 1Kb] De labore fingentium mendacia.

Difficilia et laboriosa sunt figmenta mendacii. Qui autem verum vult dicere non laborat. Quietiores enim sunt boni quam mali; et absolutiora sunt verba veridicorum quam commenta fallacium.


[Col. 0519B] Fallaces curis semper torquentur amaris,
   Et mala mens numquam gaudia pacis habet.
[c 1Kb] Lubrica dum trepido mendacia plasmate fingit,
   Consumens totum [d 1Kb] tempus in arte mali.
At simplex animus, commenti et liber iniqui,
   Nil amat injustum, nil gerit implacidum.
Sectator veri potietur luce serena,
   Est quoniam mendax, noxque, dolorque sibi.



655 LXIX [Alias pars altera LXVI]. De eodem.


Ad patriam vitae [e 1Kb] noctis de valle vocati,
   Virtutum gradibus scandite lucis iter.
Arduus atque arctus fert ad coelestia callis:
   Devexa ad mortem ducit, et ampla via:
Qua fallax [f 1Kb] tumidi incedit sapientia mundi
   [Col. 0519C] Commentisque suis ludificata ruit,
Et mala corporei sequitur dum gaudia sensus,
   Exsulat a vero lumine caeca procul:
Nec falsarum habitu virtutum ornata juvatur.
   Perdit mens veri nescia, quiquid agit.
Noverit ergo Deum sapiens, totisque medullis
   Diligat, inque ipso se quoque amator amet.
Sit bonus et justus, [g 1Kb] sit verax, atque benignus,
   Sit forma et speculum, lux et imago Dei.
In Christo factus novus, et jam carne vetusta
   Exutus, vilem mente relinquat humum.
[h 1Kb] Ut sacri templi quacumque in parte locetur,
Magnum erit, in capitis corpore quiquid erit.



LXX [Alias LXVII]. [i 1Kb] De divinis Scripturis.

Bonae sunt in Scripturis sanctis mysteriorum [j 1Kb] Dei profunditates, quae ob hoc teguntur ne vilescant; [Col. 0519D] ob hoc quaeruntur, ut exerceant; ob hoc aperiuntur, ut pascant.


Quamvis in sacris libris, quos nosce laboras,
   [Col. 0520A] Plurima sint, lector, clausa et opaca tibi,
Invigilare tamen studio ne desine sancto.
   Exercent animum dona morata tuum.
Gratior est fructus quem spes productior edit:
   Ultro objectorum vilius est pretium.
Oblectant adoperta etiam mysteria mentem:
   Qui dedit ut quaeras, [k 1Kb] addet ut invenias.



LXXI [Alias LXVIII]. De oratione Domini.

Orans cum sudore sanguineo [l 1Kb] Dominus Jesus Christus, significabat de toto corpore suo, quod est Ecclesia, emanaturas martyrum passiones.


Ferre parans Christus poenam, mortemque propinquam,
   Invictamque suis ingenerare fidem,
Cum prece sanguineas fundebat corpore guttas,
   Et pretium mundi sudor erat Domini.
[Col. 0520B] Nec crucis asperitas poterat terrere volentem
   Quae regnaturae gloria carnis erat.
Sed cruor ille pares sanctis spondebat honores,
   Orturis toto corpore martyribus.
657 Nam, cum sacra seges terrarum impleverit orbem,
   Omnis ab hoc uno semine messis erit.



LXXII [Alias LXIX]. De sacramentorum perceptione.

Sacramentum [m 1Kb] pietatis in judicium sibi sumit indignus. Bene enim esse non potest male accipienti quod bonum est.


Magnum praesidium est sacro libamine pasci,
   Si cor participis crimina nulla premunt.
Nam geminat sibimet peccati pondera quisquis
   [Col. 0520C] Quae bona sunt sumit, quae mala non refugit.



LXXIII [Alias LXX]. De laudando Deum.

Qui laudat Deum in miraculis beneficiorum, laudet etiam in terroribus ultionum. Nam et blanditur, [n 1Kb] et minatur. Si non blandiretur, nulla esset exhortatio; si non minaretur, nulla esset correctio.


Qui laudat Dominum de mundi conditione,
   Et rerum [o 1Kb] in specie praedicat artificem,
Laudet et aeternam mortem, flammasque minantem,
   Et justi Regis judicium metuat.
Spes de promissis nihil ambigat; omne dabit Rex
   Quod parat, et meritis gratia major erit;
[p 1Kb] Si properent sontes peccati abrumpere nodos,
   Ante diem mortis, dum locus est veniae.



LXXIV [Alias LXXI]. De acceleranda conversione.

Remedia conversionis ad Deum nullis sunt cunctationibus [Col. 0520D] differenda: ne tempus correctionis pereat tarditate. Qui enim poenitenti indulgentiam promisit, dissimulanti diem crastinum non spopondit.


Converti [q 1Kb] ad mores rectos, et vivere sancte
   [Col. 0521A] In Christo meditans, quod cupit acceleret.
Cedant virtuti vanarum obstacula rerum,
   Ne perdat voti tempora lenta fides.
Quid juvat in longum causas producere morbi?
   Cur dubium exspectat cras hodierna salus?
Scimus correctis veniam non esse negandam,
   Sed nulli nostrum est ultima nota dies.



LXXV [Alias LXXII]. De timore [a 1Kb] .

Omnia quae timentur rationabiliter declinantur: [b 1Kb] Deus sic timendus est, ut ab ipso ad ipsum confugiatur.


Utile prudenti est mundana adversa cavere,
   Et quod [c 1Kb] vitandum prospiciat, fugere.
Sed cum peccati merito manus Omnipotentis,
   Omnia concludens arctat ubique reum:
Unum [d 1Kb] profugium tutum est Deus ipse timenti,
   [Col. 0521B] 659 A quo discedens, ne pereat, redeat.
Converti namque ad Dominum certissima vita est,
   Et pacem offensi quaerere, sola salus,
Qui terret, parcit; qui percutit, ipse medetur.
   Vivere vis, illi subdere, quem metuis.



LXXVI [Alias LXXIII]. De virginitate [e 1Kb] .

Virginitas carnis, [f 1Kb] corpus intactum; virginitas animae, fides incorrupta.


Carnis virginitas intacto corpore habetur;
   Virginitas animae est intemerata fides,
Qua sine corporei nil prodest cura pudoris;
   Sed mentis pietas auget utrumque bonum.



LXXVII [Alias LXXIV]. De modo habendi.

Multa nos in facultatibus nostris habere superflua [g 1Kb] probabimur, si necessaria sola retineamus. Nam [Col. 0521C] vana quaerentibus nihil sufficit; et alienorum quodam modo retentor est, qui profutura pauperibus inutiliter habet.


Magnum peccatum est amor immoderatus habendi,
   Et plus quam vitae sufficiat, cupiens.
Nam quod nos vestit, quod pascit, cura salutis,
   Si vanis sit mens libera, non onerat.
Si qua igitur superant, quorum non indiget usus,
   Debilibus prosint, atque juvent inopes.
[Col. 0522A] Quisquis enim cupide [h 1Kb] non expendenda recondit;
    [i 1Kb] Quae nulli tribuit, pauperibus rapuit.



LXXVIII [Alias LXXV]. [j 1Kb] De divitiis.

[k 1Kb] In magna egestate sunt qui de iniquitate sunt divites: justitiae opes et sapientiae thesauros non habent. Qui autem [l 1Kb] Domino serviunt, ea bona acquirunt, quae perire non possunt.


Terrenis opibus cum dives gaudet iniquus,
   Veris se miserum nescit egere bonis.
Nam quid erit, quod non momento temporis uno
   Perdere mundana conditione queat?
[m 1Kb] Cui licet, adversis cessantibus, omnia parcant;
   Lege tamen mortis sit faciendus inops.
At bona justorum nullis obnoxia damnis,
   Hostes, furta, ignes, et mare non metuunt.
Indemnis servat proprium sapientia censum,
   [Col. 0522B] [n 1Kb] Nec perdunt meritum paxque fidesque suum.
Omnis virtutum semper substantia salva est,
   Invitis Christi munera nemo rapit.



661 LXXIX [Alias LXXVI]. De vera bonitate.

Non sufficit abstinere a malo, nisi [o 1Kb] fiat quod bonum est. Et parum est nemini nocere, nisi studeas, multis prodesse.


Dignus laude quidem est, vitam sine crimine ducens,
   Et quaecumque sibi [p 1Kb] sunt nocitura, cavens.
Sed non hoc pietas contenta est limite claudi,
   Nec [q 1Kb] justo, vetitis abstinuisse, sat est.
Major cura boni est, fratrum relevare labores,
    [r 1Kb] Et ferre optatum tristibus auxilium:
Pascere jejunos, nudos vestire, ligatos
   [Col. 0522C] Solvere, discordes conciliare sibi,
Et quaecumque homines miseri solatia quaerunt,
    [s 1Kb] Haec, ut possibile est, promere corde pio.
[t 1Kb] Ut recti vere cupidus, vereque benignus,
   Quae mala sunt fugiat, quae bona sunt faciat.



LXXX [Alias LXXVII]. [u 1Kb] De mali impunitate.

Peccator cum peccat, [v 1Kb] non ideo a Domino non videtur, quia male agentis poena differtur: gravius [Col. 0523A] autem in eum decernitur, cui etiam ipsa correctio denegatur.


Gaudet transgressor peccato impune potitus,
   Si non infertur debita poena reo.
Ceu nulla offendant hominum commissa Tonantem,
   Aut aliqua Excelsi notitiam lateant.
Sed vetitorum avidis gravior tunc ira timenda est,
   Cum sese removent verbera justitiae.
Nam quid erit morbi, quod non dominabitur illi,
    [a 1Kb] Cui supera auxilium jam medicina negat?



LXXXI [Alias LXXVIII]. De gaudio [b 1Kb] recto.

Non potest umquam fraudari delectationibus suis, cui Christus est gaudium. Aeterna [c 1Kb] enim exsultatio est quae bono laetatur aeterno.


Felices fere faciunt, semperque beatos,
   De vero et summo gaudia nata bono.
[Col. 0523B] Nam mundi ex opibus brevis ac peritura voluptas,
   Edita perpetuae semina mortis habet.
Non placeat vanis animum [d 1Kb] submittere rebus,
   Pestiferisque avidam mentem [e 1Kb] onerare cibis.
Cor mundum et sapiens fructu virtutis alatur,
   Et Christi in nostro pectore regnet amor,
Quo semel impletus, numquam vacuabitur illo.
   Aeterna aeterni flumina fontis erunt.



663 LXXXII [Alias LXXIX]. Quid hominem Deo jungat.

Deo, qui ubique est, non locis, sed actionibus, aut longinqui, aut proximi sumus, quia sicut separat dissimilitudo, ita nos illi [f 1Kb] conjungit imitatio.


[g 1Kb] Ambitum mundi totum Deus implet et ambit,
   Nec praesens ulli desinit esse loco.
[Col. 0523C] A quo longinquus multum est, nimiumque remotus,
   Quisquis sincerae luce caret fidei:
Cujus si radiis, depulsa nocte nitescat,
   Divino impletus lumine lumen erit.
Non igitur terrarum orbis, non aequora ponti
   Invia circuitu sunt obeunda vago,
Ut possit rerum dominator et auctor adiri,
    [h 1Kb] Quem templo in cordis mens pia semper habet.
A quo ut dissimilis [i 1Kb] tetra in deserta recedit,
   Sic vitae merito proximus est similis.



LXXXIII [Alias LXXX]. Quod [j 1Kb] tota infidelium vita peccatum sit.

Omnis infidelium vita peccatum est, et nihil est bonum sine summo bono. Ubi enim deest agnitio [Col. 0524A] aeternae et incommutabilis veritatis, [k 1Kb] falsa virtus est, etiam in optimis moribus.


Quamvis multa homini post vulnera prima supersint,
   Quae vitam hanc faciant laudis habere decus:
[l 1Kb] Si tamen ingenio claro et probitatis amori
   Fons desit fidei, subdita corda rigans;
Cunctarum frugum marcescit inutile germen,
   Nec fruitur vero lumine falsus honor.
Ignoratus enim Deus, et non credita virtus,
   Quae vera ad summum provehit arte bonum,
Non sinit eniti regna ad coelestia mentem,
    [m 1Kb] Obstructam vanis, occiduisque gravem.
Perque omnes calles errat sapientia mundi,
   Et tenebris addit, quae sine luce gerit.



LXXXIV [Alias LXXXI.] [n 1Kb] De sabbato.
[Col. 0524B]

Male celebrat sabbatum, qui ab operibus bonis vacat. Otium autem ab iniquitate debet esse perpetuum, quia bona conscientia non inquietum, sed tranquillum facit [o 1Kb] .


Non recto servat legalia sabbata cultu,
   Qui pietatis opus credit in his vetitum.
Nulla dies actus hominum non damnat iniquos:
    [p 1Kb] Omnia conveniunt tempora justitiae.
Nec corrumpuntur virtutibus otia sancta:
   Tantum a peccatis libera corda vacent.



LXXXV [Alias LXXXII]. De vera libertate.

Libera semper est servitus apud Deum; cui non necessitas servit, sed charitas.


665 Libertas nulla est melior, majorve potestas,
   Quam servire Deo, cui bene servit amor.
[Col. 0524C] Absque jugo posita est ditionis amica voluntas:
   Quae viget affectu, non gemit imperio.



LXXXVI [Alias LXXXIII]. De superbia [q 1Kb] .

Quo primum vitio superatus est homo, [r 1Kb] hoc ultimum vincit. Cum enim omnia peccata superaverit, manet periculum ne mens bene sibi conscia in se potius quam in Domino glorietur.


Qua primum in mortem est homo pulsus fraude maligni,
   Hanc illi extremam bella [s 1Kb] peracta movent.
Sublimes ut cum palmas clarasque coronas
   Sumpserit, atque hostem subdiderit pedibus,
Virtuti propriae velit assignare triumphum,
   Non Domino, cujus munus opusque fuit.
In quo uno semper superat qui non superatur;
   [Col. 0525A] Quo dignante manum subdere, nemo cadit.



LXXXVII [Alias LXXXIV]. De diligendo Deum [a 1Kb] .

Non poterit hominis labor finiri, nisi hoc diligat quod ei non possit auferri.


Ancipitis vitae qui vis superare labores,
   Dilige quod semper verus amator habet.
Instant terrenis infesta pericula rebus,
   Fervent pro damnis praelia, proque lucris.
Et nihil est inter carnalia vota quietum,
   Nec pax sollicitis, nec modus est cupidis.
In solo est mens tuta Deo, quem linquere nolens,
   Numquam erit aeterno non opulenta bono.



LXXXVIII [Alias LXXXV]. De adulationis vitio.

Adulantium [b 1Kb] linguae alligant animas in peccatis. Delectat enim ea facere, in quibus non solum non metuitur reprehensor, sed etiam laudator auditur.


[Col. 0525B] Lingua assentatrix vitium peccantis acervat,
   Et delectatum crimine laude ligat.
Nulla sit ut lapso reparandae cura salutis,
   Blanditur sonti dum malesuasus honor.
Libera sit potius vox [c 1Kb] correctoris amici,
   Serpere nec fibris caeca venena sinat.
[d 1Kb] Nec credens medici verbis fallacibus aeger,
   Noxia laudatae vulnera pestis amet.



LXXXIX [Alias LXXXVI]. De martyribus non baptizatis.

[e 1Kb] Qui etiam non percepto regenerationis lavacro, pro Christi confessione moriuntur, tantum eis valet [f 1Kb] ad abolenda peccata, quantum si abluerentur fonte baptismatis.


Si mundo moritur divino fonte renascens,
   667 Fitque novus vita, qui sepelitur aqua:
[Col. 0525C] [g 1Kb] Fraudati non sunt sacro baptismate Christi,
   Fons quibus ipsa sui sanguinis unda fuit.
Et quidquid sacri fert mystica forma lavacri,
   Id totum implevit gloria martyrii.



XC [Alias LXXXVII]. De venia, [h 1Kb] qua etiam justi indigent.

Justitia nostra, quamvis vera sit, propter verum boni finem ad quem refertur, [i 1Kb] tamen tanta est in hac vita, ut potius remissione peccatorum constet quam perfectione virtutum.


Magna quidem in multis est excellentia sanctis,
   Quorum [j 1Kb] animos superi gratia roris alit.
[Col. 0526A] Sed dum mens quaedam patitur mala corporis aegri,
   Et pugnam [k 1Kb] interius exteriora movent;
Numquam ita perfecto capitur victoria bello,
   Vera ut securus pace fruatur homo.
Inter discordes motus contagia serpunt,
   Ipsaque virtutum gaudia vulnus habent.
[l 1Kb] Ut faciat cunctis longa experientia notum,
   Non esse hoc plenam tempore justitiam:
Ni Dominus miserando lavet delicta suorum;
   Et dans virtutum munera, det veniam.



XCI [Alias LXXXVIII]. [m 1Kb] De causis incognitis operum Dei.

Incognitis causis operum divinorum, non nihil novimus, cum scimus non sine ratione Omnipotentem facere, unde infirmus humanus animus rationem non potest reddere.


[Col. 0526B] Divinorum operum secretas noscere causas
   Humanis non est possibile ingeniis.
Nec nullo tamen intuitu speculatur operta,
   Qui multa ut lateant scit placuisse Deo.
In quo mens imbuta fide simul omnia discit,
   Perque operum speciem [n 1Kb] suspicit artificem,
Fingentem rebus formas, loca, tempora, motus,
   Mensuris, numeris, ponderibusque suis.
Scrutari [o 1Kb] ne cura procax obstrusa laboret,
   Cui cuncta in Christo nosse, et habere datur.



XCII [Alias LXXXIX]. De non desperandis [p 1Kb] peccatoribus.

Non est desperandum de malis, sed pro ipsis, ut boni fiant, studiosius supplicandum. Quia numerus sanctorum de numero semper est auctus [q 1Kb] impiorum.


[Col. 0526C] Ut morbo [r 1Kb] oppressis praestanda est cura medendi,
   Donec in aegroto corpore vita manet;
Sic pravis, multa et vitiorum mole gravatis,
   669 Sanctarum pietas est adhibenda precum.
Ut dum possibile est mutari corda malorum,
   Horrescat noctis devia lucis amor,
Conversisque novam mentem det gratia Christi,
   Qua fiunt homines justificante boni.



XCIII [Alias XC]. [s 1Kb] De quaerendis praesidiis in pace.

In tranquillitate pacis comprehendenda est doctrina sapientiae, quae inter tribulationum turbines difficulter [Col. 0527A] agnoscitur. Nec facile inveniuntur in adversitate praesidia, quae non fuerint in pace quaesita.


Dum non perturbant animum discrimina mundi,
   Dumque diem pacis praelia nulla [a 1Kb] premunt;
Exercere fidem divinis convenit armis,
   Consilioque omnes anticipare minas.
Tranquillam et curis vacuam sapientia mentem
    [b 1Kb] Imbuet, et placidi pectoris hospes erit.
Nam quod non fuerit conceptum corde quieto,
   Acquiri in saevo turbine non poterit.



XCIV [Alias XCI]. [c 1Kb] De bonis quae nemo amittit invitus.

Potest homo invitus amittere temporalia bona; numquam vero, nisi volens, perdit aeterna.


Omne bonum mundo concretum, et tempore partum
   [Col. 0527B] Quacumque amitti conditione potest.
[d 1Kb] Et quamvis damnis vigilanter cura resistat,
   Saepe tamen propriis dispoliatur homo.
At bona, quae vere bona sunt, nec fine tenentur,
   Semper habet, quisquis semper habere cupit.
Nec vim ferre potest [e 1Kb] Christo subnixa voluntas,
   In quo persistens omnia vincit amor.



XCV [Alias XCII]. De remediis tribulationum.

Fideliter supplicans Deo pro necessitatibus hujus vitae, et misericorditer auditur, et misericorditer non auditur. Quid enim infirmo sit utile, magis novit medicus quam aegrotus. Si autem id postulat quod Deus praecipit [f 1Kb] et promittit, fiet omnino quod poscit. Quia accipit charitas, [g 1Kb] quod parat veritas.


Inter mundanae mala conflictantia vitae,
   Saepe [h 1Kb] quibus Domini corripitur populus,
[Col. 0527C] Qui tempestatum varia sub clade laborant,
   Noscant [i 1Kb] se justi ferre flagella Dei:
[j 1Kb] Atque ipsum toto gemitu planctuque precentur,
   Ut, qua scit, miseris auxilietur ope.
Non etenim proprio arbitrio curabitur aeger.
   Nec vero leges ipse dabit medico.
Morbida rimetur penetralia dextra salutis,
   Et depressa gravi viscera peste [k 1Kb] levet.
671 Absque dolore quidem nequeunt [l 1Kb] mala sueta repelli:
    [m 1Kb] Sed quod laeserunt dulcia, amara novant.
Poeniteat morum, et vitiis virtute fugatis,
   Regnum peccati respuat aula Dei.
Ad veniam tendunt justi [n 1Kb] pia verbera Regis.
   Ira brevis rectis gaudia longa dabit.



XCVI [Alias XCIII]. [o 1Kb] De bello intestino.

Actio in hac vita pia est, Deum colere et in ejus [Col. 0528A] gratia contra vitia interna pugnare, eisque usque ad illicita instigantibus cogentibusve non cedere: et ubi ceditur indulgentiam, atque ut non cedatur adjutorium Dei, affectu religiosae pietatis exposcere. In paradiso autem, si nemo peccasset, non esset actio pietatis expugnare vitia, quia felicitatis esset permansio vitia non habere.


Numquam bella bonis, numquam discrimina desunt,
   Et cum quo certet, mens pia semper habet.
Quae carnem oblectant, sancto sunt noxia cordi,
   Contra animi legem praelia corpus habet.
Pulsant exterius diversis motibus hostes,
   Intus civile est et sociale malum.
Ut possit mundi illecebris vitiisque resisti,
   Vis est corporei mortificanda hominis.
Sed quae mens recto famulam sub jure tenebit,
   [Col. 0528B] Edomitae ut regnet carnis in officiis;
Excelso nisi quae servit, bene subdita Regi,
   Unde est facta volens, fiat [p 1Kb] et inde valens?



XCVII [Alias XCIV]. Nullam mali esse naturam.

Omnia per Verbum facta sunt, et sine ipso factum est nihil. Cum itaque universae naturae per Verbum Dei factae sint, iniquitas per ipsum facta non est. Quia iniquitas nulla substantia est, et peccatum non natura est, sed vitium naturae, id appetentis quod non est ordinis sui.


Per Verbum omnipotens Deus omnia condidit unus,
   A quo natura est nulla creata mali.
Et quod non fecit dives sapientia Verbi,
   Non habet in rerum conditione locum.
Nulla igitur vitiis substantia, nullaque vita est,
   [Col. 0528C] Quae vegetet corpus, [q 1Kb] materiamque suam.
Sed cum libertas discedit ab ordine recto,
   Nec servant proprium quae bona sunt, modulum,
[r 1Kb] In culpa et vitio est vagus in contraria motus,
   Fitque malum veram deseruisse viam.
In quam si toto properet quis corde reverti,
   Nullus neglecti limitis error erit:
Totaque [s 1Kb] deleti peccati poena peribit,
   Condita in integrum restituente Deo,



XCVIII [Alias XCV]. De petitionibus contrariis [t 1Kb] Deo.

Deus cum aliquid male poscitur, dando irascitur, non dando miseretur.


673 Cum Deus [u 1Kb] effectum precibus non praestat iniquis,
   Multum concedit, quod nocitura negat.
Errantes voto non vult delinquere facto,
   Iratus sineret, quod prohibet placidus.
[Col. 0529A] Discat felici supplex gaudere [a 1Kb] repulsa,
   Incipiatque animo pellere quod voluit.
Parcentemque Deum noscat sibi, cum ruiturus
   Non exaudiri, ne rueret, meruit.



XCIX [Alias XCVI]. De judiciis Dei [b 1Kb] .

Nullo modo judiciis hominum comparanda sunt judicia Dei, quem non dubitandum est esse justum, etiam quando facit quod hominibus videtur injustum.


Judicium humanum, quod falli saepe necesse est,
   Non semper recipit regula justitiae.
At Domini in cunctis aequa est veraxque potestas,
   Aspectum cujus nulla remota latent.
Talis laudetur judex, timeatur, ametur,
   Qui vere justus permanet atque bonus:
[c 1Kb] Adversos revocans, conversis cuncta remittens,
   Atque malis veniam dando bonos faciens.
[Col. 0529B] Non ergo audacter mens veri nescia culpet,
   Quod placuit summi judicis arbitrio.
Sed subdat sese justo ignorantia Regi,
   Qui numquam quae sunt [d 1Kb] non bona velle potest.



C [Alias XCVII]. De cohibenda [e 1Kb] ira.

Nulli irascenti ira sua videtur injusta: unde ab omni indignatione cito redeundum est ad mansuetudinis lenitatem. Nam pertinax motus facile in ejus odium transit, cui non celeriter [f 1Kb] ignoscitur.


Nemo suae mentis motus non aestimat aequos,
   Quodque volunt [g 1Kb] homines, se bene velle putant.
Unde animus celeri pace est revocandus ab ira:
   Ne robur saevis tempora dent odiis.
Offensas sibimet parcentia corda remittant,
   Nam nemo est qui non indigeat venia:
[Col. 0529C] Quam nostri memores, mundi inter vana vicissim,
   Omnibus in causis, et damus, et petimus.



CI [Alias XCVIII]. De fine sanctorum.


Cultor justitiae, divinae et pacis amator,
   Quem vocat ad summum vita beata bonum:
Scandere constanter dextros adnitere calles,
   Despiciens laevae noxia plana viae.
Tutius est duros mundi tolerare labores,
   Infestique hostis praelia saeva pati,
Quam [h 1Kb] victum officiis animum submittere blandis,
   675 Captaque servili subdere colla jugo.
Tempore [i 1Kb] in occiduo non longi est usus honoris,
   Et celeri lapsu gaudia falsa fluunt.
[Col. 0530A] Finem igitur proprii sapiens speculabitur aevi,
   Et via [j 1Kb] qua currit, quo ferat aspiciet.
Nam mundo [k 1Kb] innexis pars est cum principe mundi;
   At servis Christi gloria Christus erit.



CII [Alias XCIX]. De desideriis carnis castigandis.


Corporeos inter sensus, moribundaque membra
   Multa animus patitur carnis ab hospitio:
Quae vitae, de qua vivit, contraria quaerens,
   Legem vult mentis solvere lege sua.
Sed prudens praesul famulam frenare rebellem
   Aeterni Regis [l 1Kb] discat ab imperio;
Et verum accipiens supero de lumine lumen,
   Noctem peccati cordis ab aede fuget.
[m 1Kb] Nam quia cuncta Deus bona condidit, ipsaque nostri
   Exsilii regio est pulchra decore suo;
[Col. 0530B] Auditus, visus, [n 1Kb] gustus, contactus, odorque,
   Praeberi gaudent undique quod placeat.
Fitque nocens homini praesentis temporis usus,
   Si captum blandis inferiora ligant.
Mens igitur sapiens superas [o 1Kb] enitere ad arces,
   Et summis fieri suesce beata bonis,
Delicias jam nunc promissi concipe regni,
    [p 1Kb] Virtute atque fide quod cupis esse tene.
Neve ad spem dubiam frustra te currere credas;
   Naturae in Christo prospice [q 1Kb] liba tuae.
A quo susceptum si te non ambigis esse,
   Totus homo in capitis corpore semper eris.
Tantum ut jussa velis [r 1Kb] nutu observare docentis,
   Quis [s 1Kb] quod ait verbo, praevenit auxilio.



CIII [Alias C]. De altitudine fidei, spei et charitatis.


[Col. 0530C] In Deitate gradus, [t 1Kb] mensura et tempora non sunt:
   Et, quod idem est, [u 1Kb] majus non habet atque minus.
Corporeae longe moles formaeque [v 1Kb] recedant,
   Virtus summa caret finibus et spatiis:
[x 1Kb] Quod Pater, hoc simul est Verbum Patris, hoc utriusque
   Spiritus. Hic Deus est unus, et una fides:
[y 1Kb] Per quam verorum spes non incerta bonorum
   Sublimem [z 1Kb] ignito scandit amore viam.
677 Et praegustata superi dulcedine roris,
   Doctrinis pasci gaudet apostolicis.
[aa 1Kb] Tu qui ergo indignas non vis incurrere curas;
   [Col. 0531A] Innecti vanis occiduisque cave.
Mortalis vitae brevitas non multa requirit,
   Paucorum exigui temporis usus eget.
[a 1Kb] Esse volens, gaudere optans, scire abdita quaerens,
   Ut te non teneant [b 1Kb] infima, summa pete.
Delectare Deo rege, in coelestibus esto,
   Et quae spe sequeris, credita amore tene.
Nulla in te maneant hominis vestigia primi,
   Nec formam veteris gestet imago novi.
Exsulta agnoscens te Verbi in carne renatum,
    [c 1Kb] Cujus si pars es, pars tua Christus erit.
Qui, ne damnandi legeres mala gaudia mundi,
   Promissum ad regnum se tibi fecit iter.



CIV [Alias CI]. De confitendo uno Deo.

Quod Pater cum Christo facit, Christus facit; et [Col. 0531B] quod Christus cum Patre facit, Pater facit: nec seorsum aliquid agit inseparabilis charitas, majestas, potestas. Sicut ipse Dominus dicit, Ego et Pater unum sumus.


Cum Pater in Verbo sit semper, et in Patre Verbum,
   Sitque unus [d 1Kb] Verbi Spiritus atque Patris;
Sic de personis tribus est tibi non dubitandum,
   Unum, ut docta fides, confiteare Deum.
Corde Patris genitum creat, et regit omnia Verbum,
   Nec tamen est aliquid quod sine Patre gerat.
Unus enim [e 1Kb] amborum motus, ratio una volendi est,
   Par virtus, idem spiritus, unus amor.



CV [Alias CII]. De eodem.
[Col. 0532A]

Dei Filius Deus vitam habere in semetipso, sicut habet Pater, non participando adeptus est, sed nascendo. Vitam enim genuit Pater vita; nec differt in aliquo essentia gignentis et geniti, cum sic ex Patre sit Filius, ut consempiternae aequalitatis, non una quidem persona, sed una sit Deitas.


[f 1Kb] Sic Deus est magnus, de se valet, et manet in se,
   Cui summum et proprium est, semper id esse quod est.
Splendet enim [g 1Kb] verum vero de lumine lumen,
   Ut Genitum agnoscens noverit Ingenitum.
Una trium Deitas, una est essentia [h 1Kb] cunctis.
    [i 1Kb] Idem est et Verbi Spiritus atque Patris.
Nullum opus abjunctum, nulla est non aequa potestas,
   In cunctis unum, [j 1Kb] non tria, principium.



CVI [Alias CIII]. De quaerendo perseveranter Deo.
[Col. 0532B]

Nemo fidelium, quamvis multum profecerit, dicat, Sufficit mihi. Qui enim dixerit, remansit, et haesit in via ante finem, qui non perseverabit usque in finem.


679 Cum pia mens in laude Dei superata [k 1Kb] laboras,
   Gaude, quod tantum te bene vincit opus.
Teque aliquid superi cognosce hausisse vigoris,
   Si tibi non satis est, [l 1Kb] quod cupis atque sapis,
Quaere bonum [m 1Kb] sine fine bonum, et persiste reperto:
   Quaerere non habeant talia vota modum.
Nam qui se nullo jam munere credit egere,
   Crescere non cupiens, perdit adepta tepens.



[CHRONICUM INTEGRUM.]




[Col. 0531]
ADMONITIO IN CHRONICUM S. PROSPERI.

Ne aliqua sancti Prosperi Aquitani Operum portio huic desit editioni, quam, in quantum potuit fieri, et emendatissimam et amplissimam prodire cupimus, exhibendum superest, ex veris et indubitatis Auctoris nostri laboribus, Chronicum seu Chronica (nam ita varie opus illud citant veteres) ejusdem nomine insignita: quem librum pro genuino Prosperi partu omnes hactenus (si perpaucos excipias) habuerunt.

Paucorum illorum ex viris doctis quibus hoc opus alii quam Aquitano nostro assignare placuit, momenta solide diluuntur a nupero SS. Patrum Leonis et Prosperi Operum critico ac vindice eruditissimo Antelmio (Dissertatione 8, de Chronico sive Chronicis S. Prosperi pag. 371), de quo non semel a nobis facta est mentio. Ac primum quidem antiquorum auctoritates adductae Prosperum Chronici auctorem asserunt. Illi autem sunt magni nominis viri, testesque omni, ut aiunt, exceptione majores, quos ementitam inscriptionem decepisse suspicio esse non potest.

Primus ordine temporis occurrit, eo attentius auscultandus, quod vel ex nomine Aquitani nostri popularem et conterraneum, ex studio et professione chronographum, seu temporum calculatorem, ex aevo coaetaneum se prodit; et ex gestis tandem ac necessitudinibus cum S. Prospero consuetudine ac familiaritate probabilissime conjunctum. Is est Victorius, vel Victorinus, qui ex Leonis pontificis jussione, cui erat a consiliis et epistolis Prosper, procurante Hilaro R. E. tum diacono, postea pontifice, Cyclum Paschalem indagatione cautissima concinnavit. Iste autem in praefatione ad Hilarum ita loquitur. Recensitis fidelibus historiis veterum, beati scilicet Eusebii Caesariensis . . . Chronicis, prologoque, ac proinde his quae a sanctae memoriae Hieronymo hisdem Chronicis sunt adjecta presbytero, per quem in Latinum quoque probantur translata sermonem; hisque etiam QUAE A SANCTO ET VENERABILI VIRO PROSPERO, usque ad consulatum Valentiniani Augusti VIII et Anthemii, constat fuisse suppleta, reperi a mundi principio ad diluvium . . . A cujus (Nini) tempore gestarum rerum publici scriptores esse coeperunt. Quapropter vir venerabilis praedictus Eusebius Chronicorum ab hinc exorsus est historiam, volens industriae suae fidem mundanorum quoque Annalium coaetaneo relatu perpendi, et professae veritatis etiam gentilium litteras testes sciscitari, contentus praeterita saecula sacris voluminibus explicari, aetates tantum summatim retro generationum ex prologi textii patefaciens, et operis plenitudine sub annorum recapitulatione pariter comprehendens. Cujus tenorem VIR VENERABILIS PROSPER secutus, hisdem Chronicis, haec eadem egregia brevitate composuit, ut eorum initium a mundi inchoaretur exordio. Haec Victorius Aquitanus, qui hoc in arduo opere non alios secutus esse declarat duces quam Eusebium, Hieronymum ac Prosperum, quem sanctum ac venerabilem, tum venerabilem virum appellat, qua vel simili [Col. 0533] nuncupatione designatur Aquitanus noster apud antiquos: ne quis alium a populari suo indigitare voluisse Victorium suspicetur . . .

Victorio Aquitano Gennadium Massiliensem subjicimus, cujus assertioni quemadmodum auctoritatem confert aetate superior ille, ita et istius testimonium alter, post annos circiter quadraginta, virorum illustrium Catalogum curiose recensens robur conciliat: dum expresse Chronicorum auctorem Prosperum Aquitanum et Massiliensium adversarium determinat. Quod ne et ei fortuito elapsum esse dubitaretur, illud ipsum in duobus insignibus locis retractat. Namque non satis habens dum de Prospero loquitur cap. 84 eidem pro primo ingenii partu Chronicorum opus his verbis ascripsisse: Composuisse multa dicitur ex quibus ego CHRONICA nomine illius praetitulata legi, continentia a primi hominis conditione, juxta divinarum Scripturarum fidem, usque ad obitum Valentiniani Augusti, et captivitatem urbis Romae a Genserico Vandalorum rege factam: quasi, inquam, haec tradere, non satis illi fuisset, et posterorum dubitationes auguratus, eas antevertere sategisset, post duo capita, de Victorio jam laudato sermonem habens, haec ad illius mentem profert: Composuit Paschalem cursum indagatione cautissima, post quatuor priores qui composuerant; id est Hippolytum, Eusebium, Hieronymum ET PROSPERUM. Sed nec sic ista praetermittenda sunt. Dum enim audimus Gennadium asserentem Prosperi Chronica legisse continentia a primi hominis conditione, juxta divinarum Scripturarum fidem, et ea usque ad Valentiniani obitum perduxisse, in memoriam revocandum, fidem jam fecisse Victorium, quod Prosper Eusebii, pariter a mundi principio historiam suam, seu chronologicos calculos auspicantis, etc., tenorem secutus, hisdem Chronicis haec eadem egregia brevitate composuit, ut eorum initium a mundi inchoaretur exordio . . . et insuper ad Valentiniani Aug. consulatum haec continuavit. Quibus quidem ita mire invicem coeuntibus, nunc id nobis certum exploratumque est, Gennadio alia non fuisse suppeditata Chronica, quam ea quibus usus est ipse Victorius, eaque tandem verum, non ementitum auctorem praetulisse: quandoquidem illius operis, penes utrumque diligentissimum scriptorem par invenitur et una delineatio.

Calculatori et historico succedat scriptor utroque studio commendandus, Cassiodorus senator: qui etsi solus per se tantam forte, quantam alii sibi non praerogaret auctoritatem; iis tamen ducibus ac fidejussoribus prae aliis posterioribus audiri debet: quod ipse Prosperi subpar, Gennadii lucubrationum peritus, et Chronici alterius concinnator, istius lucubrationes saepe saepius non tractare, resumereque non potuerit; ut etiam ex hac necessitate ejus partus internoscendi major illi potiorque facultas debuerit accedere. Is autem cap. 17 lib. de Inst. divin. litter. habet: Sanctus quoque Prosper CHRONICA ab Adam ad Genserici tempora et Romae depraedationem perduxit.

Atque in istorum trium testimoniis sistere proponentibus, conspectui nostro quartus se exhibet; et ille tam nobilis ac reverendus, ut ejus assertionem, nec citra illius injuriam, nec citra jurium Prosperi nostrorumque imminutionem, praeteriri posse videatur. Et hic quidem alter est insignis calculator et historicus, Isidorus videlicet Hispalensis, in Boetica post Leandrum germanum sexto exeunte saeculo, episcopus; cujus hanc lib. VI Origin. c. 17 assertionem legimus: Paschalem cyclum Hippolytus episcopus temporibus Alexandri imperatoris primus conscripsit. Post quem probatissimi auctores Eusebius Caesariensis, Theophilus Alexandrinus, PROSPER quoque natione Aquitanus, atque Victorius; amplificatis ejusdem festivitatis rationibus, multiplices circulos ediderunt. Haec accuratus scriptor, qui sua aevique sui fide, eam quae praecedenti saeculo his Chronicis habebatur ultro adhibuit ac confirmavit: quin de aliis posterioribus in medium proferendis amplius solliciti simus. Nam et huic etiam praecedentes omisimus Victorem Tunnonensem in Africa episcopum, qui a consulatu XVIII Theodosii Junioris historiam persequi testatur, ubi Prosper reliquit (quod utique postremum ejus exemplar auctius non habuerit). Quem et Victorem Joannes abbas Biclariensis continuans a Justino juniore, ubi desierat alter, qui praeierant Eusebium, Hieronymum, nec non et PROSPERUM virum religiosum, atque victorem Tunnonensem initio operae laudare non omittit. Quae non persequimur.

Ex istis namque luce meridiana clarius est, Prosperum Aquitanum scilicet, Chronica litterarum monimentis tradidisse, quibus et coaetanei scriptores versatissimi, in Ecclesiae causa usi sunt, aliique sagaces deinceps viri citra suppositi tituli metum, eadem suis genuinis lineamentis repraesentarunt ac commendarunt.

Cum ex dictis satis constet Chronica Prosperum scripsisse, et ea nullo suppositionis vitio notata, pura, genuinaque coaetaneis subparibusque auctoribus innotuisse: facile agnoscetur pro indubitato Chronicum quod Prosperi nomine circumfertur, et infra a nobis exhibetur, illud ipsum esse quod Aquitanus digessit, non vero aliud ab hoc omnino diversum: immo Chronici istius scriptorem Prosperum a Collatoris et Massiliensium adversario nullatenus esse diversum. Quod quidem ex Eruditorum pene omnium consensu satis arguitur: et insuper inconcussum remanebit, cum discussae legentur apud supra citatum auctorem dissertationis 8 in opera SS. Leonis et Prosperi difficultates paucae illae et leves, ex duobus aut tribus calculi erroribus, qui aut pro erroribus haberi non debeant, aut facile a Prospero ipso admitti potuerint, aut nec forte aliunde quam a scribis amanuensibus irrepserint: quibus tamen moti quidam, in opinionem diversam abire voluerunt. Quae si nos hic referre tentemus, longiores fient admonitionis nostrae fines, quam par foret.

Dum porro supra asserimus Prosperum Chronicum suum a mundi exordio duxisse, non ita illud accipiendum est, quasi novum opus ad novae chronologiae exactioris calculos apparare sibi proposuisset. Quin potius in eodem concinnando Chronico nonnisi epitomatorem Eusebii prodere se voluit, ut de eo jam egregie fidem fecisse Victorius reperitur, cujus superius allata sunt verba ista: Eusebii tenorem vir venerabilis Prosper secutus, hisdem Chronicis, haec eadem egregia brevitate, composuit, ut initium eorum a mundi inchoareturexordio. Quae rem expresse testantur, convincuntque Aquitanum haec eadem Eusebii Chronica, egregia brevitate perstrinxisse. Sed idipsum opera ipsa Prosperiana demonstrat. Nam, ut Sirmundus Hist. Praedest. c. 5 opportune monet: Chronicum hoc, Chronici Eusebiani, quousque cum Hieronymi supplemento porrigitur, mera est Epitome: unde et Epitomen Chronicorum interdum vocant; aut excerpta ex Chronicis: quia inde Prosper omnia decerpsit, nisi quod consulum fastos, quibus illi carebant, a Christi usque baptismo, seu, ut vocat ipse, ab ejus manifestatione, suis Prosper locis inseruit, ac caetera quoque deinceps ad operis finem de suo contexuit. Attamen etsi ille abbreviatoris dumtaxat partes susceperit, et in suorum priori parte Chronicorum Eusebium atque Hieronymum contrahere voluerit; non ita tamen eorum vestigia pressit, ut eos quandoque non abjecerit, phrasesque ac periodorum membra de suo non concinnarit; immo et calculos alios non supposuerit. Unde et semper locuples ad Ecclesiasticae Historiae integritatem censeri debet accessio, quod monimentum istud tamdiu inter tenebras densiores servatum, sine ullo decremento ad nos tandem illaesum pervenerit. De alia autem Chronici parte, quam idem Prosper prosecutus est, ubi ab Eusebio ductam continuationem Hieronymus absolvit, non est cur moneamus eam variis additamentis ab ipso Prospero illustratam, quod editi codices alii aliis auctiores satis repraesentant, ad fidem utique mss. exarati, quorum quae posterius reperta sunt exemplaria, historiam perducunt ad annum 455, hoc est usque ad Vandalicam Urbis depraedationem, cum alia eidem, ante annos undecim, sub consulatu Theodosii Aug. XVIII et Albini terminum posuissent.

Chronicum S. Prosperi decem annis auctius ediderat primo doctissimus Duchesnius tom. I Histor. Franc. [Col. 0535] Hoc idem deinde integrum edidit R. P. Labbaeus. S. J. tomo primo Bibliothecae novae Munuscriptorum. Hujus editionem ut ampliorem caeteris nos hic secuti sumus: non omissis tamen aliarum editionum differentiis, ubi opus visum est.

Denique observatum legimus a viro rerum ecclesiasticarum peritissimo, S. Prosperum ter Chronicum suum ad incudem, ut aiunt, revocasse, terque, si sic loqui fas sit, illud in lucem edidisse: scilicet anno 433, iterum anno 445, demum anno 455. Et illud ex eo conjicitur, quod in pluribus libris legitur quoddam totius chronologiae compendium ad annum 433. Scaligeriana tamen editione id exhibente ad annum 445, quo finem ponit toti Chronico, cum omnibus aliis qui Duchesnii editionem antecesserunt. Immo Victor Tunnunensis, qui supplevit illud Prosperi Chronicum, illud anno 444 desiisse observat. At vero in his mss. quorum ope usi sunt tum Duchesnius, tum Labbaeus, opus protenditur usque ad Romanum excidium per Gensericum, consulibus Valentiniano VIII et Anthemio, ad annum scilicet 455. Revera enim Victorius biennio post Gennadium scribens, Cassiodorus quoque huc usque extendi illud affirmarunt. Immo et Marius Abricensis sive Lausannensis episcopus, cum Prosperi opus supplere aggrederetur, idem et ipse testatus est. Unde conjicias anno demum 455 assignandos Chronici Prosperiani limites.




[Col. 0535]
S. PROSPERI AQUITANI [a 1Kb] CHRONICUM INTEGRUM [b 1Kb] IN DUAS PARTES DISTRIBUTUM. (C)



PRIMA PARS. AB ORTU RERUM AD MORTEM VALENTIS. Cum annotatione consulum a morte Christi.

[Col. 0535A] 685 Adam, cum esset annorum [c 1Kb] CCXXX, genuit Seth.

Seth, cum esset annorum CCV, genuit Enos.

Enos, cum esset annorum CXC, genuit Cainan.

Cainan vero, cum esset annorum CLXV, genuit [d 1Kb] Malaleel.

Malaleel, habens annos LXV, genuit Jared.

Jared autem, cum esset annorum [e 1Kb] CLXII, genuit Enoch.

At Enoch, cum esset annorum [f 1Kb] CLX, genuit Mathusalem.

Mathusalem vero, cum esset annorum CCXCVII, genuit Lamech.

Lamech quoque, cum esset annorum [g 1Kb] CCXCII, genuit [Col. 0535B] Noe.

686 Erat autem annorum D, cum genuit tres filios Sem, Cham et Japheth.

[Col. 0536A] Post annos vero centum, quando genuit Sem, factum est diluvium, cum esset annorum DC.

Ad probandam fidem temporum, hae generationes ab initio retexuntur, quibus annorum ascriptus est numerus. Nam Cain fratricidae posteritas non fuit digna cum Dei populo computari. Sed cum latius serpente peccato, maxima pars bonorum connubiis se alienigenarum mulierum miscuisset, crimen illicitae societatis diluvio meruit expiari, solo Noe justo, cum uxore et tribus filiis, ac totidem nuribus, ad reparationem humani generis reservato.

Fuerunt igitur ab Adam usque ad diluvium 687 generationes decem, anni [h 1Kb] MMCCXLII.

Post diluvium succedunt hae generationes.

Sem filius Noe cum esset annorum [i 1Kb] centum, genuit [Col. 0536B] Arphaxad, anno post diluvium secundo.

Arphaxad autem, cum esset annorum [j 1Kb] CXXXV, genuit Cainan.

[Col. 0537A] Et Cainan, cum esset annorum CXXX, genuit Salem.

Deinde Salem, cum esset annorum CXXX, genuit Heber.

Heber quoque, cum esset annorum CXXXIV, genuit Phalec.

Hoc tempore, ad perturbandam superbae turris exstructionem, divisae sunt linguae, et per orbem terrae facta est gentium dispersio.

Phalec autem, cum esset annorum CXXX, genuit Ragau.

Ragau quoque, cum esset annorum CXXXII, genuit Seruch.

Seruch vero, cum esset annorum CXXX, genuit Nachor.

Porro Nachor, cum esset annorum LXXIX, genuit [Col. 0537B] Thare.

Thare autem, annorum LXX, genuit Abraham, qui, cum esset annorum LXXV, divino monetur alloquio, ut exeat de terra sua et de domo patris sui, ut transeat in terram Chanaan. Quo tempore promissio ad Abraham facta est, quod futurus esset gentium pater.

Et inveniuntur ab anno LXXV Abraham, in quo est repromissionis exordium, usque ad Moysen et egressum Hebraeae gentis ex Aegypto anni CCCCXXX.

Fiunt itaque a diluvio usque ad primum annum promissionis [a 1Kb] MCLXVI ab Adam vero anni MMMCCCXCVIII.

Abraham nonagenarius ex ancilla Agar genuerat Ismael, a quo Ismaelitae, qui postea Agareni, ad postremum Saraceni dicti.

In hoc tempore Abraham fide justificatus, qua credidit [Col. 0537C] in semine suo omnes gentes benedicendas, mandatum circumcisionis accepit: quae usque ad nativitatem D. N. Jesu Christi, promissionis corporeum fuit signum, quod in spiritale sacramentum verae cordis circumcisionis transivit.

Abraham anno aetatis suae centesimo, repromissionis autem vicesimo quinto, genuit Isaac ex libera.

688 Isaac autem, cum esset annorum LX, genuit geminos, quorum prior Esau, qui et Edom, a quo Idumaei.

Hoc tempore apud Argos regnabat Inachus, cujus filia lo, quam Aegyptii Isidem vocitatam divino honore coluerunt.

Sequens Jacob, qui postea Israel, a quo Israelitae, qui nunc Judaei.

[Col. 0538A] Erat autem annus repromissionis [b 1Kb] XXCVI.

A primo vero anno Jacob, usque ad principatum Joseph in Aegypto, fiunt anni CXXI.

Cujus temporis anno XV, qui est promissionis C, moritur Abraham annorum CLXXV.

In haec tempora Niobe, ut Graeci perhibent, mixtus est Jupiter, exque illo concubitu natus est Apis, quem Serapin vocant.

Igitur, Abraham, Isaac et Jacob antiquiores Serapide.

Hoc tempore Messana, quae et Mamertina, condita est.

Jacob autem, agens annum LXXVIII, descendit in Mesopotamiam, et servivit apud Laban annis VII.

Jacob, cum esset annorum XCII, genuerat Joseph; [Col. 0538B] qui, cum esset annorum XVII, venditus est a fratribus, anno patris sui Jacob CIX.

Isaac vero moritur anno aetatis suae CXXC, relinquens filium Jacob habentem annos CXX.

Hoc tempore Memphis ab Api in Aegypto condita.

Joseph dux Aegypti annis XXC; quorum cum ageretur annus vigesimus sextus, Jacob obiit, anno aetatis suae CXLVII, prophetans de Christo et vocatione gentium.

Anno principatus Joseph IX, qui erat famis annus secundus, ingressus est Jacob in Aegyptum, cum filiis suis.

Ipse autem Joseph moritur anno aetatis suae CX. Hebraeorum in Aegypto servitutis [c 2Kb] CLXIV.

Hujus servitutis anno XX, Atlas astrologus insignis [Col. 0538C] habebatur frater Promethei.

Hujus servitutis anno LXV, qui est repromissionis annus CCCL, Aram genuit Mosen, cum esset annorum LXX.

Hoc tempore Epidaurus condita, et templum Apollinis Delphici ab Erisichthone conditum.

Anno servitutis Hebraeorum LXXVII, primus in Thessalia regnavit Haemon.

Anno vero XXC, Phorbas Rhodum obtinuit.

689 Anno vero XXCII, Hercules Antaeum luctae certamine superat.

Anno XXCVII, primus Trochilus quadrigam junxisse perhibetur.

Anno XC, Xanthus Triopus Lesbon condidit.

Anno C, Cecrops regnavit in Attica; sub quo [d 1Kb] in [Col. 0539A] Arce oliva nata est, et ex Minervae nomine, quae Graece Athena dicitur, Attici Athenae vocati.

Anno CXIII, Curetes et Corybantes Cnosson condiderant, qui modulatam et inter se convenientem in armis saltationem reperiunt.

Moyses octogesimum agens aetatis suae annum, impletis ab initio promissionis CCCCXXX, dux itineris ab Aegypto Hebraeorum gentis efficitur, legem eis in eremo tradens per annos XL.

Hoc tempore Corinthus conditur, quae prius Ephyre dicta est.

Cujus temporis anno quinto, primus apud Hebraeos pontifex constitutus frater Moysis Aaron.

Hoc tempore Apollinis Delphici templum ab Erisichthone fabricatum.

[Col. 0539B] Hucusque quinque libri Moysis continent gesta annorum [a 1Kb] MMMDCC secundum LXX Interpretes.

Mortuo Moyse, dux constituitur Josue, qui principatum tenuit annis XXVII, et terram Palaestinorum Judaeis sorte distribuit.

Hoc tempore apud Hebraeos pontificatum suscepit Eleazar.

Post mortem Josue Hebraeos alienigenae octo annis subjectos habent, qui junguntur temporibus Gothoniel, secundum Judaeorum traditionem.

Hac aetate apud Hebraeos pontifex erat Phinees.

Supputantur itaque omnes anni Gothoniel XL. Fuit autem ipse ex tribu Juda.

Post Gothoniel Hebraei alienigenis subjecti fuere annis XVIII, qui copulantur temporibus Aod, secundum [Col. 0539C] Judaeorum traditionem.

Supputantur itaque omnes anni Aod Judicis ex tribu Ephrem octoginta.

In fine hujus aetatis Amphion Thebis regnabat.

Debbora cum Barach annis XL, ex quibus sunt [b 1Kb] anni XXX quibus post obitum Aod Hebraeos 690 alienigenae habuere subjectos. Fuit autem Debbora ex tribu Ephrem, Barach vero ex tribu Nephtalim

Hujus aetatis anno XVII, Ilium ab Ilo conditum.

Gedeon ex tribu Manasse annis XL, in quibus sunt anni VII quibus Hebraeos alienigenae habuere subjectos, juxta Hebraeorum traditionem.

Hoc tempore Tyrus condita. Argonautae his temporibus fuere. Cyzicus hoc tempore condita. Orpheus Thrax clarus habebatur.

[Col. 0539D] Abimelech filius Gedeonis annis tribus.

Haec et Herculis tempora.

[Col. 0540A] Tholam annis [c 1Kb] XXVI [Vel XXII, ex alio codice].

Huic aetati ascribitur bellum Lapitharum et Centaurorum. Priamus post Laomedontem regnat. Medea Colchis, mors Androgei, et Minotauri fabula hoc tempus habuerunt.

Jair ex tribu Manasse annis XXII.

Hac aetate regnabant Agamemno Mycenis, Menelaus Lacedaemone.

Horum annorum sexto Carthaginem Tyrii condiderunt.

Haec aetas habuit Atreum Argis regnantem, eadem Phaedram et Hippolytum.

[d 1Kb] Jephte [e 1Kb] annis VI, [f 1Kb] Esbon annis VII.

Hoc tempus fuit raptus Helenae. Bellum Trojanum.

[g 1Kb] Labdon XVIII [Alias VIII]. Cujus principatus anno [Col. 0540B] tertio Troja capta. Ejusdemque Labdon anno octavo, Latinis regnat Aeneas annis tribus.

[h 1Kb] Samson annis XX.

Cujus anno tertio Ascanius, Aeneae filius Albam condidit.

Ascanius regnat Latinis annis XXXVII, seu XXXVIII.

Post quem Sylvius Aeneae posthumus filius annis XXVII [Alias XXIX]. A quo Albanorum reges Sylvii appellati.

Heli sacerdos annis XL [i 1Kb] .

Mortuo Heli sacerdote, arca Testamenti ab alienigenis possidetur.

Samuel et Saul annis XL.

Primus rex Hebraeorum Saul ex tribu Benjamin, cujus regni anno nono, Latinis regnat Aeneas Sylvius [Col. 0540C] annis XXXI.

Post quem regnat Latinus Sylvius annis quinquaginta.

691 Ab initio principatus Moysis, usque ad ortum regni David anni CCCCXXXIX.

David ex tribu Juda primus regnavit annis XL. Quo tempore Abiathar pontifex clarus habebatur: prophetabant autem Gad, Nathan, et Asaph.

Salomon filius David, annis XL, qui templum Jerosolymis aedificare coepit, consummavitque annis octo. Quo tempore Sadoc Hebraeorum sacerdos clarus habebatur.

Anno regni Salomonis XL, Latinis regnare incipit Sextus Albanus Sylvius, annis XXXVIII.

Roboam annis XVII.

[Col. 0540D] Post mortem Salomonis regnum Hebraeorum seditione divisum est, vocabanturque qui in Samaria [Col. 0541A] erant, Israel, quibus primus regnavit Jeroboam.

Roboam filius Salomonis regnavit in Jerusalem, duabus tribubus sibi subjectis, quae vocabantur Juda, ab rege Judaeorum ex stirpe Judae.

Hoc tempore apud Latinos Aegyptus Sylvius septimus regnat annis XXIII.

Septimo autem regni Jeroboae, Susachin rex Aegypti contra Judaeos dimicans templum exspoliat.

Abia annis tribus, Hebraeorum pontifex Abimelech illustris habebatur: prophetabant autem Achias, Sameas, Jemoded, Azarias; qui et Addo, et Anani.

Asa justus annis XLI.

Josaphat justus annis XXV. Prophetabant apud Hebraeos Abdias, [a 1Kb] Jenozias, et Micheas.

Hujus regni anno XII, apud Latinos Capys Sylvius [Col. 0541B] regnat annis septem. Deinde IX. [b 1Kb] Compartus Sylvius annis quinque,

Joram annis octo: quo tempore prophetabant Elias et Eliseus.

[c 1Kb] Osias anno uno. Jonadab filius Rechab clarus habebatur.

[d 1Kb] Gotholia mater annis septem.

Hoc tempore in Graecia Homerus poeta clarus fuit.

Joas annis XL. His temporibus apud Hebraeos Joiada insignis pontifex erat, qui solus post Moysen vixit annis CXXX. Hoc tempore Azarias propheta occiditur: Zacharias 692 quoque propheta a rege Joas interficitur.

Latinis XII, Aremulus Sylvius annis XIX. Post quem Aventinus Sylvius regnavitannis XXXVII, a quo [Col. 0541C] mons Aventinus. Post quem, XIV, Procas Sylvius, annis XXVI. Post quem, XV, Amulius Sylvius annis XLIII.

Amasias annis XXIX.

Azarias, qui et Osias, annis LII.

Hujus regni sextus agebatur annus, cum reges Assyriorum defecerunt, imperio in Medos translato.

Apud Hebraeos autem prophetabant Osee, Amos, Isaias, Jonas, cum esset annus Osiae vicesimus primus.

Quadragesimo vero et nono ejusdem anno constituitur [Col. 0542A] Olympias prima: Eliis agentibus quinquennale certamen, quatuor mediis annis vacantibus. Et hoc certaminis tempus Olympiadem vocaverunt auctore Iphito.

Joathan annis XVI. Prophetabant Osee, Amos, Isaias et Joel, qui et Jobeth.

Achaz annis XVI.

Hujus regni anno quinto Romulus, Roma condita, regnare orsus est.

Ejusdem autem regni Achaz anno XI decem tribus gentis Hebraeae, quae vocabantur Israel, et erant in parte Samariae, victae a Sennacherim, qui et Salmanazar, rege [e 2Kb] Chaldaeorum, translataeque sunt in montes Medorum, cum regnatum esset in Samaria annis CCL. Sennacherim autem ad custodiendam regionem [Col. 0542B] Judaeae accolas misit Assyrios, qui aemulatores Judaeorum legis facti, Samaritae nuncupati sunt, quod Latina lingua exprimitur, custodes.

Ezechias annis XXIX, sub quo apud Hebraeos prophetabant Isaias et Osee.

Romulus primos milites sumpsit ex populo, et nobiles centum senes, quos ob aetatem senatores, ob curam patres appellavit.

Eodem tempore Syracusae et Catana in Sicilia conditae.

Manasses annis LV.

Cujus regni initio apud Romanos regnabat Numa Pompilius, annis XLI, cum post Romulum regnasset senatus annum unum.

Ammon, [f 1Kb] annis XII.

[Col. 0542C] Hujus regni initio Tullus Hostilius Romae 693 septimum decimum imperii sui gerebat annum, regnavitque annis XXXII.

Josias [g 1Kb] annis XXXII, quo regnante Hebraeorum pontifex maximus Chelcias insignis habebatur: et prophetabant eadem tempestate, Jeremias, et Sophonias, et Olda mulier.

Apud Romanos autem regnabat Ancus, qui Ostiam condidit civitatem, regnavitque annis XXIII. Post quem regnat Tarquinius Priscus annis XXXVII.

[Col. 0543A] Josias rex Judaeorum, cum Nechaone Aegyptiorum rege congressus occiditur.

Thales Milesius primus physicus philosophus agnoscitur.

Anno XXI regni Tarquinii Prisci, Massilia condita.

Joachaz mensibus tribus.

Joachim, qui Eliachim, annis XI. Anno III Joachim Nabuchodonosor rex Babyloniae Judaeam capit, et in ditionem suam redactis plurimis Judaeorum, cum jam partem vasorum templi invasisset, et Joachim tributarium fecisset, victor ad patriam rediit.

Joatham seu Joachim, qui et Jechonias, menses tres.

In Babylone Ananias, Daniel, Azarias, Misael clari habebantur.

Hunc [a 1Kb] rex Babylonius captum secum pertrahit [Col. 0543B] secundo veniens ad Judaeam.

Sedecias annis XI.

Nabuchodonosor rex Chaldaeorum, Jerosolymis captis, templum incendit, quod ab initio aedificationis suae permanserat annos [b 1Kb] CCCXLII [Alias CCCLII].

Captivitatis Judaeorum anni LXX, qui supputantur usque in secundum annum Darii.

Apud Romanos post Tarquinium Priscum, regnat Servius annis XXXIV. Cui successit Tarquinius Superbus, qui regnavit annis XXXV. Hujus regni anno XXV, prophetabant apud Hebraeos Aggeus, et Zacharias, et Malachias, Pontifice Jesu filio Josedech.

Hoc tempore Pythagoras philosophus clarus habebatur.

A David usque ad LXX annos captivitatis Judaeorum, [Col. 0543C] supputantur anni DLV.

A septuagesimo anno captivitatis Judaeorum, supputantur Darii regis Persarum anni XXXIII.

Cujus regni anno decimo apud Romanos regii dominatus finis est factus: quae potestas apud eos mansit annis CCXL. Hinc apud Romanos a Bruto consules esse coeperunt, dein Tribuni plebis ac dictatores, et rursum consules rempublicam obtinuerunt, per annos CCCCLXIV, seu CCCCXLIV, usque ad Julium Caesarem.

Xerxes regnat annis XX, filius Darii, quo tempore Sophocles et Euripides clari habebantur. 694 Herodotum quoque historiarum scriptorem eadem aetas habuit.

Post Xerxem Artabanus regnavit mensibus septem.

[Col. 0543D] Artaxerxes annis XL.

Hoc regnante Esdras sacerdos apud Hebraeos insignis habebatur, cujus aetate pontifex maximus fuit Eliachim, alias Eliasib, filius Joachin, filii Jesu, filii Josedech.

Empedocles et Parmenides, Zeno, et Heraclitus philosophi claruerunt. Tunc etiam Poricides historicus, Cratinus comicus, Aristarchus tragicus exstiterunt.

Vicesimo regni Artaxerxis, Nehemias Hebraeus [Col. 0544A] minister regis, concedente domino suo, de Babylone venit in Judaeam, et XXXII anno muros urbemque restituit. Si quis autem LXX hebdomadas a Daniele scriptas ab hoc tempore numerat, quae faciunt annos CCCCXC, reperiet eas in regno Neronis expletas, sub quo obsideri Jerusalem coepta, secundo postea Vespasiani anno capitur.

His temporibus Hippocrates medicus et Socrates philosophus illustres fuerunt.

Xerxes menses duos. Plato nascitur.

Socdianus menses VII, in his supputatur annus unus.

Darius cognomento Nothus annis XIX, alias XVIII.

Dionysius in Sicilia tyrannidem exercet.

Romani per legatos jura ab Atheniensibus petierunt, ex quibus XII Tabulae conscriptae.

[Col. 0544B] Artaxerxes Mnemon, Darii et Parysatidis filius, annis XL.

Hujus regni anno XV Galli Senones Romam, excepto Capitolio, occupaverunt.

Aristoteles XVIII aetatis suae anno Platonis auditor est.

Artaxerxes, qui et Ochus, annis XXVI.

Cujus regni initio Camillus Gallos, qui Romanis bellum intulerant, superavit.

Eodem tempore Alexander Philippi filius nascitur.

Demosthenem quoque oratorem eadem aetas clarum habuit.

Arses Ochi filius annis quatuor.

Hoc tempore descriptione facta Romae, inventa sunt civium CLX millia.

[Col. 0544C] Apud Judaeos Jaddus pontifex maximus clarus habebatur.

Darius Arsami filius annis sex.

Quo tempore apud Romanos consul Manlius Torquatus filium suum, quod contra imperium in hostes pugnaverat, virgis caesum securi percussit.

Hac tempestate Alexander Philippi filius regnare orsus. sexto imperii sui anno regnum Persarum subvertit, et in Aegypto urbem Alexandriam condidit.

695 Appius Claudius caecus apud Romanos clarus habetur, qui Claudiam aquam duxit, et viam Appiam stravit.

Romani Samnitas subjugant.

ALEXANDER, post finem regni Persarum, regnavit annis septem, qui XXXII aetatis suae anno apud Babylonem [Col. 0544D] moritur.

Regnum Alexandrinorum nascitur, quo potitus est Ptolemaeus Lagi filius annis XL. Hic regni sui anno quarto, Jerosolymis et Judaea in ditionem suam redactis, plurimos captivorum in Aegyptum transtulit. Tunc Judaeorum pontifex Onias Jaddi filius clarus habebatur.

Machabaeorum autem Hebraea historia hinc Graecorum supputat regnum. Verum [c 2Kb] hi libri ab Hebraeis inter divinas Scripturas non recipiuntur.

[Col. 0545A] Romani Marsos, et Hernicos, et Pelignos superant.

His annis Seleucus Antiochiam, Laodiciam, Apamiam, Edessam, Beroeam, et Pellam urbes condidit, in quibus Judaeis, quos transtulerat, jus civium dedit. Seleucus Babylonem obtinuit.

XXV anno regni Ptolemaei, Judaeorum pontifex maximus Simon Oniae filius insignis erat.

Romae vero censu agitato, inventa sunt civium millia CCLXX.

Pontificatum apud Judaeos suscepit Eleazar frater. Simonis, cujus filius Onias, ob aetatem pueritiae, non potuerat patri succedere.

Eo tempore a Romanis Beneventum et Ariminus conditae.

Ptolemaeus, qui et Philadelphus, annis XXXVIII. [Col. 0545B] Hic Judaeos qui in Aegypto erant liberos esse permisit, et vasa Eleazaro pontifici Jerosolymorum votiva transmittens, divinas Scripturas in Graecum sermonem ex Hebraea lingua per LXX Interpretes transferri curavit, quas in Alexandrina Bibliotheca habuit, quam sibi ex omni genere litterarum comparaverat.

Argenteus nummus primum in Urbe figuratus, regni hujus anno XIII. Hujus regni autem XXIV, Romani Carthaginenses navali certamine superant, et centum Libyae urbes capiunt.

Judaeorum pontificatum post Eleazarum avunculus ejus Manasses accepit: post quem Onias pontifex Simonis justi filius clarus habebatur, qui consueta Ptolemaeo tributa non reddens, ad iram eum commovit. [Col. 0545C] Verum Josephus vir inter suos nobilis, legatus a Judaeis ad 696 Ptolemaeum missus, cum familiaritatem regis ob plurima in eum meruisset obsequia, dux Judaeae et finitimarum regionum constituitur.

Parthis ab imperio Macedonum recedentibus, primo regnavit Arsaces, unde Arsacidae dicti.

Ptolemaeus Evergetes annis XXVI.

Hujus temporis Judaeorum pontifex Simon Oniae filius clarus habebatur: sub quo Jesus filius Sirach Sapientiae librum composuit, quem Panareton vocant.

Ennius poeta Tarenti nascitur.

Rhodo terrae motu concussa, Colossus ruit.

A Romanis XL fere millia Gallorum caesa.

[Col. 0545D] Ptolemaeus Philopator annis XVII. Judaei victi et XL millia armatorum ex numero eorum caesa.

Romani vero Capuam et Siciliam subjugant.

[Col. 0546A] Antiochus rex Syriae, victo Philopatore, per Ptolemaeum, Judaeam sibi sumit.

Ptolemaeus Epiphanes annis XXIV. Hic Scopa principe militiae destinato, Judaeam capit, et plurimas Syriae civitates. Secundus liber Machabaeorum hujus temporis gesta continet.

Hac tempestate, cum ab Antiocho per legatos Hannibalem Romani reposcerent, cui se victus a Scipione sociaverat, idem Hannibal ad Prusiam regem Bithyniae transfugit: et cum etiam ab eo per Flaminium reposceretur, tradendusque esset, venenum bibit, et apud Libyssam Bithyniae sepultus est.

Caecilius poeta comicus.

Ptolemaeus Philometor annis XXV, seu XXXV. Hujus anno quarto Hyrcanus Josephi ducis Judaeae filius, [Col. 0546B] cum ad Ptolemaeum perrexisset, honorifice ab eo susceptus est. Verum fratres ejus seditione contra eum mota, magnarum calamitatum Judaeae genti causa exstiterunt.

Aristobolus, natione Judaeus, Peripateticus philosophus claruit, qui ad Philometorem Ptolemaeum explanationum in Moysen Commentarios scripsit.

Eodem tempore Antiochus Epiphanes, cum de regione Ptolemaeorum, quam subito invaserat, territus senatus Romani imperio recessisset, Judaeam venit, ibique Jesu et Jasoni fratri Oniae pontificatum tradidit. Quo deinde expulso, Oniam cognomento Menelaum successorem ei dedit. Itaque ob sacerdotii dignitatem orta seditione inter principes, ingentium miseriarum semina pullulaverunt.

[Col. 0546C] 697 Samaritae et Judaei Alexandriae, Ptolemaeo judicante, contendunt de honoribus ex utraque parte templo suo deferendis, et superant Judaei.

Vicesimo autem ejusdem regni anno, Judae Machabaeo, post Alcimi inimici ejus interitum, sacerdotium et principatus, omnium Judaeorum favore decernitur. Qui dignitate suscepta, legatos Romam misit, et obtinuit decreto senatus, ut Judaei amici et auxiliatores Romanorum haberentur. Idem Judas duces Antiochi, qui legem Judaeorum multa profanitate impugnaverat, de Judaea expulit, et templum ab idolorum imaginibus emundans, patrias religiones post triennium civibus suis reddidit.

Ennius poeta moritur, sepeliturque in monimento [Col. 0546D] Scipionum, via Appia.

Judas Machabaeus triennio pontificatu gesto dimicans adversus Demetrii duces occiditur.

[Col. 0547A] Terentius Carthaginensis comoediarum scriptor moritur.

Pacuvius Tragicus clarus habetur, Ennii poetae ex filia nepos, vixitque Romae quoad picturam exercuit, ac fabulas, venditavit: deinde Tarentum transgressus, prope nonagenarius diem obiit.

Romae descriptione facta, inventa sunt civium [a 1Kb] CCCXXXII millia, quo tempore Carthago in ditionem Romanam per Scipionem redigitur.

Ptolemaeus Evergetes annis XXIX.

Jonathas pontifex Judaeorum a Triphone occiditur, et in sacerdotium Simon Jonathae frater assumitur: cui interfecto succedit filius ejus Joannes, qui contra Hyrcanos bellum gerens, Hyrcani nomen accepit, et a Romanis decreto senatus inter amicos relatus [Col. 0547B] est. Idem Samariam obsidione captam solo aequavit, quam postea Herodes instaurans, Sebasten in honorem Augusti vocari voluit.

Attalus moriens [b 1Kb] populum Romanum reliquit haeredem.

Ptolemaeus Physcon, qui et Soter, annis XXVII [Alias XVII].

Hujus regni anno octavo Cicero Arpini nascitur, matre Helvia, patre equestris ordinis, ex regio Volscorum genere.

Triennio post, Cn. Pompeius Magnus oritur.

Septimo decimo autem hujus regni anno, C. Marius V consul juxta Rhodanum Cimbros superat, quorum ducentis millibus caesis, LXXX capit, et de his cum Catulo triumphat.

[Col. 0547C] Jugurtha contra Romanos dimicans capitur. In Sicilia rursus bellum servile consurgit. Thraces a Romanis victi.

Aristobulus filius Jonathae (Joannis) rex pariter et pontifex, primus apud Judaeos 698 diadematis sumpsit insigne. Post quem regnavit Jannaeus, cognomento Alexander, qui pontificatum quoque administrans crudelissime civibus praefuit.

Ptolemaeus, qui et Alexander, annis VIII.

Syriae regnabat Philippus, quem dux Romanus Gabinius cepit, cum jam ante eum Antiochus in Parthos fugiens Pompeio se deinceps tradidisset. Ita Syria in Romanam ditionem transivit.

J. Pomponius Bononiensis Attellanarum scriptor clarus habebatur.

[Col. 0547D] T. Lucrecius poeta hoc tempore exstitit, qui amatorio poculo in furorem versus, propria manu se interficit.

Plotius Gallus primus Romae Latinam rhetoricam docuit.

Ptolemaeus Cleopatrae filius annis VIII.

Sallustius Historiarum scriptor in Sabinis Amiterni nascitur.

Descriptione Romae facta, inventa sunt hominum [c 1Kb] CCCCLXIII millia.

[Col. 0548A] P. Terentius Varro, vico Atace in Provincia Narbonensi nascitur, qui XXXV annum agens Graecas litteras didicit.

Ptolemaeus Dionysius annis XXX.

Ab hujus regni anno sexto Alexandra, quae et Selina, uxor Alexandri, Jerosolymis per novem regnavit annos: ex cujus aetate Judaeos rerum confusio et variae clades oppressere. Ac mox per Cn. Pompeium Jerosolymis captis, temploque usque ad sanctorum sancta reserato, Judaei vectigales Romanorum facti, Hyrcano apud eos pontifice constituto, et Antipatro Herodis Ascalonitae filio procuratore Palaestinae facto.

M. Porcius Cato stoicus philosophus agnoscitur.

Quae de Catilina Sallustius scribit hoc gesta sunt [Col. 0548B] tempore.

Decimo autem Ptolemaei regnantis anno, Virgilius Maro in pago, qui Andes dicitur, juxta Mantuam nascitur, Pompeio et Crasso consulibus.

Et post septem annos Horatius Flaccus poeta satiricus et lyricus Libertino patre Venusii nascitur.

Crassus consul cum filio apud Carras capitur.

Pompeius imperator appellatus, Lusitaniam et quasdam insulas in Oceano capit.

Cleopatra annis XXII, ex quibus duo tantum supputandi, quia Romanis continua nascuntur imperia: quorum deinceps tempora numeranda sunt a C. Julio Caesare, qui primus apud Romanos singulare obtinuit imperium, a quo Romanorum principes appellati Caesares.

[Col. 0548C] Caesar Rhenum transiens, Germanos vastat, Gallos subigit.

699 Principium belli civilis inter Caesarem et Pompeium.

Ex hoc loco continua Romanorum annotantur imperia, et regnat apud eos primus omnium C. Julius Caesar.

C. JULIUS CAESAR primus annos IV, [d 1Kb] menses sex.

Pompeius victus et fugiens, a spadonibus Alexandrini regis occiditur.

Decretum senatus et Atheniensium ad Judaeos mittitur, qui per legatos amicitiam postularant.

Cleopatra regio comitatu Urbem ingressa.

Antonius decernit Quintilem mensem Julium debere dici, quia in eo natus fuisset Julius.

[Col. 0548D] Cassius, Judaea capta, templum spoliat.

Idibus Martiis C. Julius Caesar in curia occiditur.

CAESAR AUGUSTUS, qui et Octavianus, annis LVI [e 1Kb] a quo reges Romanorum Augusti appellati.

Ovidius Naso in Pelignis nascitur.

Cicero in Formiano suo ab Herennio et Popilio occiditur.

Antonius adversus Augustum bellum movet.

E Taberna meritoria trans Tiberim oleum terra [Col. 0549A] erupit, fluxitque toto die sine intermissione, significans Christi gratiam ex gentibus.

Antiochus superatus ab Augusto, in amicitiam ejus, interveniente senatu, redit.

Herodes Antipatri Ascalonitae et matris Cypridis Arabicae filius a Romanis Judaeorum accipit principatum. Cujus tempore Christi nativitate vicina, regnum et sacerdotium Judaeae, quod prius per successiones minorum tenebatur, destructum est, completa prophetia, quae per Moysen ita loquitur: Non deficiet princeps ex Juda, [a 1Kb] neque rex de femoribus ejus, donec veniat [b 1Kb] semen, cui repositum est, et ipse erit exspectatio gentium (Gen. XLIX, 10). In hoc etiam loco Christus, quem Daniel scribit, accepit finem. Nam usque ad Herodem christi, id est, sacerdotes [Col. 0549B] erant reges Judaeorum, qui imperare coeperunt a LXV olympiade, et ab instauratione templi sub Dario usque ad Hyrcanum, et ad CLXXXVI olympiadem, annis CCCCLXXXIV in medio transactis, quos Daniel quoque significavit dicens: Et scies et intelliges, ab initio sermonis respondendi et aedificandi Jerusalem, usque ad Christi principatum hebdomades septem, et hebdomades LXII (Dan. IX, 25). Quae hebdomades LXIX in quibus christi, id est, sacerdotes per unctionem consecrati, regnaverunt, faciunt annos CCCCLXXXIII, usque ad Hyrcanum. Quo extremo omnium a Parthis capto, Herodes Antipatri filius nihil ad se pertinentem Judaeam ab Augusto et senatu 700 accepit, filiique ejus post eum regnaverunt, usque ad novissimam Jerosolymorum captivitatem, [Col. 0549C] nequaquam ex successione sacerdotalis generis pontificibus constitutis, neque perpetuitate vitae, secundum legem Moysis, servientibus Deo. Ignobiles vero quidam, et alio tempore alii, et nonnulli unius anni, sive modico amplius, a Romanis imperatoribus sacerdotium emebant. Quae omnia etiam propheta Daniel vaticinatur ita dicens: Et post hebdomadas septem et sexaginta duas, interibit chrisma, et judicium non erit in eo, et templum et sanctum corrumpet populus duce veniente; et caedentur in cataclysmo belli (Ibid., 26). Et in consequentibus: Super templum, inquit, abominatio desolationum, et usque ad consummationem temporis consummatio dabitur super desolationem (Ibid., 27).

Sallustius diem obiit quadriennio ante bellum [Col. 0549D] Actiacum.

Vinium Maximum quaestorem designatum agnovit dominus suus, et abduxit.

Lunae secundum Romanos cursus invenitur.

Cleopatra et Antonius semet interficiunt, et Aegyptus fit Romana provincia.

Caesar Augustus appellatur, a quo Sextilis mensis Augusti nomen accepit.

Augustus cum monarchia offerretur recusavit.

[Col. 0550A] Augustus Calabriam (Cantabriam) et Gallos (Gallaecos) vectigales facit.

Tiberius ab Augusto missus occupavit Armeniam.

Cantabri res novas molientes opprimuntur.

Augustus Caium Agrippam adoptat in filium.

Tiberius Vindelicos [c 1Kb] et confines Raetiarum Romanas provincias facit.

XVII anno imperii Augusti censu Romae agitato, inventa sunt civium Romanorum [d 1Kb] XLI centena et septuaginta quatuor millia.

XXIV Augusti imperii anno, Tiberius de captis Pannoniis triumphavit.

Ejusdem imperii anno XXV, Virgilius Brundusii moritur, et Neapoli secundo a civitate milliario sepelitur.

[Col. 0550B] Herodes Samariam, olim jam in cineribus sedentem, a fundamentis suscitans, in honorem Augusti, Augustam, id est, Sebasten, appellavit, et in Paneade, id quod Panion vocatur exstruxit. Idem Caesaream in nomine Caesaris condidit, quae prius Turris Stratonis vocabatur. Idem Hyrcanum, qui olim sacerdos Judaeorum fuerat, de captivitate Parthica regressum, et filium ejus, qui sacerdotio patris successerat, interficit: sororemque ejus uxorem suam, cum duobus filiis propriis jam adolescentulis, et matrem uxoris occisae socrum suam crudelissime necat. 701 Virum etiam sororis suae Salomae interfecit; et cum eam alii tradidisset uxorem, etiam ipsum perimit: scribas quoque et interpretes divinae legis simili scelere occidit.

[Col. 0550C] Augustus Juliam filiam suam in adulterio deprehensam damnat exsilio: Tiberium et Agrippam in filios adoptavit.

Judas Galilaeus ad rebellandam Judaeos cohortatur.

XLIV imperii Augusti anno, Quirinus ex consilio senatus ad Judaeam missus, census hominum possessionesque describit.

Eodem anno JESUS CHRISTUS Filius Dei in Bethleem Judae nascitur.

Colliguntur autem omnes anni ab Abraham exordio, usque ad nativitatem Christi ex Maria, [e 1Kb] duo millia XVIII seu XV.

Herodes cum Christi nativitatem Magonem indicio cognovisset, universos in Bethleem parvulos jussit interfici: ipse autem biennio post morbo [Col. 0550D] intercutis aquae, et scatentibus toto corpore vermibus, misere, sed digne moritur.

In Herodis locum Archelaus ab Augusto constituitur (et tetrarchae fiunt fratres ejus Herodes, Antipater, Lysias et Philippus) annis IX.

Tiberius Caesar Dalmatas Sarmatasque redigit in Romanam potestatem.

Athenienses res novas contra Romanos molientes opprimuntur.

[Col. 0551A] Augustus cum Tiberio filio suo LIII imperii sui anno censum Romae agitans, invenit hominum nonagies et ter centena et [a 1Kb] LXX millia.

Messala Corvinus Orator ante biennium quam moreretur, ita memoriam perdidit, ut vix pauca verba conjungeret.

Archelaus in Viennam urbem Galliae relegatur, anno regni sui IX. Post quem Herodes tetrarches fuit annis XXIV.

Tiberius Drusum consortem regni facit.

TIBERIUS, III, annis XXIII. Cujus imperii anno V tredecim urbes terrae motu corruerunt.

Ejusdem imperii anno XIV Pilatus procurator Judaeae mittitur.

Herodes Tiberiadem et Liviadem condidit.

[Col. 0551B] Tiberius multos reges ad se per blanditias evocatos, numquam remisit, regnaque eorum in provincias vertit.

Joannes filius Zachariae in deserto juxta Jordanem fluvium praedicans Judaeis, Christum Filium Dei in medio eorum adesse testatur.

Ipse quoque Dominus JESUS CHRISTUS 702 hinc in populos salutarem viam annuntiat, signis atque virtutibus vera comprobans esse quae diceret.

Drusus Caesar veneno periit.

[b 1Kb] Josephus circa haec tempora die Pentecostes sacerdotes Judaeorum primum commotiones locorum templi, et quosdam sonitus sensisse testatur: deinde ex adyto erupisse vocem dicentium: Transmigremus ex his sedibus.

[Col. 0551C] Scribit idem Josephus, quod eodem anno Pilatus praeses secreto noctis imagines Caesaris in templo statuerit.

Computantur itaque in annum XV Tiberii Caesaris, ab instauratione templi, quae facta est sub altero anno Darii regis Persarum, anni DXLVIII; a Salomone autem et prima aedificatione templi, anni computati sunt MLX; a Moyse et egressu Israelis ex Aegypto, anni [c 1Kb] MDXVI [Alias XXXVIII]; ab anno repromissionis primo, anni MDLXXII; ab anno quo natus est Abraham, anni [d 1Kb] MMXLVII; a diluvio autem usque ad primum annum Abrahae, anni nongenti XLII Eusebius vir disertissimus annumeravit. Ab Adam vero usque ad diluvium, anni duo millia CCXLII. Sunt ergo omnes anni ab Adam, usque in annum XV Tiberii [Col. 0551D] Caesaris, anni MMMMMCCCLX aut CCXXVIII. Anni vero secundum Geneseos scripturam et Africani historici supputationem amplius inveniuntur CXXIX.

[e 1Kb] Quidam putant Dominum nostrum Jesum Christum XV anno regni Tiberii Caesaris, id est, duobus [Col. 0552A] Geminis consulibus crucifixum, quo anno, secundum indubitabilem Lucae Evangelistae auctoritatem, baptizatum eum esse manifestum est, et Evangelium regni coelorum praedicare coepisse. Secundum vero Joannis Evangelium, festivitati Paschae Judaeorum ter Dominum interfuisse cognoscimus: ut appareat tertium fuisse illud Pascha, quod verus Agnus suo sanguine consecravit.

Proinde consules quidem a Manifestatione Domini, id est, a RUFINO GEMINO et RUBELLIO GEMINO consulibus inchoamus: sed tertios ab iis consules Dominicae Passioni ascribimus, sequentes quod auctoritas tradidit et ratio.

INCIPIT ANNOTATIO CONSULUM, [f 1Kb] CUM HISTORIA.

[Col. 0552B] RUFINO GEMINO, ET RUBELLIO GEMINO COSS.

VINICIO ET LONGINO.

SULPICIO ET SULLA.

703 Ecclesiae Jerosolymorum primus episcopus ordinatus est Jacobus, qui habitus est frater Domini.

PRISCO ET VITELLIO.

GALLO ET NONIANO.

GALLIENO ET PLAUTIANO.

Pilatus sacrum thesaurum, quem Corban Judaei vocant, in aquaeductum Jerosolymorum expendens, secundae seditionis praebuit semina. Ab hoc tempore innumerae calamitates Judaeorum gentem oppresserunt.

[Col. 0552C] PROCULO ET NIGRINO.

JULIANO ET ASPRENATE.

PUBLICOLA ET NERVA.

Pilato de Christianorum dogmate ad Tiberium referente, Tiberius retulit ad senatum, ut inter caetera sacra reciperetur. Verum cum ex consulto Patrum, Christianos eliminari Urbe placuisset, Tiberius per edictum accusatoribus comminatus est mortem.

CAESARE ET JULIANO.

Tiberius in Campania moritur.

CAIUS CAESAR CALIGULA, IV, regnavit annis tribus, mensibus decem.

CAESARE II ET SATURNINO.

SATURNINO II ET VENUSTO.

TIBERIO ET GALLO.

[Col. 0552D] Hoc tempore Pontius Pilatus in multas incidens calamitates, propria se manu interfecit.

Caligula cum se in deos retulisset, Petronio praefecto Syriae praecepit, ut Jerosolymis statuam suam, [Col. 0553A] sub nomine Jovis Optimi Maximi poneret: sed etiam per totum orbem Romani imperii, in Judaeorum Synagogis statuae, et imagines, et arae C. Caesaris consecrabantur.

CRISPINO ET TAURO.

Plurimi nobilium a Caio interfecti.

Caius a protectoribus suis in palatio occiditur.

CLAUDIUS, V, regnavit annis XIII, mensibus VIII, diebus XXVIII. Ipse est Claudius patruus Drusi, qui apud Moguntiacum monimentum habet.

VINICIO ET CORNELIO.

ASIATICO ET SILANO.

PETRUS apostolus, cum primum Antiochenam Ecclesiam fundasset, Romam proficiscitur, ubi Evangelium praedicans XXV annis ejusdem urbis episcopus [Col. 0553B] perseverat.

TIBERIO II ET VITELLIO.

Marcus evangelista interpres Petri Aegypto et Alexandriae Christum annuntiat.

Initium cycli primi.

VITELLIO II ET PUBLICOLA.

Primus Antiochiae ordinatus episcopus Evodius.

VERINO ET GALLO.

VETERE ET NERVILIANO.

Censu Romae acto, inventa sunt civium LXVIII centena et [a 1Kb] LXIV seu XLIV millia.

704 Paschalis cycli ratio ab his consulibus incoepit, per annos XXCIV, et ad eamdem legem revertens.

CLAUDIO ET ORPHITO.

[Col. 0553C] Sub procuratore Judaeae Cumano in diebus Azymorum, tanta est Jerosolymis orta seditio, ut in portarum exitu populo corruente, [b 1Kb] XXXIV millia Judaeorum perierint.

Prophetia Agabi, qui in Actis Apostolorum famem in toto orbe futuram dixerat, sub Claudio expletur.

Thracia huc usque regnata, in provinciam redigitur.

SILANO ET SILIO.

TIBERIO III ET ANTONINO.

SILANO ET OTHONE.

Paulus apostolus apud Felicem procuratorem Judaeae in defensionem sui perorat.

SILANO II ET ANTONINO.

MARCELLINO ET AVIOLA.

[Col. 0553D] Sub Felice procuratore Judaeae exstiterunt multi qui populum sua persuasione deciperent. Inter quos et Aegyptius quidam pseudopropheta fuit, qui plurimos [Col. 0554A] sibi associans, in ipso magnarum rerum conatu per exercitum Felicis opprimitur, secundum quod in Actibus Apostolorum Paulo dicitur: Nonne tu es Aegyptius, qui ante hos dies concitasti et eduxisti in desertum quatuor millia virorum?

NERONE ET VETERE.

NERONE II ET PISONE.

Claudius moritur in Palatio, anno aetatis suae LXIV.

NERO, VI, regnat annis XIII, mensibus VII, et diebus XXVIII aut XXX. Hujus avunculus fuit C. Caligula.

NERONE III ET MESSALA.

NERONE IV ET CORNELIO.

Festus succedit Felici, apud quem, praesente [Col. 0554B] Agrippa rege, Paulus apostolus religionis suae rationem redditurus, vinctus Romam mittitur.

Nero tantae luxuriae fuit, ut frigidis et calidis lavaret unguentis, retibusque aureis piscaretur, quae purpureis funibus extrahebantur.

PIO ET TURPILIANO.

MARBINO ET GALLO.

CRASSO ET BASSO.

SILVANO ET PAULINO.

Nero Agrippinam matrem suam et sororem patris interfecit.

Jacobus frater Domini, quem omnes Justum appellabant, a Judaeis lapidibus opprimitur: in cujus thronum Simeon secundus assumitur.

Nero omnes cithara contendens superat.

[Col. 0554C] CELSINO ET APULEIO.

Ante mensam Neronis fulmen cecidit.

Post Marcum evangelistam, primus Alexandrinae Ecclesiae ordinatur episcopus Anianus.

705 CAPITONE ET RUFO.

SILIO ITALICO ET TURPILIANO.

SILVANO ET OTHONE.

VESPASIANO ET TITO.

VESPASIANO II ET TITO II.

VESPASIANO III ET NERVA.

Nero in Olympiaco agone coronatur, cerycas, citharistas, tragoedos, aurigas, vario certamine superans.

Nero, ut similitudinem Trojae ardentis videret, plurimam partem Romanae urbis incendit.

[Col. 0554D] Musonius et Plutarchus philosophi insignes habentur.

PRIMA PERSECUTIO. [c 2Kb] Primus Nero, super omnia [Col. 0555A] scelera sua, etiam persecutionem in Christianos facit, in qua Petrus et Paulus apostoli gloriose Romae occubuerunt.

Post Petrum primus Romanam Ecclesiam tenuit LINUS [a 1Kb] annis XII sive XIII.

Vespasianus magister militiae ad debellandos Judaeos a Nerone mittitur.

VESPASIANO IV ET TITO III.

Vespasianus duobus praeliis superatos Judaeos ad muros compellit.

Antiochiae secundus episcopus ordinatur Ignatius.

Nero cum a Senatu quaereretur ad poenam, de Palatio fugiens, ad quartum Urbis milliarium semet interfecit.

VESPASIANUS, VII, regnavit annis IX, mensibus IX, [Col. 0555B] et diebus XXII seu XXIX.

VESPASIANO V ET TITO IV.

Post Neronem, Galba in Iberia, Vitellius in Germania, Otho Romae imperium arripuerunt. Sed Galba septimo mense Romae capite truncatur; Otho apud [b 1Kb] Bebriacum propria manu occubuit; Vitellius a Vespasiani ducibus occisus, in Tiberim projicitur.

Vespasianus apud Judaeam ab exercitu imperator appellatur: bellum Tito filio commendans, Romam per Alexandriam proficiscitur.

VESPASIANO VI ET TITO V.

Titus, Judaea capta et Jerosolymis subversis, sexcentena millia virorum interficit. Josephus scribit, undecies centena millia fame et gladio periisse, et alia centum millia captivorum publice venumdata. [Col. 0555C] Ut autem tanta multitudo Jerosolymis reperiretur, causam Azymorum festum fuisse: ob quod ex omni 706 gente Judaei ad templum confluentes, urbe quasi carcere sunt reclusi. Oportuit enim in his diebus eos interfici in quibus Salvatorem crucifixerant.

Colligitur itaque omne tempus in secundum annum Vespasiani et novissimam Jerosolymorum eversionem. A quinto decimo anno Tiberii Caesaris, et ab exordio evangelicae praedicationis, anni XLII. A captivitate autem quam ab Antiocho perpessi sunt, anni [c 1Kb] CCXXIX. Porro a Darii secundo anno, sub quo rursum templum aedificatum est, anni [d 1Kb] DLXXX aut XC. A prima autem aedificatione templi sub Salomone, usque ad novissimam ejus ruinam, quae sub Vespasiano facta est, anni [e 1Kb] MCIII.

[Col. 0555D] VESPASIANO VII ET TITO VI.

COMMODO ET RUFO.

[Col. 0556A] Achaia, Lycia, Rhodus, Byzantium, Samos, Cilicia, Comagene, quae ante liberae sub regibus et amicis erant, in provincias redactae.

VESPASIANO VIII ET TITO VII.

VESPASIANO IX ET TITO VIII.

SILVANO ET VERO.

DOMITIANO ET MESSALINO.

DOMITIANO II ET RUFO II.

Vespasianus circa Sabinos in villa propria moritur, anno aetatis [f 1Kb] LXIX.

TITUS, VIII, regnavit [g 1Kb] annis tribus, mensibus duobus.

Titus Vespasiani filius in utraque lingua disertissimus fuit, et tantae bonitatis, ut cum quadam die recordatus fuisset in coena, se nihil in illa die cuiquam [Col. 0556B] praestitisse, dixerit, Amici, hodie diem perdidi.

DOMITIANO III ET SABINO.

DOMITIANO IV ET RUFO III

Titus Amphitheatrum Romae aedificavit, et in dedicatione ejus quinque millia ferarum occidit.

DOMITIANO V ET DOLABELLA.

Romanae Ecclesiae II constituitur episcopus [h 1Kb] CLETUS annis XII.

Titus morbo periit in ea villa in qua pater, anno aetatis XLII.

DOMITIANUS, IX, frater Titi junior, regnavit annis XV, mensibus V.

DOMITIANO VI ET RUFO IV.

Domitiani uxor Augusta appellata.

Domitianus eunuchos fieri prohibet: Mathematicos [Col. 0556C] philosophos Romana urbe pellit.

707 FLAVIO ET TRAJANO.

Domitianus plurimos senatorum in exsilium mittit, de Dacis et Germanis triumphavit.

DOMITIANO VII ET NERVA.

Duo menses aliter appellati: September, Germanicus; et October, Domitianus.

Primus Domitianus Dominum se et Deum appellari jussit.

Secundus Alexandriae ordinatur episcopus Abilius.

TRAJANO II ET GLABRIONE.

Quintilianus rhetor Calaguritanus Romae clarus habetur.

DOMITIANO VIII ET SATURNINO.

SILVANO ET PRISCO.

[Col. 0556D] Domitianus prohibuit [i 1Kb] vites in urbibus seri.

ASPRENATE ET CLEMENTE.

[Col. 0557A] Apollonius Thyaneus, et Eufrates philosophi insignes habentur.

Multa opera Romae facta: in quibus Capitolium, Forum Transitorium, Divorum Porticus, Isium, Serapium, Stadium, Horrea [a 1Kb] Piperata, Vespasiani templum, [b 1Kb] Minerva Chalcedonica, Odium, Forum Trajani, Thermae Trajanae et Titianae, Senatus, Ludus matutinus, Mica Aurea, Meta sudans, et Pantheon.

Domitianus tantae superbiae fuit, ut aureas et argenteas statuas sibi in Capitolio poni jusserit.

DOMITIANO IX ET CLEMENTE.

Multi nobilium necati, plures in exsilium acti.

FULVIO ET VETERE.

NERVA II ET RUFO.

SABINO ET ANTONINO.

[Col. 0557B] NERVA III ET TRAJANO III.

Romae III Ecclesiae praefuit episcopus CLEMENS annis IX.

SENECIONE ET PALMA.

TRAJANO IV ET FRONTONE.

SECUNDA PERSECUTIO. Secundus post Neronem Domitianus Christianos persequitur: et sub eo apostolus Joannes in Pathmum insulam relegatus, Apocalypsim vidit, quam Irenaeus interpretatur.

Domitianus eos qui de genere David erant interfici praecepit, ut nullus Judaeorum regni reliquus foret.

TRAJANO V ET ORPHITO.

Scribit Brutius, plurimos Christianorum sub Domitiano [Col. 0557C] fecisse martyrium, inter quos et Flaviam Domitillam Flavii Clementis consulis ex sorore neptem in insulam Pontiam relegatam, quia se Christianam esse testata sit.

SENECIONE II ET SURA

Domitianus occisus in palatio, anno aetatis suae XXXV.

708 NERVA, X, regnavit annum unum et menses quatuor.

TRAJANO VI ET MAXIMO.

Justus a Tiberiade Judaeorum scriptor agnoscitur.

Alexandrinae Ecclesiae episcopus ordinatur tertius Cerdo.

Aiunt apostolum Joannem hoc tempore exsilio solutum, Ephesum recessisse: cum senatus decrevisset, ut omnia quae Domitianus statuerat, in irritum [Col. 0557D] deducerentur.

Nerva morbo periit in hortis Sallustianis, anno aetatis suae LXXIII [Alias XXCII], cum jam Trajanum adoptasset in filium.

TRAJANUS, XI, regnavit [c 1Kb] annis XVIII et mensibus septem. Trajanus Agrippinae in Galliis imperator factus, natus Italicae in Hispania.

SENECIONE III ET SURA II.

Terraemotu Asiae quatuor, et duae Graeciae urbes subversae.

[Col. 0558A] Trajanus de Dacis et Scythis triumphavit.

URBANO ET MARCELLO.

CANDIDO ET QUADRATO.

COMMODO ET CEREALE.

Decreto senatus, Nerva in deos relatus.

Romanae Ecclesiae IV episcopus praeest EVARISTUS annis IX.

Joannem apostolum usque ad Trajani tempora Irenaeus episcopus permansisse scribit. Post quem Papias Hierapolitanus episcopus, Polycarpus Smyrnaeus, et Ignatius Antiochenus.

SENECIONE IV ET SURA III.

GALLO ET BRADUA.

AFRICANO ET CRISPINO.

CRISPINO II ET BOLENO.

[Col. 0558B] PISONE ET RUSTICO.

Alexandrinae Ecclesiae IV episcopus ordinatur nomine Primus.

TRAJANO VII ET AFRICANO.

TERTIA PERSECUTIO. Trajano adversus Christianos persecutionem movente, Simon filius Cleophae, qui in Jerosolymis episcopatum tenebat, crucifigitur: cui succedit Justus.

Ignatius quoque Antiochenae Ecclesiae episcopus Romam perductus, bestiis traditur. Post quem tertius constituitur episcopus Eron.

CELSO ET CRISPINO.

ASTA ET PISONE.

Plinius secundus, cum quamdam provinciam regeret, et in magistratu suo plurimos Christianorum [Col. 0558C] interfecisset; multitudine eorum perterritus, quaesivit de Trajano, quid facto opus esset: nuntians ei, praeter obstinationem non sacrificandi, et anteluca nos coetus, ad canendum cuidam Christo ut Deo, 709 nihil apud eos reperiri. Praeterea [d 1Kb] ad conserendam disciplinam, vetari ab his homicidia, furta, adulteria, latrocinia, et his similia. Ad quae commotus Trajanus rescripsit, hoc genus quidem hominum inquirendos non esse, oblatos vero puniri oportere.

MESSALA ET PEDONE.

Quintus Romanae Ecclesiae praeest ALEXANDER annis X.

AEMILIANO ET VETERE.

NIGRINO ET APRONIANO.

[Col. 0558D] Plinius secundus Novocomensis insignis orator, dum invisit apud Vesuvium, periit: et tres Galatiae civitates terraemotu excisae.

Post Justum, IV Jerosolymitanae Ecclesiae episcopatum suscipit Zachaeus: post quem quintus Tobias, cui succedit sextus Benjamin, ac deinde septimus Joannes, octavus Matthias, in cujus locum nonus constituitur Philippus.

CLARO ET ALEXANDRO.

ADRIANO ET SALINATORE.

[Col. 0559A] ADRIANO II ET RUSTICO.

SERVILIANO ET FULVIO.

Hoc tempore Judaei qui in Libya erant, et qui in Aegypto, quique apud Cyrenem et Thebaidem, adversus cohabitatores suos magnas seditiones movent.

Judaeis [a 1Kb] Alexandriae rebellantibus, Trajanus imperator Lysiae Quieto praecepit, ut eos e provincia exterminaret: adversus quos Quietus aciem instruens, infinita eorum millia interfecit, et ob hoc procurator Judaeae ab imperatore decernitur.

Salaminam urbem Cypri subvertere Judaei.

Trajanus in Selinunte, sive, ut alii ferunt, apud Seleuciam Isauriae civitatem moritur, anno aetatis [b 1Kb] LXIV. Ossa ejus in urnam auream conlata, et in foro sub columna posita, solusque omnium intra [Col. 0559B] Urbem sepultus est.

ADRIANUS, XII, regnavit annis XXI. Hic Italicae in Hispania natus, consobrinae Trajani filius fuit.

VERO ET AUCURINO.

A VIOLA ET PANSA.

Senatus Trajanum in deos refert, et Adrianus reliqua tributorum urbibus relaxat, chartis publice incensis, plurimosque ipsis tributis liberos facit.

Adrianus Judaeos capit, secundo adversus Romanos rebellantes.

PATERNO ET TORQUATO.

GLABRIONE ET APRONIANO.

Bellum gestum contra Sarmatas.

Romanae Ecclesiae VI episcopatum suscipit XISTUS [c 1Kb] annis IX.

[Col. 0559C] Alexandriae V episcopus ordinatur Justus.

ASIATICO ET QUINTILLO.

Cephissus fluvius Eleusinam inundavit: quem Adrianus ponte conjungens, Athenis hiemem exegit.

710 VERO ET AMBIGUO.

GALLICANO ET TITIANO.

Jerosolymis post Philippum constituitur X episcopus Seneca; post quem XI Justus; cui succedit XII Levi; post quem XIII Ephres; XIV Joseph; XV Judas. Hi omnes usque ad eversionem, quam per Adrianum Jerusalem passa est, ex circumcisione episcopi praefuerant.

Terraemotu Nicomedia ruit, et Nicaeae urbis plurima: ad quarum instaurationem Adrianus de publico est largitus impensas.

[Col. 0559D] TORQUATO ET LIBONE.

CELSO ET MARCELLINO.

CATULINO ET APRO.

PONTIANO ET RUFINO.

Finis cycli primi, et sequentis exordium.

Quadratus discipulus apostolorum, et Aristides noster philosophus, libros pro Christiana religione compositos edidere.

Serenus Granius vir apprime nobilis, litteras ad imperatorem misit, iniquum esse dicens clamoribus [Col. 0560A] vulgi innocentium hominum sanguinem concedi, et sine ullo crimine, nominis tantum et sectae reos fieri. Quibus commotus Adrianus, Minucio Fundano proconsuli Asiae scribit, sine objectu criminum Christianos non condemnandos. Cujus epistolae usque ad nostram memoriam durat exemplum.

AUCURINO ET SERGIANO.

TIBERIO ET SILANO.

Romae VII episcopus ordinatur Telesphorus annis XI.

Antiochenae Ecclesiae IV praeficitur Cornelius.

SERGIANO II ET VERO.

POMPEIANO ET ATILIANO.

Alexandrinae Ecclesiae VI praeest Eumenes.

POMPEIANO II ET COMMODO.

[Col. 0560B] LAELIO ET ALBINO.

Judaei in arma versi, Palaestinam depopulati sunt, tenente provinciam Taenio Rufo: cui ad opprimendos rebelles Adrianus misit exercitum.

CAMERINO ET NIGRO.

Basilides haeresiarches in Alexandria commoratur, a quo Gnostici. Hoc autem Basilides distabat a Simonis dogmate, quod CCCLXV coelos esse credebat, quo numero dierum annus includitur. Unde etiam quasi sanctum nomen commendabat, quod est ABRAXAS, quia hujus nominis litterae, secundum supputationem Graecam, eumdem numerum complent. Gnostici autem a praesumptione excellentioris scientiae nominati sunt, quos quidam Borboritas vocant, quasi coenosos, propter nimiam turpitudinem quam in suis [Col. 0560C] mysteriis exercere dicuntur. Tradunt autem fabulosissimis dogmata plena figmentis. Animarum substantiam dicunt Dei esse naturam: Deum quoque bonum et Deum malum 711 in sua perhibentur habere doctrina.

Barcochebas, dux Judaeorum, nolentes sibi adversus Romanum militem ferre subsidium, omnimodis cruciatibus necat. Bellum Judaicum, quod in Palaestina gerebatur, finem rebus Judaeorum posuit penitus oppressis. Ex quo tempore etiam introeundi eis Jerosolymam licentia ablata est; primum Dei nutu, sicut prophetae vaticinati sunt, deinde Romanorum interdictionibus.

ANTONINO ET PRAESENTE.

Jerosolymis primus ex gentibus constituitur episcopus [Col. 0560D] Marcus, cessantibus his qui fuerant ex Judaeis.

ANTONINO II ET PRAESENTE II.

SEVERO ET SILVANO.

Aelia ab Aelio Adriano condita est, et in fronte ejus portae, qua Bethleem egredimur, sus sculptus in marmore, significans Romanae potestati subjacere Judaeos.

Adrianus apud Baias moritur major LX annorum.

ANTONINUS TITUS cognomento Pius, XIII, cum filiis Aurelio et Lucio regnavit annis [d 1Kb] XXII et mensibus III.

[Col. 0561A] RUFINO ET TORQUATO

Romae VIII episcopus ordinatur HYGINUS annis IV.

TORQUATO II ET HERODE.

AVIOLA ET MAXIMO.

Antoninus pater patriae appellatur.

[a 2Kb] Valentinus haeresiarches, et Cerdo magister Marcionis Romam venerunt. Valentinus de natura rerum multa fabulosa confinxit, asserens XXX aeonas, id est saecula, exstitisse, quorum sit principium Profundum et Silentium, quod Profundum etiam Patrem appellat. Cerdonianus vero duo principia sibi adversantia dogmatizat, dominumque legis ac prophetarum non esse Patrem Christi, nec bonum esse Deum, sed justum; patrem vero Christi bonum. Ex quibus, duorum velut ex conjugio, processisse perhibet intellectum [Col. 0561B] et veritatem, et protulisse aeonas octo. De intellectu et voluntate processisse Verbum, et protulisse aeonas decem. Porro de Verbo et vita processisse hominem, et Ecclesiam protulisse aeonas duodecim. Itaque VIII et X et XII fieri tricies aeonas, habentes principium de Profundo et de Silentio. Christum autem a Patre missum, id est a Profundo, spiritale vel coeleste corpus secum attulisse: nihil assumpsisse de Virgine Maria; sed per illam, tamquam per rivum aut fistulam, sine ulla de eadem sumpta carne transisse. Negat etiam 712 resurrectionem carnis, solum per Christum spiritum vel animam salutem accipere affirmans. [b 1Kb] Christumque ipsum neque natum ex femina, neque habuisse carnem, nec vero mortuum, vel quidquam passum, sed [Col. 0561C] simulasse passionem. Quidam eos in duobus principiis suis ita duos perhibent deos dicere, ut unus eorum sit bonus, alter autem malus. Resurrectionem mortuorum negant, spernentes novum Testamentum.

Marcion quoque, a quo Marcionitae appellati, Cerdonis dogma sectatus est, hoc adjiciens, ut non duo tantum, sed tria assereret esse principia, unum scilicet bonum, alterum justum, tertium pravum. Quamvis tertii principii auctorem quidam Sirenum quemdam, potius quam Marcionem fuisse existiment.

ANTONINO III ET AURELIO.

GRATO ET SELEUCO.

Romae IX episcopus ordinatur PIUS [c 1Kb] annis XV.

Hoc tempore Justinus philosophus librum pro nostra religione conscriptum Antonino imperatori [Col. 0561D] tradidit.

Antiochiae V episcopus constituitur Heros.

ANTONINO IV ET AURELIO II.

[Col. 0562A] LARGO ET MESSALINO.

TORQUATO III ET JULIANO.

Alexandriae VII episcopatum suscipit Marcus.

ORPHITO ET PRISCO.

GLABRIONE ET VETERE.

GORDIANO ET MAXIMO.

GLABRIONE II ET ROMULO.

PRAESENTE ET RUFINO.

COMMODO ET LATERANO.

VERO ET SABINO.

SILVANO ET AUGURINO.

BARBARO ET REGULO.

Alexandrinae Ecclesiae VIII praefuit Celadion.

TERTULLO ET SACERDOTE.

Crescens Cynicus in nostri dogmatis philosophum [Col. 0562B] Justinum, a quo ob nimiam gulam praevaricator philosophiae arguebatur, persecutionem suscitavit, in qua ille gloriose pro Christo sanguinem fudit.

QUINTILLO ET PRISCO.

VERO II ET BRADUA.

Romanae Ecclesiae episcopatum X suscipit ANICETUS annis X, sub quo Polycarpus Romam veniens multos ab haeretico errore correxit.

ANTONINO III ET AURELIO III.

P. C. ANTONINI III ET AURELII III.

Jerosolymae episcopatum post Marcum XVII suscepit Cassianus, XVIII Publius, Maximus XIX, 713 deinde XX Julianus, sic XXI [d 1Kb] Grajanus, XXII Symmachus, tum XXIII Caius, XXIV Julianus, atque inde XXV Capito.

[Col. 0562C] Antoninus Pius apud Lorium in villa sua, XII ab Urbe milliario moritur, anno vitae suae LXXII [e 1Kb] [Alias LXXVII].

M. ANTONINUS, qui et VERUS, et L. AURELIUS COMMODUS, XIV, regnavit annis XIX et mense uno.

DUOBUS AUGUSTIS.

Hi primitus aequo jure imperium simul administraverunt, cum usque ad hoc tempus singuli Augusti fuerint.

RUSTICO ET AQUILO.

LAELIANO ET PASTORE.

MACRINO ET CELSO.

ORPHITO ET PUDENTE.

PUDENTE II ET POLLIONE.

Alexandriae IX praefuit Agrippinus.

[Col. 0562D] QUARTA PERSECUTIO. Persecutione orta in Asia, Polycarpus et [f 1Kb] Poeonius fecere martyrium: quorum scriptae quoque feruntur passiones.

[Col. 0563A] In Gallia quoque plurimi ob nomen Dei interfecti; quorum usque in praesentem diem condita libris certamina perseverant.

VERO IV ET QUADRATO.

APRONIANO ET PAULO.

Romanae Ecclesiae episcopatum XI suscipit SOTER [a 1Kb] annis VIII.

APRONIANO ET PAULO.

Antiochiae VI episcopus ordinatur Theophilus, cujus plurima ingenii opera exstant.

PRISCO ET APPOLLINARE.

CETHEGO ET CLARO.

Lucius imperator anno regni sui IX, sive, ut quidam putant, [b 1Kb] X, inter Concordiam et Altinum apoplexia exstinctus est.

[Col. 0563B] Antonino imperatori Melito Asianus episcopus Apologeticum pro Christianis tradidit.

Apollinaris Asianus Hierapolitanus episcopus insignis habetur.

Eodem tempore Dionysius episcopus Corinthiorum clarus fuit, et Pinytus Cretensis vir eloquentissimus.

Hac tempestate pseudoprophetia, quae Cataphrygas nominatur, accepit exordium, Montano auctore, [c 1Kb] Prisca Maximillaque insanis vatibus. Nomen errori provincia Phrygia 714 dedit, quia inventores ejus illic primitus exstiterunt, ibique vixerunt, et nunc etiam in eisdem partibus populos habent. Adventum Spiritus sancti a Domino promissum, in se potius quam in apostolos fuisse asserunt: secundas nuptias [Col. 0563C] pro fornicationibus habent; et ideo dicunt eas permisisse apostolum Paulum, quia ex parte sciebat et ex parte prophetabat; nondum enim venerat quod perfectum est. Hoc autem perfectum in Montanum, et in ejus prophetissas venisse delirant. Sacrificia perhibentur habere funesta. Nam de infantis anniculi sanguine, quem de toto ejus corpore minutis punctionum vulneribus extorquent, quasi Eucharistiam suam conficere perhibentur, miscentes eum farinae, panemque inde facientes. Qui puer, si mortuus fuerit, pro martyre habetur; si autem vixerit, pro maximo sacerdote.

[Col. 0564A] SEVERO ET HERENNIANO.

[d 1Kb] Tatianus haereticus, a quo appellati Eneratitae, quorum dogma est non admittere ad communionem suam nisi continentes, et eos qui saeculo ita renuntiaverint, ut propria nulla possideant.

[e 1Kb] Bardesanes quoque alterius auctor erroris, eodem tempore innotuit, in Valentini haeresim ex parte prolapsus.

ORPHITO ET MAXIMO.

SEVERO ET POMPEIANO

In regione Quadorum exercitu Antonini imperatoris siti oppresso, [f 13Kb] pluvia divinitus missa est: cum e contrario Germanos et Sarmatas fulmina persequerentur, et plurimos eorum interficerent. Exstant litterae Marci Aurelii gravissimi imperatoris, quibus [Col. 0564B] illam Germanicam sitim, Christianorum militum precationi imbre concesso, discussam contestatur.

GALLO ET FLACCO.

PISONE ET JULIANO.

POLLIONE ET APRO.

COMMODO ET QUINTILLO.

Antoninus Commodum filium suum consortem regni facit.

ORPHITO ET RUFO.

Antoninus cum filio de hostibus triumphavit, quos per triennium apud [g 1Kb] Carnuntum 715 habens stativa castra vastaverat.

COMMODO II ET VERO II.

Alexandriae X ordinatur episcopus Julianus.

Antoninus in Pannonia morbo periit.

[Col. 0564C] COMMODUS, XV, regnavit annos XIII.

PRAESENTE ET BURRO.

Irenaeus Lugdunensis episcopus insignis habetur.

Commodus Septembrem mensem nomine suo appellavit.

MAMERTINO ET RUFO.

Thermae Commodianae Romae factae.

COMMODO IV ET VICTORINO.

Jerosolymis XXVI ordinatur episcopus [h 1Kb] Mormius; post quem XXVII Antoninus, XXVIII Valens, XXIX Dachianus, XXX Narcissus, XXXI Dius, XXXII Germanio, XXXIII Gordius, XXXIV alius Narcissus.

[Col. 0565A] MARULO ET HELIANO.

MATERNO ET BRADUA.

COMMODO V ET GLABRIONE.

CRISBINO ET HELIANO.

FULCIANO ET SILANO.

Alexandriae XI constituitur episcopus Demetrianus annis XLIII.

Commodus Colossi capite sublato, suae imaginis caput jussit imponi.

Serapion Antiochiae episcopus VIII ordinatur.

DUOBUS SILANIS.

COMMODO VI ET SEPTIMIANO.

APRONIANO ET BRADUA.

Commodus multos nobilium interficit.

COMMODO VII ET PERTINACE.

[Col. 0565B] Commodus strangulatur in domo Vestiliani.

HELVIUS PERTINAX, XVI, regnavit menses sex: qui cum major septuagenario praefecturam Urbis ageret, ex senatus consulto imperare jussus est.

Romae episcopatum suscepit XIII VICTOR annis XII; cujus [a 1Kb] non mediocria de religione exstant volumina.

Pertinax, obsecrante senatu ut uxorem suam Augustam, et filium suum Caesarem faceret, contradixit: sufficere testatus, quod ipse regnaret invitus.

Pertinax occiditur in palatio, scelere Juliani jurisperiti, quem postea Severus ad Pontem Milvium interfecit.

SEVERUS, XVII, regnavit annis XVIII. Qui ortus provinciae Tripolitanae oppido Lepti, solus ex Africa [Col. 0565C] usque in praesentem diem ex Romanis imperatoribus fuit, et in honorem Pertinacis Pertinacem se cognominari jussit.

FALCONE ET CLARO.

SEVERO ET ALBINO.

TERTULLO ET CLEMENTE.

DEXTRO ET PRISCO.

Clemens Alexandrinae Ecclesiae presbyter, 716 et Pantaenus stoicus philosophus in disputatione dogmatis nostri disertissimi habentur.

LATERANO ET RUFINO.

Narcissus Jerosolymorum episcopus, et Theophilus Caesariensis, Polycarpus quoque et Bachilus Asianae provinciae episcopus, haec tempora illustraverunt.

SATURNINO ET GALLO.

[Col. 0565D] ANULINO ET FRONTONE.

SEVERO II ET VICTORINO.

FABIANO ET MUCIANO.

SEVERO III ET ANTONINO.

Hoc tempore bellum Judaicum et [b 1Kb] Sarmaticum: et Severus de nominibus gentium subactarum, Parthicus, Arabicus, Adiabenicus appellatus est.

Quaestione orta in Asia inter episcopos, an secundum [Col. 0566A] legem Moysis decima quarta mensis primi Pascha observandum esset, Victor Romanae urbis episcopus, et Narcissus Jerosolymorum, Polycrates quoque et Irenaeus, et Bachilus, plurimique Ecclesiarum pastores, quid eis probabile visum fuerit litteris ediderunt, quorum memoria ad nos usque perdurat.

GETA ET PLAUTIANO.

CHILONE ET LIBONE.

Romae XIV episcopus fuit ZEPHIRINUS annis [c 1Kb] XIV.

QUINTA PERSECUTIO. Persecutione Christianis facta, Leonides Origenis pater gloriosa martyrii morte translatus est.

Alexander quoque ob confessionem Dominici nominis clarus exstitit.

[Col. 0566B] Qua tempestate Perpetua et Felicitas pro Christo passae sunt, nonis Martii, apud Carthaginem Africae in castris bestiis deputatae.

ANTONINO II ET GETA.

ALBINO ET AELIANO.

APRO ET MAXIMO.

Clemens multa conscribit.

ANTONINO III ET GETA III.

Clodio Albino, qui se in Gallia Caesarem fecerat, interfecto Lugduni, Severus ad Britannos transfretavit, ut receptas provincias ab incursione barbarica faceret tutiores, fossam et aggerem per CXXXII millia passuum a mari ad mare deduxit, et non multo post intra Britanniam Eboraci moritur.

POMPEIANO ET AVITO.

[Col. 0566C] FAUSTINO ET RUFINO.

ANTONINUS cognomento CARACALLA Severi filius, XVIII, regnavit annis sex.

GENTIANO ET BASSO.

DUOBUS ASPRIS.

Antiochiae IX episcopus constituitur Asclepiades: Jerosolymis vero XXXV Alexander, adhuc vivente Narcisso: et cum eo pariter Ecclesiam regit.

ANTONINO IV ET BALBINO.

717 MESSALA ET SABINO.

Finis cycli secundi, et initium tertii.

LAETO ET CEREALE.

SABINO II ET VENUSTO.

Antoninus interficitur inter Edessam et Charras, anno aetatis suae XLIII.

[Col. 0566D] MACRINUS, XIX, regnat anno uno.

PRAESENTE ET EXTRICATO.

Antiochiae X episcopus ordinatur Philetus.

M. AURELIUS ANTONINUS, XX, regnavit [d 1Kb] annis tribus.

ANTONINO ET ADVENTO.

Romae episcopatum suscepit XV CALLISTUS [e 1Kb] annis sex.

[Col. 0567A] Macrinus occiditur in Archelaide.

Antoninus Romae Thermas nominis sui aedificavit.

ANTONINO II ET SACERDOTE.

ANTONINO III ET COMAZONTE.

GRATO ET SELEUCO.

Antoninus Romae tumultu militari occiditur.

ALEXANDER Mammaeae filius, XXI, regnavit annos XIII, sumpto nomine ab imperatore Alexandro.

Alexander Xerxem regem Persarum gloriose vincit.

MAXIMO ET AELIANO.

JULIANO ET CRISPINO.

Romae XVI episcopus creatur URBANUS annis IX.

[a 1Kb] His temporibus Sabellius fuisse perhibetur. [Col. 0567B] Cujus error est, ut in Trinitate divina, quem nominat Patrem, eumdem Filium, eumdem asserat Spiritum sanctum. Unde impietatis istius impostores merito etiam Patropassiani vocantur: qui hoc sentientes, passionem Domini nostri Jesu Christi, quam pro humani generis salute pertulit, Patri convincantur asserere.

Ulpianus jurisconsultus insignis habetur.

FUSCO ET DEXTRO.

Thermae Alexandrinae Romae aedificatae.

ALEXANDRO II ET MARCELLO.

ANIANO ET MAXIMO.

ALBINO ET MAXIMO.

[b 1Kb] Geminus presbyter Antiochenus, et Hippolytus, et Beryllus episcopus Arabiae Bostrenus clari scriptores [Col. 0567C] habentur.

Antiochiae XI episcopus fit Zebennus.

MODESTO ET PROBO.

Alexandrinae Ecclesiae XII praeest episcopus Heraclas.

Hoc tempore Origenes Alexandriae clarus videbatur. [c 1Kb] Hic qui per multam eloquii facultatem, perversa quaedam est conatus astruere, condens libros quorum est titulus , in quibus, praeter multa sacrae doctrinae adversa, 718 etiam de commutatione hoc totius rationalis creaturae asserit, quod non solum impiorum animae, sed et ipse quoque diabolus, longa purificatione revocandus sit in suae originis dignitatem, succedentibus sibi semper revolutionibus de bonis ad mala, et de [Col. 0567D] malis ad bona. Quia haec alternatio non possit non esse perpetua, et vicissim ut de miseris beati, et de beatis miseri.

ALEXANDRO III ET DIONE

GRATO ET SELEUCO.

POMPEIANO ET FELICIANO.

LUPO ET MAXIMO.

Romae XVII episcopatum suscepit PONTIANUS annis [d 1Kb] quinque.

[Col. 0568A] Alexander apud Mogontiacum tumultu militari occiditur.

MAXIMO ET PATERNO.

MAXIMINUS, XXII, regnat annis tribus.

MAXIMO II ET URBANO.

SEVERO ET QUINTIANO.

MAXIMINO ET AFRICANO.

SEXTA PERSECUTIO. Maximinus adversus Ecclesiarum sacerdotes persecutionem movet.

Maximinus Aquileiae a Pupieno occiditur.

GORDIANUS, XXIII, regnavit annis sex.

PERPETUO ET CORNELIANO.

Romae XVIII fit episcopus ANTERUS: post cujus unum mensem XIX constituitur FABIANUS annis XIII.

PIO ET PROCULO.

[Col. 0568B] GORDIANO ET AVIOLA.

SABINO ET VENUSTO.

GORDIANO II ET POMPEIANO.

ATTICO ET PRAETEXTATO.

Gordianus cum Parthorum natione superata victor revertitur ad patriam, fraude Philippi praefecti praetorio haud longe a Romano solo interfectus est.

PHILIPPUS, XXIV, regnavit annis septem.

ARIANO ET PAPPO.

Philippus Philippum filium suum consortem regni facit: primus omnium ex Romanis imperatoribus Christianus fuit.

PEREGRINO ET AEMILIANO.

PRAESENTE ET ALBINO.

PHILIPPO II ET PHILIPPO.

[Col. 0568C] Regnantibus Philippis millesimus Romanae urbis annus expletur.

Philippus urbem sui nominis in Achaia condidit.

PHILIPPO III ET PHILIPPO II.

AEMILIANO ET AQUILINO.

Alexandriae XIII ordinatur episcopus Dionysius.

Philippus senior Veronae, Romae junior occiditur.

DECIUS, XXV, regnat anno uno, et mensibus tribus.

719 DECIO ET GRATO.

DECIO II ET RUSTICO.

SEPTIMA PERSECUTIO. Decius cum Philippos patrem et filium interfecisset, ob odium eorum persecutionem in Christianos movet.

[Col. 0568D] Antonius monachus nascitur.

Alexandro Jerosolymorum episcopo ob martyrium interfecto apud Caesaream Palaestinae, et Antiochiae Babyla eadem gloria occiso, [e 1Kb] Mazabamus et Fabius episcopi constituuntur.

Decius cum filio [f 1Kb] in Abritto, quae est civitas Mysiae, occiditur.

GALLUS ET VOLUSIANUS Galli filius, XXVI, regnavit [g 1Kb] annis tribus et mensibus quatuor.

[Col. 0569A] Romanae Ecclesiae episcopatum post Fabiani gloriosam mortem XX suscipit CORNELIUS annis duobus, qui post biennium eodem martyrio coronatur.

GALLO ET VOLUSIANO.

VOLUSIANO II ET MAXIMO.

Novatus presbyter Cypriani Romam veniens, Novatianum et caeteros confessores sibi sociat, eo quod Cornelius poenitentes apostatas recepisset. Ab hoc haeresis Novatianorum sumpsit exordium, qui se propter munditiam quam sibi superbissime arrogant, Catharos appellari volunt: secundas nuptias [a 1Kb] non admittunt, reconciliationem poenitentibus negant.

Antiochiae [b 1Kb] XIV constituitur episcopus Demetrianus.

Romanae Ecclesiae episcopatum tenet XXI LUCIUS [Col. 0569B] mensibus [c 1Kb] octo. Post quem XXII STEPHANUS annis tribus. Exstant ad utrumque Cypriani epistolae.

Gallus et Volusianus adversus Aemilianum res novas in Moesia molientem Roma profecti, [d 1Kb] Interamnae occisi sunt.

Aemilianus tertio mense occupatae tyrannidis exstinctus est.

VALERIANUS et GALLIENUS, XXVI, regnaverunt annis XV.

VALERIANO ET GALLIENO.

Cyprianus primum rhetor, deinde presbyter, ad extremum Carthaginensis episcopus, martyrio coronatur.

MAXIMO ET GLABRIONE.

[Col. 0569C] Romae XXIII constituitur episcopus XISTUS annis [e 1Kb] septem.

OCTAVA PERSECUTIO. Valerianus in Christianos persecutionem movet.

VALERIANO III ET GALLIENO II.

Valerianus a rege Persarum Sapore capitur, 720 ibique servitute misera consenescit.

TUSCO ET BASSO.

Valeriano in Persas ducto, Gallienus nostris pacem reddidit.

Antiochiae XV ordinatur episcopus Paulus Samosatenus.

AEMILIANO ET BASSO.

SAECULARE ET DONATO.

GALLIENO IV ET GENTIANO.

[Col. 0569D] Gallieno in omnem lasciviam dissoluto, Germani Ravennam usque venerunt. Alamanni vastatis Galliis [Col. 0570A] in Italiam transiere. Graecia, Macedonia, Pontus et Asia per Gothos depopulatae sunt. Quadi et Sarmatae Pannonias occupaverunt. Germanis Hispanias obtinentibus, Tarraco expugnata est. Parthi Mesopotamiam tenentes Syriam incursaverunt.

GALLIENO V ET VICTORINO.

ALBINO ET MAXIMO.

Alexandriae XIV episcopus ordinatur Maximus.

Romae XXIV praeficitur episcopus DIONYSIUS [f 1Kb] annis XI.

GALLIENO VI ET SATURNINO.

VALERIANO ET LUCILLO.

Jerosolymorum episcopatum tenet XXXVI Hymenaeus.

GALLIENO VII ET SABINILLO.

[Col. 0570B] Paulus Samosatenus a cunctorum praedicatione desciscit, Artemonis haeresim suscitans, quae asserit Christum non semper fuisse, sed initium ejus ex quo de Maria natus est praedicat, nec eum aliquid amplius quam hominem putat. [g 1Kb] Hujus erroris etiam Photinus assertor fuit, qui vehementiore studio, ut sectatores impietatis hujus Photiniani potius quam Pauliani dicerentur obtinuit. Hos baptizari in Ecclesia catholica synodus Nicaena constituit. Unde credendum est eos regulam baptismi non habere.

Antiochiae in locum Pauli XVI ordinatur episcopus Domnus.

PATERNO ET ARCHESILAO.

PATERNO II ET MARIO.

CLAUDIUS, XXVIII, regnat anno uno, mensibus [Col. 0570C] novem.

CLAUDIO ET PATERNO.

Claudius Gothos Illyricum et Macedoniam vastantes superat: ob quae illi in Curia clypeus aureus, et in Capitolio statua aurea collocatur.

ANTIOCHIANO ET ORPHITO.

Claudius Sirmii moritur, cujus frater Quintillus.

[h 1Kb] Claudius a senatu Augustus appellatus, 721 septimo decimo die imperii sui Aquileiae occiditur.

AURELIANUS, XXIX, regnat annos quinque, menses sex.

VALERIANO ET BASSO.

Antiochiae XVII ordinatur episcopus [i 1Kb] Timaeus.

Aurelianus, Tetrico apud Catalaunos prodente exercitum suum, Gallias recepit.

[Col. 0570D] QUIETO ET VOLDUMIANO.

Zenobia [j 1Kb] apud Immas haud longe ab Antiochia [Col. 0571A] vincitur, quae occiso Odoacro marito Orientis tenebat imperium. In qua pugna strenuissime adversus eam dimicavit Pompeianus dux cognomento Francus.

TACITO ET PLACIDIANO.

Eusebius Laodicenus episcopus insignis habetur.

Aurelianum Romae triumphantem Tetricus et Zenobia praecesserunt. Ex quibus Tetricus Corrector postea Lucaniae fuit, et Zenobia in Urbe summo honore consenuit, a qua hodieque Romae Zenobia familia nuncupatur.

AURELIANO ET CAPITOLINO.

Romae XXV episcopatum suscepit FELIX annis quinque.

AURELIANO II ET MARCELLO.

Aurelianus cum adversus nos persecutionem movisset, [Col. 0571B] fulmen juxta eum comitesque ejus ruit: ac non multo post inter Constantinopolim et Heracleam in [a 1Kb] Coenophrurio viae veteris occiditur.

TACITUS, XXX, regnat mensibus sex: quo apud Pontum occiso, FLORIANUS, XXXI, obtinuit imperium, regnavitque diebus XXCVIII.

Floriano apud Tarsum interfecto, PROBUS, XXXII, regnat annis sex, mensibus octo, alias quatuor.

PROBO ET PAULINO.

Anatolius Laodicenus episcopus, philosophorum disciplinis eruditus, plurimo sermone celebratur.

Insana Manichaeorum haeresis exorta, [b 1Kb] Persa quodam, qui Manes vocabatur, auctore. Quorum impietates et sacrilegia ac turpitudines explicare in [Col. 0571C] hoc opere nimis longum est. Sufficit enim sciri, quod duo adversa sibi et coaeterna principia, et duas boni scilicet et mali asserunt esse naturas. De Christo nihil secundum veritatem sentiunt. Cujus nativitatem ex Maria secundum carnem, et passionem et resurrectionem, simulationes dicunt fuisse, nec ita, ut praedicantur effecta. Vetus Testamentum et Prophetas refutant, Scripturarumque illarum non Deum bonum, sed malae naturae principem auctorem opinantur. De 722 novo Testamento ea accipiunt quae putant apocryphis consonare. Resurrectionem carnis negant, nuptias damnant, adulterinos concubitus pro licitis habent, baptismum regenerationis nihil conferre existimant. Sacra eorum tam nefanda quam mores.

[Col. 0571D] PROBO II ET PATERNO II.

PROBO III ET PATERNO III.

MESSALA ET GRATO.

Antiochiae XVIII constituitur episcopus Cyrillus.

[Col. 0572A] Romae XXVI ordinatur episcopus EUTYCHIANUS mensibus octo: post quem CAIUS XXVII creatur annis XV.

PROBO IV ET TIBERIANO.

PROBO V ET VICTORINO.

Alexandriae XV episcopus praefuit Theonas.

Probus tumultu militari apud Sirmium in Turri, quae ferrata vocabatur, occiditur.

CARUS cum filiis CARINO et NUMERIANO, XXXIII, regnavit annis duobus.

CARO ET CARINO.

CARO II ET NUMERIANO.

Carus Narbonensis, cum omni Parthorum regione vastata, Cochen et Ctesiphontem nobilissimas hostium cepisset urbes, super Tigrin castra ponens, fulmine [Col. 0572B] ictus interiit. Numerianus autem cum ob oculorum dolorem lecticula veheretur, insidiis Apri soceri sui occisus est. Porro Carinus praelio apud Margum victus occubuit.

DIOCLETIANUS, XXXIV, regnavit annis XX.

DIOCLETIANO ET ARISTOBULO.

MAXIMO ET AQUILINO.

Diocletianus in consortium regni HERCULIUM MAXIMIANUM assumit. Qui rusticorum multitudine oppressa, quae seditioni suae [c 1Kb] Bacaudarum nomen indiderat, pacem Galliis reddidit.

Carausius sumpta purpura Britannias occupavit.

DIOCLETIANO II ET MAXIMIANO.

MAXIMIANO II ET JANUARIO.

Constantius et Galerius Maximianus assumuntur [Col. 0572C] in regnum. Quos Diocletianus ut etiam affinitate conjungeret, Constantio privignam Herculii Theodoram uxorem dedit, Galerio autem filiam suam Valeriam tradidit: utque haec conjugia firmaret, ambos repudiare uxores suas, quas prius habebant coegit.

BASSO ET QUINTIANO.

DIOCLETIANO III ET MAXIMIANO III.

TIBERIANO ET DIONE.

HANNIBALIANO ET ASCLEPIODOTO.

DIOCLETIANO IV ET MAXIMIANO III.

Primus Diocletianus adorari se ut Deum jussit, et gemmas vestibus calceamentisque inseri: cum ante eum imperatores in modum 723 judicum [d 1Kb] sollicitarentur, et chlamyde tantum purpurea a privato habitu discernerentur.

[Col. 0572D] CONSTANTIO ET MAXIMO.

TUSCO ET ANULINO.

Romae XXVIII episcopatum suscepit [e 2Kb] MARCELLINUS annis IX.

[Col. 0573A] DIOCLETIANO V ET CONSTANTIO II.

Jerosolymis XXXVII Zabdas episcopus ordinatur.

MAXIMIANO IV ET MAXIMINIANO II.

FAUSTO ET GALLO.

Veturius magister militiae Christianos persequitur.

Finis cycli tertii, quartique principium.

DIOCLETIANO VI ET MAXIMIANO V.

CONSTANTIO III ET MAXIMINIANO III.

Thermae Diocletianae Romae, et Carthagine Maximianae aedificatae.

Jerosolymis XXXVIII episcopus praefuit Hermon.

Antiochiae XIX constituitur episcopus Tyrannus.

Alexandrinae ecclesiae XVI post Theonam ordinatur episcopus Petrus, qui postea persecutionis [Col. 0573B] anno nono gloriose martyrium perpetravit.

TITIANO ET NEPOTIANO.

CONSTANTIO IV ET MAXIMIANO IV.

Diocletianus et Maximianus Augusti ingenti pompa Romae triumpharunt, antecedentibus currum eorum Narsei conjuge, sororibus, liberis et omni praeda qua Parthos spoliaverant.

DIOCLETIANO VII ET MAXIMINIANO VI.

NONA PERSECUTIO. Decimo nono anno Diocletiani, mense Martii, in diebus Paschae Ecclesiae subversae sunt.

DIOCLETIANO VIII ET MAXIMIANO VII.

Secundo anno persecutionis Diocletianus Nicomediae, Maximianus Mediolani purpuram deposuerunt.

GALERIUS, XXXV, biennio solus imperium tenuit, [Col. 0573C] [a 1Kb] mox cum alio annis sex.

CONSTANTIO V ET MAXIMIANO V.

Romae XXIX episcopus constituitur EUSEBIUS: post cujus septimum mensem XXX Ecclesiam tenet MELCHIADES [b 1Kb] annis tribus.

724 CONSTANTIO VI ET MAXIMIANO VI.

His consulibus Timotheus Romae pro Christo passus est X kal. Julias. Maximinus et Severus a Galerio Maximiano Caesares facti.

Constantius XVI imperii sui anno diem obiit in Britannia Eboraci. Post quem filius ejus CONSTANTINUS [c 1Kb] ex concubina Helena procreatus, regnum invadit. Cujus regni initio quartus jam persecutionis annus agebatur.

[Col. 0574A] CONSTANTINUS, XXXVI, regnavit annis XXX, mensibus X.

DIOCLETIANO IX ET CONSTANTINO.

Maxentius Herculii Maximiani filius, a praetorianis militibus Romae Augustus appellatur.

Severus Caesar a Galerio Maximiano contra Maxentium missus Ravennam, secundo imperii sui anno interficitur.

DIOCLETIANO X ET MAXIMIANO VII.

LICINIUS a Galerio Carnuti imperator factus.

Herculius Maximianus a filia Fausta detectus, quod dolum Constantino pararet viro ejus, Massiliae fugiens occiditur.

POST CONSULATUM X ET VIII.

Quirinus episcopus Sciscianus eum sociis gloriose [Col. 0574B] pro Christo interficitur.

ITEM ANN. II POST X ET VIII COSS.

Galerius Maximianus moritur [d 1Kb] XXI imperii sui anno, quod partim Caesar, partim Augustus exegit.

Romae XXXI ordinatur episcopus SILVESTER annis XXII.

MAXIMIANO VIII ET LICINIO.

Maximinus persecutione in Christianos facta, cum jam a Licinio puniendus esset, apud Tarsum moritur, anno imperii sui sexto.

CONSTANTINO II ET LICINIO II.

CONSTANTINO III ET LICINIO III.

Alexandriae XVII ordinatur episcopus Achillas.

Maxentius juxta Pontem Milvium a Constantino superatus occiditur.

[Col. 0574C] VOLUSIANO ET ANIANO.

Jerosolymae XXXIX constituitur episcopus Macharius.

CONSTANTINO IV ET LICINIO IV.

Pax nostris a Constantino reddita.

725 Diocletianus haud procul a Salonis in villa sua Spalato moritur.

SABINO ET RUFINO.

Crispus et Constantinus filii Constantini, et Licinius adolescens Licinii Augusti filius ex sorore Constantini, Caesares appellantur. Quorum Crispum Lactantius erudivit vir omnium suo tempore eloquentissimus, sed adeo in hac vita pauper, ut plerumque etiam necessariis indiguerit.

[Col. 0575A] GALLICANO ET BASSO.

LICINIO V ET CRISPO.

CONSTANTINO V ET LICINIO CAES.

Licinius Christianos de palatio suo pellit.

CONSTANTINO VI ET CONSTANTINO CAES.

Basileus Amasiae Ponti episcopus sub Licinio martyrio coronatur.

Alexandriae XVIII ordinatur episcopus Alexander.

CRISPO II ET CONSTANTIO II.

[a 1Kb] Arius presbyter, ab Alexandro episcopo de Alexandrina Ecclesia ejectus, multos suae impietati sociat, praedicans Patrem et Filium et Spiritum sanctum non esse unius ejusdemque naturae, aut, ut expressius dicitur, essentiae; utpote creaturam: [Col. 0575B] Spiritum vero sanctum creaturam creaturae; id est ab ipso Filio creatum. Ad quam perfidiam coarguendam synodus trecentorum decem et octo episcoporum in Nicaeam urbem Bithyniae congregata, omnes haereticorum machinas Homousii oppositione dejecit.

PROBIANO ET JULIANO.

SEVERO ET RUFINO.

Constantius Constantini filius Caesar factus.

CRISPO III ET CONSTANTINO III.

Licinius Thessalonicae occiditur.

PAULINO ET JULIANO.

Crispus filius Constantini et Licinius junior Constantiae Constantini sororis et Licinii superioris filius interfecti.

[Col. 0575C] CONSTANTINO VII ET CONSTANTIO.

Vicennalia Constantini Nicomediae acta, et sequenti anno Romae edita.

CONSTANTINO II ET MAXIMO.

Hucusque historiam perduxit Eusebius, Pamphyli martyris contubernalis. Post haec Hieronymi presbyteri succedit auctoritas.

Drepanam Bithyniae civitatem in honorem Luciani martyris ibi conditi Constantinus instaurans, ex vocabulo matris suae Helenopolim nuncupavit.

JANUARIO ET JUSTO.

726 [b 1Kb] Donatus agnoscitur, a quo per Africam Donatistae, qui primum propter ordinatum contra voluntatem suam Caecilianum Ecclesiae Carthaginensis episcopum schisma fecerunt, objicientes ei crimina non [Col. 0576A] probata, et maxime, quod a traditoribus divinarum Scripturarum fuerat ordinatus. Sed post causam convictam atque finitam, pertinaci discordia in haeresim transierunt: definientes propter Caeciliani crimina, seu vera, seu, quod magis apparuit, falsa, Ecclesiam Christi in toto orbe terrarum contagione communionis exstinctam, in sola Donati parte superesse. Audent etiam rebaptizare catholicos: cum Ecclesiae catholicae placuerit, nec in ipsis haereticis baptisma commune rescindere.

Antiochiae, post Tyrannum, XX ordinatur episcopus Vitalis; post quem, XXI [c 1Kb] Philogonus; cui successit XXII Paulinus: post quem XXIII fuit Eustathius. Quo in exsilium ob fidem truso, usque in praesentem diem Ecclesiam Ariani obtinuerunt.

[Col. 0576B] CONSTANTINO VIII ET CONSTANTINO CAES. IV.

CONSTANTIO III ET SYMMACHO.

Alexandriae XIX ordinatur episcopus Athanasius.

BASSO ET ABLABIO.

Hieronymus nascitur.

PACATIANO ET HILARIANO.

Romae XXXII ordinatur episcopus MARCUS mensibus octo.

Post quem XXXIII ordinatus est JULIUS annis XVI, mensibus quatuor.

Edicto Constantini Gentilium templa subversa sunt.

Romani Gothos in Sarmatarum regione vicerunt.

[Col. 0576C] Constans filius Constantini provehitur ad regnum.

DALMATIO ET XENOPHILO.

OPTATO ET PAULINO.

CONSTANTIO ET ALBINO.

Constantinus cum liberis suis honorifice ad Antonium monachum litteras mittit.

NEPOTIANO ET FACUNDO.

Tricennalibus Constantini Dalmatius Caesar appellatur.

Nazarii Rhetoris filia Eunomia Christiana virgo in eloquentia patri coaequatur.

[d 1Kb] Eustachius Constantinopolitanus presbyter innotescit, cujus industria Jerosolymis [e 1Kb] martyrium constructum est.

727 [f 3Kb] Constantinus extremo vitae suae tempore [Col. 0577A] ab Eusebio Nicomediensi episcopo baptizatus, in Arianum dogma declinavit.

FELICIANO ET TITIANO.

Constantinus cum bellum pararet in Persas, in Ancyrone villa publica juxta Nicomediam moritur, anno aetatis suae LXVI; post quem tres liberi ejus ex Caesaribus Augusti appellantur.

CONSTANTINUS, CONSTANTIUS et CONSTANS, XXXVII, regnavit annis XXIV, mensibus quinque, diebus duodecim.

URSO ET POLEMIO.

Dalmatius Caesar, quem patruus Constantinus consortem regni cum filiis reliquerat, factione Constantii patruelis occiditur.

Jacobus Nisibenus agnoscitur, ad cujus preces saepe [Col. 0577B] urbs discrimine liberata est, cum oppugnaretur a Sapore rege Persarum.

CONSTANTIO II ET CONSTANTE.

Ex hoc tempore impietas Ariana [a 1Kb] Constantii imperatoris fulta praesidio, exsiliis, carceribus et variis afflictionum modis, primum Athanasium, deinde omnes non suae partis episcopos persecuta est.

ACYNDINO ET PROCULO.

Constantinus bellum fratri inferens juxta Aquileiam, [b 1Kb] Alsae occiditur, anno imperii sui XXIII.

MARCELLINO ET PROBINO.

Audaeus in Syria agnoscitur, a quo haeresis Audaeana, [c 1Kb] et Audaeani, quos et Anthropomorphitas vocant: quia Deum humanae imagini credunt esse [Col. 0577C] conformem. In quibus etiam illud arguitur, quod Pascha Christianum Judaica perhibentur observantia celebrare.

CONSTANTIO III ET CONSTANTE II.

[Col. 0578A] Hermogenes magister militiae Constantinopolim [d 1Kb] tractus a populo ob episcopum Paulum, quem regis imperio et Arianorum factione pellebat.

728 [e 1Kb] Macedonius artis plumariae in locum Pauli ab Arianis episcopus subrogatur, a quo haeresis Macedoniana, cujus dogma est, Patrem quidem et Filium unius divinitatis ejusdemque substantiae confiteri, sed Spiritum sanctum dicens creaturam.

Paulus crudelitate praefecti Philippi, nam fautor Macedonii partium erat, et Arianorum insidiis strangulatur.

PLACIDO ET ROMULO.

Maximinus Treverorum episcopus clarus habebatur, a quo Athanasius Alexandrinus episcopus, [Col. 0578B] cum a Constantio quaereretur ad poenam, honorifice susceptus est.

LEONTIO ET SALUSTIO.

Sapor Persarum rex Christianos persequitur.

CONSTANTIO IV ET CONSTANTE III.

Athanasius ad Constantis litteras Alexandriam regreditur.

AMANTIO ET ALBINO.

POST CONS. AMANTII ET ALBINI.

RUFINO ET EUSEBIO.

Quadragesimus Maximus post Macarium Jerosolymorum episcopus moritur: post quem Ariani Ecclesiam invadunt.

PHILIPPO ET SALIA.

Romanae Ecclesiae XXXIV episcopus ordinatur [Col. 0578C] LIBERIUS, quo in exsilium nono episcopatus sui anno ob fidem truso, omnes clerici juraverunt quod nullum alium susciperent. Verum cum Felix ab Arianis fuisset in sacerdotio substitutus, plurimi perjuraverunt [Col. 0579A] et post annum reverso in Urbem Liberio, cum Felice ejecti sunt.

LIMENIO ET CATULINO.

Magnentio apud Augustodunum arripiente imperium, Constans haud longe ab Hispania, in castro cui Helena nomen est, interficitur: ob quam rem turbata republica, Vetranio Mursae, Nepotianus Romae imperatores facti.

729 SERGIO ET NIGRIANO.

Nepotiani caput pilo per Urbem circumlatum.

Vetranioni apud Naissum a Constantio regium insigne detractum, et Magnentius Mursae magna reipublicae clade superatus est.

POST CONS. SERGII ET NIGRIANI.

Gallus, qui et Constantius, Constantii patruelis [Col. 0579B] Caesar factus.

CONSTANTIO V ET CONSTANTIO CAES.

CONSTANTIO VI ET CONSTANTIO CAES. II.

CONSTANTIO VII ET CONSTANTIO CAES. III.

Magnentius Lugduni in palatio propria manu seipsum interficit, et Decentius frater ejus, quem ad tenendas Gallias Caesarem miserat, apud Senonas laqueo vitam finiit.

Gallus Caesar sollicitatus a Constantio patruele, cui in suspicionem [a 1Kb] ob regiam indolem venerat, in Istria occiditur.

Paulinus et Rhodunus Galliarum episcopi in exsilium ob fidem trusi.

Eusebius quoque Vercellensis episcopus, et Lucifer Calaritanae Ecclesiae, et Mediolanensis Ecclesiae Dionysius [Col. 0579C] episcopus, Pancratiusque Romanus presbyter, et Hilarius diaconus, distantibus inter se, ab Arianis et Constantio damnantur exsiliis.

ARBETIANO ET LOLLIANO.

Julianus frater Galli Mediolani Caesar appellatur.

CONSTANTIO VIII ET JULIANO CAES.

Antonius monachus [b 1Kb] centesimo anno aetatis suae in eremo moritu, solitus multis ad se venientibus de Paulo quodam Thebaeo mirae beatitudinis viro plurima memorare.

Hilarius Pictaviensis episcopus factione Saturnini Arelatensis episcopi, reliquorumque qui cum illo erant Arianorum, in Phrygiam [c 1Kb] pulsus, libros de nostra religione composuit.

Reliquiae Timothei apostoli Constantinopolim invectae.

[Col. 0579D] Sarmata, Amathas, et Macarius discipuli Antonii insignes habentur.

Liberius episcopus Romanus in exsilium mittitur.

CONSTANTIO IX ET JULIANO CAES. II.

Ossa Andreae apostoli et evangelistae Lucae Constantinopolim inlata.

Paulinus Treverorum episcopus in Phrygia exsulans moritur.

[Col. 0580A] DATIANO ET CEREALE.

Synodus apud Ariminum et Seleuciam Isauriae facta, in qua antiqua Patrum fides 730 decem primo legatorum, dehinc omnium proditione damnata est.

EUSEBIO ET HYPATIO.

Gratianus, qui postea imperator factus est, nascitur.

Hilarius episcopus, cum apud Constantinopolim librum pro se Constantio porrexisset, ad Gallias rediit.

Omnes pene Ecclesiae toto orbe sub nomine pacis et regis, Arianorum consortio polluuntur.

Gallia per Hilarium Ariminensis perfidiae dolos damnat.

[Col. 0580B] CONSTANTIO X ET JULIANO III.

Constantius Mopsocrenis inter Ciliciam Cappadociamque moritur.

JULIANUS, XXXVIII, regnat [d 1Kb] annis duobus et mensibus octo.

Juliano ad idolorum cultum converso, blanda persecutio fuit, illiciens magis quam impellens ad sacrificandum, in qua multi ex nostris voluntate propria corruerunt.

TAURO ET FLORENTIO.

Georgio per seditionem populi incenso, qui in loco Athanasii ab Arianis fuerat ordinatus, Athanasius rediit.

Eusebius et Lucifer episcopi de exsilio revertuntur, e quibus Lucifer, adscitis aliis duobus confessoribus, [Col. 0580C] Paulinum Eusthatii episcopi presbyterum, qui se numquam haereticorum communione polluerat, in parte catholica Antiochiae episcopum facit.

Prohaeresius sophista Atheniensis, lege data ne Christiani liberalium disciplinarum doctores essent, cum sibi specialiter Julianus concederet ut Christianos doceret, scholam sponte deseruit.

MAMERTINO ET NEVITTA.

Aemilianus ob ararum subversionem Dorostori a Vicario incenditur.

JULIANO III ET SALUSTIO.

Ecclesiae Antiochiae clausae: et gravissima imminentis persecutionis procella Dei voluntate sopita est. Nam Julianus in Persas profectus, nostrum diis suis [Col. 0580D] post victoriam sanguinem voverat, ubi a quodam simulato perfuga ad deserta perductus, cum fame et siti magnam partem exercitus perdidisset, occisus est.

JOVIANUS, XXXIX, regnat menses VI, alias VIII.

JOVIANO ET VARRONIANO.

Synodus a Meletio et suis Antiochiae facta, in qua Homousio Anomaeoque rejecto, medium inter haec [Col. 0581A] Homoiousion [a 2Kb] Macedonianum dogma vindicaverunt.

731 Jovianus cruditate, sive odore prunarum [b 1Kb] moritur.

Post quem VALENTINIANUS tribunus scutariorum apud Nicaeam Augustus appellatus, fratrem Valentem Constantinopoli in communionem regni assumit.

VALENTINIANUS et VALENS, XL, regnaverunt annis [c 1Kb] XIV, mensibus quinque.

VALENTINIANO ET VALENTE.

GRATIANO ET DAGALAIPHO.

[d 1Kb] Apollinaris Laodicenus episcopus multimoda religionis nostrae scripta componit: qui postmodum a fide catholica deviavit, condens haeresim, quae ipsius [Col. 0581B] nomine nuncupatur: et cujus hic error est, ut asserat Jesum solam carnem sine anima suscepisse, vel animam vitalem tantum, non etiam rationalem, quoniam ipsum Verbum vim mentis impleverat: ipsam autem carnem non de Maria assumptam, sed Verbi aliquid in carnem fuisse conversum.

Procopius, qui apud Constantinopolim tyrannidem invaserat, apud Phrygiam Salutarem exstinctus est, multis partium ejus caesis atque proscriptis.

Romanae Ecclesiae XXXV ordinatur episcopus DAMASUS annis XVIII.

Hoc tempore fuit secundum schisma, Ursicino Antipapa, quod eo per collectam Romae synodum ejecto, duravit mensibus sex, anno Domini CCCLXIX (Haec ex libri margine).

[Col. 0581C] Valens ab Eudoxio Arianorum episcopo baptizatus nostros persequitur.

LUPICINO ET JOVINO.

[Col. 0582A] GRATIANUS Valentiniani filius Ambianis imperator factus.

Hilarius episcopus Pictavis moritur.

VALENTINIANO II ET VALENTE II.

VALENTINIANO N. P. ET VICTORE.

VALENTINIANO III ET VALENTE III.

Athanaricus rex Gothorum in Christianos persecutione commota, plurimos interficit, et de propriis sedibus in Romanum solum expulit.

732 Eusebius Vercellensis episcopus moritur.

Constantinopoli apostolorum martyrium dicatur.

Lucifer Calaritanus episcopus moritur, qui cum Gregorio episcopo Hispaniarum, et Philone Libyae, numquam se Arianae miscuit pravitati. [e 2Kb] Sed dum vigorem justitiae erga correctionem eorum qui cesserant [Col. 0582B] non relaxat, ipse a suorum communicatione descivit.

GRATIANO ET PROBO.

MODESTO ET ALINTHEO.

Didymus Alexandrinus multa de nostro dogmate per notarios commentatur, qui post quintum nativitatis suae annum luminibus orbatus, elementorum quoque ignarus fuit.

VALENTIANO IV ET VALENTE IV.

Eunomius discipulus Aetii Constantinopoli agnoscitur, a quo haeresis Eunomiana, quae Filium Patri non consubstantialem dicit esse, sed similem. Cujus error est dissimilem asserere Patri Filium, et Filio Spiritum sanctum.

GRATIANO III ET EQUITIO.

[Col. 0582C] POST CONS. GRATIANI ET EQUITII.

Quia superiore anno Sarmatae Pannonias vastaverunt, iidem consules permansere.

[Col. 0583A] Post Auxentii seram mortem, Mediolani Ambrosio episcopo constituto, omnis ad fidem rectam Italia convertitur.

Aquileienses clerici quasi chorus beatorum habentur.

Valentinianus subita sanguinis eruptione, quae Graece apoplexia vocatur, Brigitione moritur.

Post quem GRATIANUS assumpto in imperium VALENTINIANO fratre cum patruo Valente regnat.

Valens legem dedit ut Monachi militarent, nolentes fustibus necarentur.

VALENTE V ET VALENTINIANO.

Photinus in Galatia moritur, a quo Photinianum dogma inductum, Paulo Samosateno et Artemone, de quibus supra dictum est, conceptum auctoribus.

GRATIANO IV ET MEROBAUDE.

[Col. 0584A] Alemannorum multa millia [a 1Kb] apud Argentariam 733 oppidum Galliarum ab exercitu Gratiani caesa.

Gens Hunnorum Gothos vastat, qui a Romanis sine armorum depositione suscepti rebellant.

VALENTE VI ET VALENTINIANO II.

Superatis Romanis, Gothi funduntur in Thracia.

Valens de Antiochia exire compulsus, sera 734 poenitentia nostros de exsilio revocat.

Lacrymabile bellum in Thracia: in quo deserente equitum praesidio, Romanae legiones usque ad internecionem a Gothis caesae sunt. Ipse autem Valens cum sagitta saucius fugeret, et ob dolorem nimium saepe equo laberetur, ad cujusdam villae casam deportatus est. Quo persequentibus barbaris, incensa cum eodem domo, sepultura quoque caruit.



PARS SECUNDA. A MORTE VALENTIS IMPERATORIS USQUE AD OBITUM VALENTINIANI TERTII ET ROMAM A VANDALIS CAPTAM.
[Col. 0583]

[Col. 0583B] Hucusque Hieronymus presbyter ordinem praecedentium digessit annorum. Nos quae consecuta sunt adjicere curavimus.

Igitur Valente a Gothis in Thracia concremato, GRATIANUS cum fratre VALENTINIANO, XLI, regnavit annis VI.

AUSONIO ET OLYBRIO COSS. [a 1Kb]

Gratianus post mortem patrui, Theodosium Theodosii filium in consortium assumit imperii, et ei regnum tradit Orientis.

[b 1Kb] Theodosius summa felicitate multis atque ingentibus praeliis Gothos superat et e Thracia expellit.

[Col. 0584B] Longobardi ab extremis Germaniae finibus, Oceanique protinus littore, Scandiaque insula, magna multitudine egressi, et novarum sedium avidi, Iborea et Aione ducibus Vandalos primum vicerunt.

Sempronius vir apprime eruditus agnoscitur.

Ea tempestate Priscillianus episcopus [c 2Kb] de Gallecia, ex Manichaeorum et Gnosticorum dogmate, haeresim nominis sui condidit.

GRATIANO V ET THEODOSIO COSS.

[d 1Kb] Pro catholica fide multa sublimiter Ambrosius scribit.

[e 1Kb] Theodosius cum Thessalonicae aegrotaret, [f 1Kb] ab [c 2Kb] [Col. 0585A] Ascholio ejusdem civitatis episcopo baptisma suscepit.

Procurante Gratiano, eo quod Theodosius 735 aegrotaret, pax firmatur cum Gothis.

Synodus Patrum a 1Kb] CLXXX apud Constantinopolim celebrata est contra Macedonium, Spiritum sanctum Deum esse negantem.

[b 1Kb] SIAGRIO ET EUCHERIO COSS.

Martinus, episcopus Turonorum, Galliae civitatis multis clarus habetur.

Gregorius Nazianzenus, vir sua aetate eloquentissimus et Hieronymi praeceptor, obiit

[d 1Kb] ANTONIO ET SYAGRIO COSS.

Athanaricus, rex Gothorum, apud Constantinopolim XV, quo fuerat susceptus, die [e 1Kb] occiditur.

[Col. 0585B] MEROBAUDE II ET SATURNINO COSS.

Arcadius, Theodosii imperatoris filius, Augustus appellatur.

Petronius Bononiensis episcopus, vir studiis et sanctitate clarus, moritur [f 1Kb] .

RICIMERE ET CLEARCHO COSS.

Honorius, Theodosii filius, nascitur.

Romanae Ecclesiae post Damasum [g 1Kb] SIRICIUS XXXVI praefuit annis XV.

In Britannia per seditionem militum Maximus imperator est factus, quo mox ad Gallias [h 1Kb] transfretante, [Col. 0586A] Gratianus Parisiis [i 1Kb] Merobaudis magistri militum proditione superatus, et fugiens, Lugduni captus atque occisus est.

Maximus Victorem filium suum Caesarem consortem regni facit.

VALENTINIANUS cum Theodosio, XLII Romanorum, regnavit [j 1Kb] annis VII.

ARCADIO ET BAUTONE COSS.

Hoc tempore Hieronymus presbyter toto 736 jam mundo clarus habitat in Bethleem, egregio ingenio et studio [k 1Kb] universae Ecclesiae serviens.

Priscillianus in synodo Burdegalensi se damnandum intelligens, ad imperatorem Maximum provocavit, auditusque Treviris ab Evodio praefecto praetorio, [l 1Kb] a Maximo gladio addictus est, cum Eucrocia [Col. 0586B] Delphidii rhetoris conjuge, et Latroniano, aliisque erroris consortibus.

HONORIO [m 1Kb] N. P. ET EVODIO COSS

Burdegalae quaedam Priscilliani discipula nomine Urbica, ob impietatis pertinaciam per seditionem vulgi lapidibus extincta est.

VALENTINIANO III ET EUTROPIO COSS.

THEODOSIO II ET CYNEGIO COSS.

Maximus tyrannus a Valentiniano et Theodosio imperatoribus in tertio ab Aquileia lapide spoliatus indumentiis regiis, sistitur et capite damnatur: cujus [Col. 0587A] filius Victor [a 1Kb] eodem anno ab Arbogaste comite est interfectus in Galliis.

TIMASIO ET PROMOTO COSS.

Ithacius et Ursacius episcopi, ob necem Priscilliani, cujus accusatores fuerant, Ecclesiae communione privantur.

[b 1Kb] Longobardi, eorum ducibus defunctis, primum sibi regem creaverunt Algelmundum Aionis filium, qui regnavit annis XXXIII.

VALENTINIANO IV ET NEOTERIO COSS.

[c 1Kb] Signum in coelo, quasi columba pendens ardensque per dies XXX apparuit.

[d 1Kb] Theodosius venerabile Joannis Baptistae caput ex vico Coslai Constantinopolim deportans, septimo ab urbe lapide, in Basilica, 737 quam magno sumptu [Col. 0587B] in ejus honorem erexerat, recondit.

TATIANO ET SYMMACHO COSS.

[e 1Kb] Eugenius favore Arbogastis confisus, imperium sibimet usurpavit.

ARCADIO II ET RUFINO COSS.

Valentinianus ad vitae fastidium nimia Arbogastis magistri militum austeritate ductus, [f 1Kb] laqueo apud Viennam periit.

Arbogastes magister exercitus, mortuo Valentiniano, cujus [g 1Kb] exitu gravabatur, Eugenium in Galliis imperare facit.

THEODOSIUS, XLIII Romanorum, cum jam per XIV regnaret annos, regnat cum Arcadio et Honorio filiis annis III.

THEODOSIO III ET ABUNDANTIO COSS.

[Col. 0587C] [h 1Kb] Honorium pater suus Theodosius in eodem loco, ubi quoque fratrem ejus Arcadium Caesarem fecerat, [Col. 0588A] principem constituit, XVII ab urbe milliario, cum hora tertia tenebrae factae sunt.

ARCADIO III ET HONORIO II COSS.

Joannes monachus anachoreta clarus habetur: qui ornatus prophetiae gratia, Theodosium consulentem de eventu belli quod adversus Eugenium movebat, victorem futurum praedixit.

OLYBRIO ET PROBINO COSS.

Theodosius Eugenium tyrannum vincit et perimit.

Augustinus, beati Ambrosii discipulus, multa facundia doctrinaque excellens, [i 1Kb] Hyppone regio in Africa episcopus ordinatur.

Hoc tempore Claudianus poeta insignis habetur.

Theodosius imperator Mediolani moritur.

ARCADIUS, XLIV, Romanorum, cum jam 738 regnasset [Col. 0588B] annis XII, regnat cum fratre HONORIO annos XIII.

ARCADIO IV ET HONORIO III COSS

[j 1Kb] Terraemotus per dies plurimos fuit, coelumque ardere visum est.

Orosius Hispanus presbyter, vir eloquens, et historiarum [k 1Kb] cognitor claret.

CAESARIO ET ATTICO COSS.

[l 1Kb] Flacilla nata est Arcadio filia [m 1Kb]

Evagrius incredibilis abstinentiae monachus, et in sacris litteris eruditus, apud Aegyptios habetur insignis.

[n 1Kb] Concilium Carthaginis, ubi Hipponensis concilii statuta firmantur et inseruntur.

HONORIO IV ET EUTYCHIANO COSS.

[Col. 0588C] ANASTASIUS XXXVII Romanae Ecclesiae episcopatum tenet annos III, dies XXI.

[Col. 0589A] [a 1Kb] MANLIO THEODORO V. C. COS.

Cum hoc consulatum inierat Eutropius Eunuchus, qui mox honore et vita exutus est.

STILICONE ET AURELIANO COSS.

Gothi Italiam Alarico et Rhadagaiso ducibus ingressi.

VINCENTIO ET [b 1Kb] FRAVITO COSS.

Joannes Constantinopolitanus [c 1Kb] , et Theophilus Alexandrinus illustres episcopi habentur. Sed utrumque obscuravit discordia, quae eo usque processit, ut Joannes a Theophilo oppressus, Pontum exsilio pergere cogeretur; cum tamen communionem ejus maxima pars episcoporum, Romani pontificis exemplum secuta, servaverit.

ARCADIO V ET HONORIO V COSS.

[Col. 0589B] [d 1Kb] Pollentiae adversus Gothos vehementer utriusque partis clade pugnatum est.

INNOCENTIUS, XXXVIII Romanae Ecclesiae praeest episcopus [e 1Kb] annis XV, mensibus II, diebus XXI.

739 THEODOSIO AUGUSTO ET RUMORIDO COSS.

[f 1Kb] Carthaginense concilium habitum de Donatistis.

Eudoxiae Arcadii uxoris statua super porphyriticam columnam posita est.

HONORIO VI ET ARISTENETO COSS.

[g 1Kb] Eudoxia uxor Arcadii diem clausit.

STILICONE II ET ANTHEMIO COSS.

Radagaisus in Thuscia multis Gothorum millibus caesis, ducente exercitum Stilicone, superatus et captus est.

[Col. 0590A] ARCADIO VI ET PROBO COSS.

Vandali et Alani Gallias, trajecto Rheno, [h 1Kb] pridie kal. Januarias ingressi.

HONORIO VII ET THEODOSIO II COSS.

Constantinus [i 1Kb] ex infima militia, ob solam speciem nominis, in Britannia tyrannus exoritur, et ad Gallias transit.

BASSO ET PHILIPPO COSS.

Arcadius imperator Constantinopoli moritur.

HONORIUS, cum THEODOSIO fratris filio, XLV Romanorum, regnavit annis XVI.

HONORIO VIII ET THEODOSIO III COSS.

Vandali Hispanias occupaverunt.

Attalus Romae imperator factus, qui mox privatus regno, Gothis [j 1Kb] cohaesit

[Col. 0590B] FLAVIO VARRONE V. C. CONSULE [k 1Kb] .

[l 1Kb] Roma orbis quondam victrix, a Gothis Alarico duce capta, et ob hoc solus fuit Orientalium partium consul, quod in et sequenti anno observatum est.

THEODOSII AUGUSTI IV CONSULATU.

Constantinus [m 1Kb] per Honorii duces Constantium et Ulphulam, apud Arelatense oppidum victus et captus est, cujus filium Constantem in Hispania regnare orsum Gerontius Comes, in Maximum quemdam tyrannidem transferens, interemerat.

HONORIO IX ET THEODOSIO V COSS.

Maximo in Hispania regno ablato, vita est concessa, eo quod modestia humilitasque hominis affectati imperii invidiam non merebatur.

Gothi rege Athaulpho Gallias ingressi.

Eodem tempore Heros vir sanctus, et beati Martini [Col. 0591A] discipulus, cum Arelatensi oppido episcopus praesideret, a populo ipsius civitatis 740 insons, et [a 1Kb] nulli insimulationi obnoxius, pulsus est, inque ejus locum Patroclus ordinatus, amicus et famaliaris Constantii magistri militum, cujus per ipsum gratia quaerebatur. Quae res inter episcopos regionis illius magnarum discordiarum causa fuit.

LUCIANO VIRO CLARISSIMO CONSULE.

Hujus collega in consulatu fuit Heraclianus, qui novarum in Africa rerum reus, et honorem amisit et vitam.

Burgundiones partem Galliae propinquantem Rheno obtinuerunt.

[b 1Kb] Jovinus et Sebastianus fratres in Galliis regno arrepto interempti.

[Col. 0591B] Hac tempestate Pelagius Brito dogma nominis sui contra gratiam Christi, Coelestio et Juliano adjutoribus, exseruit, multosque in suum traxit errorem, praedicans unumquemque ad justitiam voluntate propria regi, tantumque accipere gratiae, quantum meruit: quia Adae peccatum ipsum solum laeserit, nec posteros ejus obstrinxerit; unde et volentibus possibile sit omni carere peccato: omnesque parvulos tam insontes nasci quam primus homo ante praevaricationem fuit, nec ideo baptizandos, ut peccato exuantur, sed ut sacramento adoptionis honorentur.

[c 1Kb] CONSTANTIO V. C. CONSULE.

Attalus Gothorum consilio et praesidio tyrannidem resumit in Galliis.

HONORIO X ET THEODOSIO VI COSS.

[Col. 0591C] Attalus a Gothis ad Hispanias migrantibus neglectus, et praesidio carens, capitur, et Constantio patricio vivus offertur.

Athaulphus a quodam suorum vulneratus interiit, regnumque ejus Wallia, peremptis qui idem cupere intelligebantur, invasit.

THEODOSIO VII ET PALLADIO COSS.

Placidiam Theodosii imperatoris filiam, quam Romae Gothi ceperant, quamque Athaulphus conjugem habuerat, Wallia pacem Honorii expetens reddit, ejusque nuptias Constantius promeretur.

ZOSIMUS, XXXIX Romanae Ecclesiae episcopatum [Col. 0592A] suscipit, [d 1Kb] anno I, mensibus IX, diebus IX. Quo tempore Pelagianis, jam a pontifice Innocentio praedamnatis, Afrorum 741 vigore, et maxime Augustini episcopi [e 1Kb] scientia resistebatur.

HONORIO XI ET CONSTANTIO II COSS.

Honorius [f 1Kb] triumphans Romam ingreditur, praeeunte currum ejus Attalo, quem Liparae vivere exsulem jussit.

HONORIO XII ET THEODOSIO VIII COSS.

Hoc tempore Constantius servus Christi, ex Vicario Romae habitans, et pro gratia Dei devotissime Pelagianis resistens, factione eorumdem multa pertulit, quae illum sanctis confessoribus sociaverunt.

Concilio apud Carthaginem habito [g 1Kb] CCXIV episcoporum, [h 1Kb] ad papam Zosimum synodi decreta perlata [Col. 0592B] sunt: quibus probatis, per totum mundum haeresis Pelagiana damnata est.

Valentinianus Constantii et Placidiae filius nascitur, sexto nonas Julias.

Romanae Ecclesiae XL episcopatum agit BONIFACIUS [i 1Kb] annis III, mensibus VIII, diebus VI.

MONAXIO ET PLINTA COSS.

Hoc tempore fuit tertium schisma, Eulalio Antipapa per Honorium Caesarem ejecto, quod duravit annis duobus.

Constantius patricius pacem firmat cum Wallia, data ei ad habitandum [j 1Kb] secunda Aquitania, et quibusdam civitatibus confinium provinciarum.

THEODOSIO IX ET CONSTANTIO III COSS.

Constantius ab Honorio in consortium regni assumitur.

[Col. 0592C] Hieronymus presbyter moritur [k 1Kb] anno aetatis suae XCI, pridie kal. Octobris.

AGRICOLA ET EUSTATHIO COSS.

Constantius imperator moritur.

HONORIO XIII ET THEODOSIO X COSS.

Hoc tempore exercitus ad Hispanias contra Vandalos missus est, cui Cassinus dux fuit, 742 qui Bonifacium virum bellicis artibus praeclarum, inepto et injurioso imperio, ab expeditionis suae societate avertit. Nam ille periculosum sibi atque indignum ratus eum sequi quem discordem superbientemque [Col. 0593A] expertus esset, celeriter se ad portum urbis, atque inde ad Africam proripuit, idque reipublicae multorum laborum initium fuit.

MARINIANO ET ASCLEPIODOTO COSS.

Placidia Augusta a fratre Honorio pulsa, ad Orientem cum Honorio et Valentiniano filiis proficiscitur.

COELESTINUS, XLI, Romanae Ecclesiae praesidet episcopus annis IX [a 1Kb] .

[b 1Kb] Longobardorum XI regnavit Lamissus meretricis filius annis III.

Honorius moritur, et regnum ejus Joannes occupat connivente, ut putabatur, Castino, qui exercitui magister militum praefuit.

[c 1Kb] THEODOSIUS, XLVI, Romanum imperium tenet annis XXX.

[Col. 0593B] CASTINO ET [d 1Kb] VICTORE COSS.

Theodosius Valentinianum amitae suae filium Caesarem facit, et cum Augusta matre [e 1Kb] sua ad recipiendum occidentale mittit imperium: quo tempore Joannes, dum Africam, quam Bonifacius obtinebat, bello reposcit, ad defensionem sui infirmior factus est.

THEODOSIO XII ET VALENTINIANO [f 1Kb] COSS.

Placidia Augusta, et Valentinianus Caesar mira felicitate Joannem tyrannum opprimunt, et regnum victores recipiunt, data venia Aetio, quod Hunni quos per ipsum Joannes [g 1Kb] acciverat, ejusdem studio ad propria reversi sunt. [h 1Kb] Castinus autem in exsilium actus est: quia videbatur Joannem sine conniventia ipsius regnum non potuisse assumere.

Valentinianus decreto Theodosii Augustus appellatur.

[Col. 0593C] [i 1Kb] Arelas nobile oppidum Galliarum a 743 Gothis multa vi oppugnatum est, donec imminente Aetio non impuniti discederent.

THEODOSIO XII ET VALENTINIANO [j 1Kb] II COSS.

[Col. 0594A] Patroclus Arelatensis episcopus a tribuno quodam barbaro multis vulneribus laniatus occiditur: quod facinus ad occultam jussionem Felicis magistri militum referebatur cujus impulsu [k 1Kb] creditus est etiam Titus diaconus vir sanctus Romae pecunias pauperibus distribuens interemptus.

HIERIO ET ARDABURE COSS.

Bonifacio, cujus potentia gloriaque [l 1Kb] intra Africam augebatur, bellum ad arbitrium Felicis, quia ad Italiam venire [m 1Kb] abnuerat, publico nomine illatum est, ducibus Mavortio, et Galbione, et Sinoce: cujus proditione Mavortius et Galbio, cum Bonifacium obsiderent, interempti sunt: moxque ipse a Bonifacio dolo [n 1Kb] detectus, occisus est.

Exinde gentibus, quae navibus uti nesciebant, dum [Col. 0594B] a concertantibus in auxilium vocantur, mare pervium factum est, bellique contra Bonifacium coepti in Sigisvultum comitem cura translata est.

Gens Vandalorum [o 1Kb] ab Hispania ad Africam transit.

FELICE ET TAURO COSS.

Nestorius Constantinopolitanus episcopus novum Ecclesiis molitur errorem inducere, praedicans Christum ex Maria hominem tantum, [p 1Kb] non etiam Deum natum, eique divinitatem collatam esse pro merito. Cui impietati praecipua Cyrilli Alexandrini episcopi industria, et papae Coelestini repugnat auctoritas.

Pars Galliarum propinqua Rheno, quam Franci possidendam occupaverunt, Aetii comitis armis recepta.

FLORENTIO ET DIONYSIO COSS.

Felice ad patriciam dignitatem provecto, Aetius [Col. 0594C] magister militum factus est [q 1Kb] .

Agricola Pelagianus, Severiani Pelagiani 744 episcopi filius, Ecclesias [r 1Kb] Britanniae dogmatis sui insinuatione corrupit. Sed ad actionem Palladii Diaconi, [Col. 0595A] papa Coelestinus Germanum Antissiodorensem episcopum vice sua mittit, [a 1Kb] et deturbatis haereticis, Britannos ad catholicam fidem dirigit.

THEODOSIO XIII ET VALENTINIANO III COSS.

Aetius Felicem cum uxore sua Padusia, et Grunnitum diaconum, cum eos insidiari sibi praesensisset, interemit.

Augustinus episcopus per omnia excellentissimus moritur V kal. Septembris, libris Juliani [b 1Kb] inter impetum obsidentium Vandalorum, in ipso dierum suorum fine respondens, et gloriose in confessione Christianae gratiae perseverans.

BASSO ET ANTIOCHO COSS.

Congregata apud Ephesum plus ducentorum synodo sacerdotum, Nestorius cum haeresi nominis sui, [Col. 0595B] et cum multis Pelagianis, qui [c 1Kb] cognatum errori suo juvabant dogma, damnatur.

Ad Scotos in Christum credentes ordinatur a papa Coelestino Palladius, et primus episcopus mittitur.

AETIO ET VALERIO COSS.

Romanae Ecclesiae XLII praeficitur episcopus XISTUS, annis VIII, diebus XIX, [d 1Kb] totius Urbis pace et consensione mirabili.

Bonifacius ab Africa ad Italiam [e 1Kb] per Urbem venit, accepta magistri militum dignitate: qui cum sibi resistentem Aetium praelio superasset, paucos post dies morbo exstinctus est.

Aetius vero cum deposita potestate in agro suo degeret, ibique eum [f 1Kb] quidam inimicus ejus repentino incursu opprimere tentasset; profugus ad Urbem, [Col. 0596A] atque illinc ad Dalmatiam, deinde per Pannoniam ad Hunnos pervenit, quorum amicitia auxilioque usus, pacem principum [g 2Kb] et jus interpolatae potestatis obtinuit.

745 THEODOSIO XIV ET MAXIMO COSS.

[h 2Kb] Maxima urbis regiae pars Septentrionalis per tres dies continuos incensa cellapsaque est, mense Augusto.

Joannes Monachus cognomento Cassianus Massiliae insignis et facundus scriptor habetur.

Colliguntur omnes anni usque ad consulatum Theodosii XIV et Maximi.

A XV Tiberii anno et passione Domini, anni CCCCVI.

Ab instauratione templi sub Dario, anni DCCCCLIV.

Ab olympiade prima et Isaia propheta, anni MCCX.

[Col. 0596B] A Salomone et prima aedificatione templi anni MCCCCLXVI.

A Moyse et Cecrope rege Atticae, anni MDCCCCXC.

Ab Abraham et regno Nini et Semiramidis, anni MMCCCCL

A diluvio autem, usque ad Abraham, anni MLXXI.

Ab Adam vero, usque ad diluvium, anni MMCCXLII.

Sunt itaque ab Adam, usque ad tempus supra scriptorum consulum quinquies mille CCCLXII.

ASPARE ET AREOBINDA COSS.

THEODOSIO XV ET VALENTINIANO IV COSS.

Pax facta cum Vandalis, [i 1Kb] data eis ad inhabitandum per Trigetium Africae portione, Hippone III idus Februarii.

Eodem tempore Gundicarium Burgundionum regem [Col. 0597A] intra Gallias habitantem Aetius [a 1Kb] bello obtinuit, pacemque ei supplicanti dedit, qua non diu potitus est. Siquidem illum [b 1Kb] Hunni cum populo atque stirpe sua deleverunt.

ISIDORO ET SENATORE COSS.

Gothi pacis placita perturbant, et pleraque municipia sedibus vicina suis occupant, Narbonensi oppido maxime infesti, quod cum diu obsidione et fame laboraret, per Littorium comitem ab utroque periculo liberatum est. Siquidem per singulos equites binis 746 tritici modiis advectis, strenuissime et hostes in lugam vertit, et civitatem annona [c 1Kb] implevit.

AETIO II ET SIGISVULTO COSS.

Bellum adversus Gothos Hunnis auxiliantibus geritur.

[Col. 0597B] In Africa Geisericus, rex Vandalorum, intra habitationis suae limites volens catholicam fidem Ariana impietate subvertere, quosdam nostrorum episcoporum, [d 1Kb] quorum Possidius, et Novatus, ac Severianus clariores erant, eatenus persecutus est, ut eos privatos jure basilicarum suarum, etiam civitatibus pelleret, cum ipsorum constantia nullis superbissimi regis terroribus cederet.

Valentinianus Augustus ad Theodosium principem Constantinopolim proficiscitur, [e 1Kb] filiamque ejus in matrimonium accipit.

Eodem anno piraticam [f 1Kb] barbarorum foederatorum desertores exercuerunt.

Per idem tempus quatuor Hispani viri, Arcadius, Probus, Paschasius, et [g 1Kb] Eutychius dudum apud [Col. 0597C] Geisericum merito sapientiae et fidelis obsequii chari clarique habebantur; quos rex, ut copulatiores sibi faceret, in Arianam sectam transire praecepit. At illi facinus constantissime respuentes, excitato in rabidissimam iram barbaro, primum proscripti, deinde in exsilium acti, tum atrocissimis cruciati suppliciis; ad postremum diversis mortibus interempti, illustri martyrio mirabiliter occubuerunt.

Puer autem Paulillus nomine, frater Paschasii et Eutychii, pro elegantia formae atque ingenii admodum regi acceptus, cum a professione atque amore catholicae fidei nullis minis deturbari posset, fustibus diu caesus, [h 1Kb] ad infimam servitutem damnatus est: [i 1Kb] ideo, ut apparet, non interfectus, ne de superata saevitia impii regis etiam illa aetas gloriaretur.

[Col. 0598A] THEODOSIO XVI ET FAUSTO COSS.

Hoc quoque anno iidem piratae multas insulas, sed praecipue Siciliam vastavere.

Adversum Gothos in Gallia quaedam prospere gesta.

THEODOSIO XVII ET FESTO COSS.

Littorius [j 1Kb] qui secunda ab Aetio patricio 747 potestate Hunnis auxiliaribus praeerat, dum Actii gloriam superare appetit, dumque aruspicum responsis et daemonum significationibus fidit, pugnam cum Gothis imprudenter conseruit, fecitque intelligi, quantum illa, quae cum eodem periit, manus prodesse potuerit, si potioribus consiliis quam sua temeritate uti maluisset, quando tantam ipse hostibus cladem intulit, ut nisi inconsideranter praelians [Col. 0598B] in captivitatem incidisset, dubitandum foret, cui potius parti victoria ascriberetur.

Hac tempestate Julianus [k 1Kb] Eclanensis jactantissimus Pelagiani erroris assertor, quem dudum amissi episcopatus intemperans cupido agitabat, multimoda arte fallendi correctionis spem praeferens, molitus est in communionem Ecclesiae irrepere. Sed his insidiis Xistus papa diaconi Leonis hortatu vigilanter occurrens, nullum aditum pestiferis conatibus patere permisit: et ita omnes catholicos de rejectione fallacis bestiae gaudere fecit, quasi tunc primum superbissimam haeresim apostolicus gladius detruncasset.

Per idem tempus Vitricus reipublicae nostrae fidelis, et multis documentis bellicis clarus habebatur.

Pax cum Gothis facta, cum eam post ancipitis pugnae [Col. 0598C] lacrymabile experimentum, humilius quam umquam antea poposcissent.

Aetio rebus quae in Galliis componebantur intento, Geisericus, de cujus amicitia nihil metuebatur, XIV kalendas Novembris Carthaginem dolo pacis invadit, omnesque opes ejus, excruciatis diverso tormentorum genere civibus, in jus suum vertit, nec ab Ecclesiarum despoliatione abstinens, quas et sacris vasis exinanitas, et sacerdotum administratione privatas, non jam divini cultus loca, sed suorum jussit esse habitacula; in universum captivi populi ordinem saevus, sed praecipue nobilitati et religioni infensus, ut non discerneretur hominibus magis, an Deo bellum intulisset [l 1Kb] .

[Col. 0599A] Hanc autem captivitatem Carthago subiit anno postquam Roma esse coeperat DLXXXV.

748 VALENTINIANO AUGUSTO V ET ANATHOLIO COSS.

Defuncto Xisto episcopo, XL amplius diebus Romana Ecclesia sine antistite fuit, mirabili pace atque patientia [a 1Kb] praesentiam diaconi Leonis exspectans, quem tunc inter Aetium et Albinum amicitias [b 1Kb] redintegrantem Galliae detinebant. Quasi ideo [c 1Kb] longius esset abductus, ut et electi meritum, et eligentium judicium probaretur. Igitur LEO diaconus legatione publica accitus, et gaudenti patriae praesentatus, XLIII Romanae Ecclesiae episcopus ordinatur.

Geisericus Siciliam graviter affligens, accepto nuntio [d 1Kb] de Sebastiani ab Hispania ad Africam transitu, [Col. 0599B] [e 1Kb] celeriter Carthaginem rediit, ratus periculosum sibi ac suis fore, si vir bellandi peritus recipiendae Carthagini incubuisset. Verum ille amicum se magis quam hostem videri volens, diversa omnia [f 1Kb] apud barbari animum quam praesumpserat reperit: eaque spes causa illi maxima et calamitatis et infelicissimae mortis fuit.

CYRO V. C. CONSULE.

Theodosius imperator bellum contra Vandalos movet [g 1Kb] Areobinda, et Anaxilla, atque Germano ducibus cum magna classe directis: qui longis cunctationibus negotium differentes, Siciliae magis oneri, quam Africae praesidio fuerunt.

DIOSCORO V. C. ET EUDOXIO COSS.

[Col. 0599C] Hunnis Thraciam et Illyricum saeva depopulatione vastantibus, exercitus qui in Sicilia morabatur, ad defensionem orientalium [h 1Kb] partium revertitur.

Cum Geiserico autem a Valentiniano Augusto pax [Col. 0600A] confirmata, et certis spatiis Africa inter utrumque divisa est.

In Geisericum etiam apud suos de successu rerum superbientem, quidam optimates ipsius conspiraverunt. Sed molitione detecta, multis ab eo suppliciis excruciati atque exstincti sunt. Cumque idem audendum etiam ab aliis videretur, multis regis suspicio exitio fuit, ut hac sui cura plus virium perderet, quam si bello superaretur.

MAXIMO II ET [i 1Kb] PATERIO COSS.

749 Hoc tempore plurimos Manichaeos intra Urbem latere [j 1Kb] diligentia papae Leonis innotuit, qui eos de secretis suis erutos, et oculis totius Ecclesiae publicatos, omnes dogmatis sui turpitudines et damnare fecit et prodere; incensis eorum codicibus, [Col. 0600B] quorum magnae moles fuerant interceptae. Quae cura viro sancto divinitus, ut apparuit, inspirata, non solum Romanae urbi, sed etiam universo orbi plurimum profuit. Siquidem confessionibus in Urbe captorum, qui doctores eorum, qui episcopi, quive presbyteri, in quibus provinciis vel civitatibus degerent, patefactum est. Multique Orientalium partium sacerdotes industriam apostolici rectoris imitati sunt.

THEODOSIO XVIII ET ALBINO COSS.

Hoc anno Pascha Domini IX kalendas Maii celebratum est, nec erratum est. Quia in die undecima kalendarum Maiarum dies Passionis fuit. Ob cujus reverentiam natalis urbis Romae sine circensibus transiit.

[Col. 0600C] Attila rex Hunnorum Bledam fratrem et consortem in regno suum perimit, ejusque populos sibi parere compellit.

VALENTINIANO VI ET [k 2Kb] NOMO COSS.

[Col. 0601A] AETIO III ET SYMMACHO.

[a 1Kb] CALLEPIO ET ARDABURE.

[Eutyches haeresiarches Constantinopolitis presbyter, fretus Theodosii Augusti amicitia, conatus est non perfectum hominem in Christo asserere. Contra quem Flavianus ejusdem urbis episcopus suscipiens . . . ., cum sacerdotibus suis damnatus est, auctore Dioscoro Alexandrinae urbis episcopo. Contra quem papa Urbis Leo misit episcopum, presbyterum, et diaconum. Qui injuriam passi, Flavianum nuntiant in defensione catholica per injurias gravissimas defecisse.

POSTHUMIANO ET ZENONE.

Theodosius imperator pro defensione Euthychetis Leonem papam Urbis ad se vocat: qui dum ire vellet, [Col. 0601B] a populo prohibitus, 750 presbyteros et diacones direxit.

[b 1Kb] ASTURIO ET PROTOGENE.

Iterum vocati catholici audiendi.]

Hoc tempore Eutychiana haeresis exorta est, auctore Eutyche quodam presbytero, qui apud Constantinopolim monasterio celeberrimo praesidebat, praedicans Jesum Christum Dominum nostrum, beatae Mariae Virginis Filium, nihil maternae habuisse substantiae, sed sub specie hominis solam in eo Verbi Dei fuisse naturam. Ob quam impietatem a Flaviano ejusdem urbis episcopo, quia corrigi noluit, condemnatus est. Sed fidens amicitia regia et aulicorum favore, ab universali synodo se poposcit audiri: annuente imperatore Theodosio, qui ob hujus [Col. 0601C] causae retractationem omnes episcopos jussit Ephesum convenire.

In quo concilio Dioscorus Alexandrinus episcopus primatum sibi vindicans, absoluto Eutyche, in Flavianum episcopum Constantinopolitanum damnationis [Col. 0602A] sententiam tulit: reclamante Hilario diacono Ecclesiae Romanae, qui vice sancti Leonis papae, cum Julio episcopo Puteolano a sede Apostolica fuerat destinatus [c 1Kb] . Nam cum omnes episcopi in concilio constituti, vi et metu comitum, vel militum, quos Dioscoro Alexandrinae urbis episcopo attribuerat imperator, compellerentur huic haeresi accommodare consensum; memoratus diaconus inter tot vitae pericula constitutus, voce contradictionis emissa, cum in ejus propter hoc perniciem saeviretur; relictis illic omnibus suis, latenter abscessit, ut praefato papae, vel caeteris Italiae sacerdotibus, qualiter ibi catholica fides fuerat violata, sua delatione promeret.

Sanctus vero Flavianus, inter manus eorum, a [Col. 0602B] quibus in exsilium ducebatur, glorioso ad Christum fine transivit.

VALENTINIANO VII ET A VIENO.

Praevalente iterum papa Leone, diriguntur ad Orientem [d 1Kb] presbyteri et diacones, ad 751 haeresim confutandam. Et eodem anno defecit Theodosius Augustus. [e 1Kb]

Theodosio imperatore diem functo, et Chrysaphio praeposito, qui amicitia principis male usus fuerat, interempto; MARCIANUS consensione totius exercitus suscepit regnum, vir gravissimus, et non solum reipublicae, sed etiam Ecclesiae pernecessarius.

Hujus edictis apostolicae sedis auctoritatem secutis, synodus Ephesina damnatus, et apud Chalcedonem celebrari concilium episcopale decernitur: ut [Col. 0602C] correctis venia mederetur, et pertinaces cum haeresi depellerentur.

Placidia defuncta est V kalendas Decembris.

MARCIANO AUGUSTO ET FLAVIO ADELPHIO.

[f 1Kb] Attila post necem fratris, auctus opibus interempti, [Col. 0603A] multa vicinarum sibi gentium millia cogit in belLum, quod Gothis tantum se inferre, tamquam custos Romanae amicitiae denuntiabat. Sed cum transito Rheno saevissimos ejus impetus multae Gallicanae urbes experirentur, cito et nostris et Gothis placuit, ut furori superborum hostium consociatis exercitibus repugnaretur. Tantaque Aetii patricii providentia fuit, ut raptim congregatis undique bellatoribus viris, adversae multitudini non impar occurreret. In quo conflictu, quamvis neutris cedentibus, inaestimabiles strages commorientium factae sint, Chunnos tamen eo constat victos fuisse, quod amissa praeliandi fiducia, qui super fuerant ad propria reverterunt.

[a 1Kb] HERCULANO ET SPORATIO.

Attila redintegratis viribus quas in Gallia amiserat, [Col. 0603B] Italiam ingredi per Pannonias intendit, nihil duce nostro Aetio secundum prioris belli opera prospiciente; ita ut ne clusuris quidem Alpium, quibus hostes prohiberi poterant, uteretur: hoc solum spei suis superesse existimans, si ab omni Italia cum imperatore discederet. Sed cum hoc plenum dedecoris et periculi videretur, continuit verecundia metum, et tot nobilium provinciarum latissima eversione credita est saevitia et cupiditas hostilis expleta: nihilque inter omnia consilia principis ac senatus, populique Romani salubrius visum est, quam ut per legatos pax truculentissimi regis expeteretur.

752 Suscepit hoc negotium cum viro consulari Avieno, et viro praefectorio Trigetio beatissimus papa Leo auxilio Dei fretus, quem sciret numquam piorum [Col. 0603C] laboribus defuisse. Nec aliud secutum est quam praesumpserat fides. Nam tota legatione dignanter accepta, ita summi sacerdotis praesentia rex gavisus est, ut et bello abstineri praeciperet, et ultra Danubium promissa pace discederet.

[b 1Kb] OPILIONE V. C. CONSULE.

Synodus Chalcedonensis peracta, Eutyche Dioscoroque damnatis: omnes autem qui se ab eis retraxerunt, in communionem recepti, confirmata universaliter fide, quae de incarnatione Verbi secundum Evangelicam et Apostolicam doctrinam per sanctum papam Leonem praedicabatur.

[Col. 0604A] Attila in sedibus suis mortuo, magna primum inter filios ipsius certamina de obtimendo regno exorta sunt: deinde aliquot gentium, quae Chunnis parebant, defectus secuti, causas et occasiones bellis dederunt, quibus ferocissimi populi mutuis incursibus contererentur.

Apud Gothos intra Gallias consistentes, inter filios Theodorici regis, quorum Thorismodus maximus natu patri successerat, orta dissensio est. Et cum rex ea moliretur, quae et Romanae paci, et Gothicae adversarentur quieti, a germanis suis, quia noxiis dispositionibus irrevocabiliter instaret, occisus est.

AETIO ET STUDIO.

[c 1Kb] Inter Valentinianum Augustum et Aetium patricium, [Col. 0604B] post promissae invicem fidei sacramenta, post pactum de conjunctione filiorum, dirae inimicitiae convaluerunt, et unde fuit gratia charitatis augenda, inde exarsit fomes odiorum, incentore (ut creditum est) Heraclio spadone, qui ita sibi imperatoris animum insincero famulatu astrinxerat, ut eum facile in quae vellet impelleret.

Cum ergo Heraclius sinistra omnia imperatori de Aetio persuaderet, hoc unum creditum est saluti principis profuturum, si inimici molitiones suo opere praeoccupasset. Unde Aetius, dum placita instantius repetit, et causam filii commotius agit, imperatoris manu et circumstantium gladiis crudeliter confectus est: Boethio praefecto praetorio simul 753 perempto, qui eidem multa amicitia copulabatur [d 1Kb] .

[Col. 0604C] VALENTINIANO VIII ET ANTHEMIO.

Mortem Aetii mors Valentiani non longo post tempore consecuta est, tam imprudenter non declinata, ut interfector Aetii amicos armigerosque ejus sibimet consociaret. Qui concepti facinoris opportunitatem dissimulanter aucupantes, egressum extra Urbem principem, et ludo gestationis intentum, inopinatis ictibus confoderunt; Heraclio simul, ut erat proximus, interempto, et nullo ex multitudine regia ad ultionem fanti sceleris accenso.

[e 1Kb] Ut autem hoc parricidium perpetratum est, MAXIMUS, [Col. 0605A] vir gemini consulatus et patriciae dignitatis, sumpsit imperium. Qui cum periclinanti reipublicae per omnia profuturus crederetur, non sero documento quid animi haberet probavit: si quidem interfectores Valentiniani, non solum non plecterit, sed etiam in amicitiam receperit, uxoremque ejus Augustam, amissionem viri lugere prohibitam, intra paucissimos dies in conjugium suum transire coegerit.

Sed hac incontinentia non diu potitus est. Nam post alterum mensem, nuntiato ex Africa Geiserici regis adventu, [a 1Kb] multisque nobilibus ac popularibus ex Urbe fugientibus, cum ipse quoque, data cunctis abeundi licentia, trepide vellet abscedere, septuagesimo septimo adepti imperii die a famulis regiis 754 dilaniatus est, et membratim dejectus in Tiberim, [Col. 0605B] sepultura quoque caruit.

Post hunc Maximi exitum, confestim secuta est multis digna lacrymis Romana captivitas, et Urbem omni praesidio vacuam Gensericus obtinuit, occurrente sibi extra portas sancto Leone episcopo, cujus [Col. 0606A] supplicatio ita eum Deo agente fenivit, ut cum omnia potestatis ipsius essent, tradita sibi civitate, ab igne tamen et caede atque suppliciis abstineretur.

Per quatuordecim igitur dies, secura et libera secutatione, omnibus opibus suis Roma vacuata est, multaque millia captivorum, prout quique, aut aetate, aut arte placuerunt, cum regina et filiabus ejus Carthaginem abducta sunt.

Eodem anno Pascha Dominicum die VIII kalendas Maii celebratum est, pertinaci intentione Alexandrini episcopi, cui omnes Orientales consentiendum putaverunt: quamvis sanctus papa Leo XV kalendas Maii potius observandum protestaretur. [b 2Kb] Exstant ejusdem papae epistolae ad clementissimum principem Marcianum datae, quibus ratio veritatis sollicitatae evidenter patefacta est; et quibus Ecclesia catholica [Col. 0606B] instrui potest quod haec persuasio studio unitatis et pacis tolerata sit potius quam probata, numquam deinceps imitanda: ut quae exitialem attulit offensionem, omnem in perpetuum perdat auctoritatem.




[Col. 0605]
APPENDICULA AD CHRONICUM S. PROSPERI AQUITANI. (C)





[NOTA.]

755 Cum in codice quem Augustanum vocamus, Pithaeus vero sub Ulriciani titulo citavit in notis suis ad Chronicum Eusebii, etc., subjiciantur quaedam quae leguntur etiam in ms. Colbertinae Bibliothecae 240, et illa limites excedant Prosperiano Chronico a Gennadio assignatos in Catalogo, cap. 84, de Prospero, de quibus fusius dicta in admonitione consules, si vacat; illa nos hic, charactere tamen inferiori, excudi debere credidimus. In quibus regni Vandalorum, post captam ab iis Romam, status per annos non paucos repraesentatur. Quibus tamen in iisdem libris praefiguntur tres consulatus, qui Valentiniani VIII ultimum cum morte consulatum exceperunt.

[Col. 0605C] VARANE ET JOHANNE.

CONSTANTINO ET RUFO.

ARDABURE ET MAXIMIANO.

Post consulatum Theodosii XVII et Festi, Geisericus Vandalorum rex Carthaginem ingressus est, [Col. 0605D] die XIV kalendarum Novembrium. [a 1Kb] Qui rexit eamdem Africam civitatem annis XXXVIII, mensibus III, diebus VI.

Post hunc regnavit Hunerix, filius ejus, annis VII, mensibus X, [b 1Kb] diebus XVIII. Qui in fine anni VII regni sui catholicae Ecclesiae persecutionem fecit, omnesque Ecclesias clausit, et cunctos Domini catholicos sacerdotes, cum Eugenio Carthaginensi episcopo [Col. 0606C] exsilio relegavit. Qui Dei judicio scatens vermibus vitam finivit.

Post eum regnavit [c 1Kb] Guntamundus Gentunis ejusdem Hunerici regis fratris filius annos XI, menses IX, dies XI. Qui tertio anno regni sui coemeterium [Col. 0606D] sancti martyris Agilei apud Carthaginem catholicis dare praecipit, 756 Eugenio Carthaginensi episcopo, ab eodem jam de exsilio revocato. Decimo autem anno regni sui, Ecclesias catholicorum aperuit, et omnes Dei Sacerdotes, petente Eugenio Carthaginensi episcopo, de exsilio revocavit. Quae Ecclesiae fuerunt clausae annos XI, menses VI, dies V, hoc est, ab octavo anno Hunerici, id est, ex die VII idus Februarii, [Col. 0607A] usque in decimum annum regis Guntamundi, in diem IV idus Augusti. In quo completi sunt supradicti [a 1Kb] anni X, menses VI, dies V. Qui memoratus Guntamundus rex postmodum vixit annos II, menses I.

Post quem regnavit Trasamundus Gentunis filius annos XXVI, menses VIII, dies IV.

Ab exordio ergo imperii Aviti, usque ad annum XXVII Trasamundi [b 1Kb] . . . . XVIII. A XIV anno autem imperii et morte Valentis, usque in annum [c 1Kb] XXV Trasamundi, anni sunt CXVIII.

Post quem regnavit Hildrix, filius Hunerici, annos [Col. 0607B] VIII, dies VIII. Qui in exordio regni sui Bonifacium [Col. 0608A] episcopum apud Carthaginem in Ecclesia sancti Agilei ordinari praecepit, et omnibus catholicis libertatem restituit.

Quo regnante, assumpta tyrannide Geilamer regnum ejus invadit, in quo [d 1Kb] sedit annos III, menses III. Qui tanta homicidia scelestus commisit, ut nec suis parentibus parceret.

Fiunt ergo ab exordio [e 1Kb] regis Geiserici, usque ad exitum Vandalorum, anni XCIII, menses X, dies XI. Ab interitu vero Valentis in XIV anno regni ejus, usque ad supra dictum tempus, anni CLIV. Collecta ergo omnium summa annorum ab Adam usque ad [Col. 0608B] Vandalorum perditionem fiunt anni VMDCCXXXIII.




SANCTI PROSPERI AQUITANI OPERUM OMNIUM PARS SECUNDA, CONTINENS S. PATRIS OPERA INCERTAE AUCTORITATIS.



[CONFESSIO.]




[Col. 0607]
ADMONITIO DE OPUSCULO SEQUENTI.

De hoc opusculo, quod primo editum est a Sirmondo sub nomine Confessionis Prosperi Aquitani, quod habetur etiam in ms. Joliensi inter caetera S. Prosperi opera, hoc censet saepe laudatus a nobis Josephus Antelmius presbyter et canonicus Forojuliensis, in eo libro cui titulum fecit: De veris operibus SS. PP. Leonis Magni et Prosperi Aquitani Dissertationes criticae, Dissertatione septima, quae est, De suppositis S. Prospero scriptis et tractatibus pag. 370. »Quod superest, praeter ista Opera Prospero supposita, alia non animadverti alicujus nominis ac celebritatis, quae sub ejus nomine circumferantur. Exstat quidem Confessio Tironis Prosperi, quam primum Jac. Sirmondus publicavit anno 1619, ex Bibliotheca Vaticana, post Eugenii et Dracontii carmina; at in qua vix aliquid deprehendere licet Prosperi stylo satis simile, aut ejus famae valde consentaneum, pro qua illi asserenda multum sollicitudinis impendi debeat.« Qua in re Antelmio omnino assentitur celeberrimus doctissimusque auctor Bibliothecae novae Scriptorum Ecclesiasticorum, parte secunda tomi tertii, qui est de Scriptoribus quinti Ecclesiae saeculi, pag. 451, De Prospero, ubi illam Confessionem vocat, Opus nullius momenti, et tanto Patre indignum. Alius tamen vir ecclesiasticorum monumentorum peritissimus scriptor, de hac opella paulo meliora sentiens, satis eleganter scriptum opus judicat, ut magno Prospero tribuatur: nec tamen aliquid certi hac in re statuens, cum libelli sequentis auctoritatem non audeat penitus rejicere, nec illum vult etiam pro indubitato Prosperi nostri fetu admittere. In tam diverso sapientissimorum criticorum judicio, multo minus licuit nobis quidquam, quasi pro indubitato, decernere, sed cautius fore visum est si hanc elucubrationem dubiis Prosperi operibus, non tamen certo suppositis, accenseremus.




[Col. 0607]
CONFESSIO Quae dicitur S. PROSPERI AQUITANI. (C,G,S)

[Col. 0607C] 769 Nato mihi quondam sub lege peccati, et transfusa in ne a parentibus [a 1Kb] ordinaria mortis conditione captivo; ne longo ferocis Domini jure detinerer, inter ipsa me vitae initia, misericors et miserator Domine, liberasti. Ante inveni tyrranicidam, [b 1Kb] quam experirer tyrranum: et prius adeptus [Col. 0608C] sum redemptionem, quam intelligerem servitutem. Querantur qui volunt de salutis suae celeritate; ad excusationem violatae regenerationis, rudem aetatem et imprudentes causentur annos: mihi semper adorabitur velox dignatio, et [c 1Kb] properata clementia. Nam velut ignaro mihi hoc unum profuisse intelligo, [Col. 0609A] quod licet ego a donis tuis recesserim, in me tamen tua dona manserunt. Renatus itaque in Christo Jesu per Spiritum sanctum tuum, haeres ascriptus, filius nuncupatus, nihil minus quam senior frater accepi. Quin etiam remisso legalis observantiae onere, initiatus a gratia, non de Jacob, sed de Esau, Israel tuus factus sum. Felix profecto, si acceptam substantiam, non dicam multiplicatam, sed integram, vel otiosa innocentia, si non operante servassem. Sed, heu me miserum! relicta Patris domo, abii in voluntarium desertor exsilium; et duce vitiorum omnium multitudine, intima quaeque Aegypti per spatiosorum itinerum proclivia deceptus intravi. Illic attrita decoris stola, et nobilitatis veste corrupta, inopem me, et paternorum decoctorem [Col. 0609B] bonorum, subdoli comites, infideles amici, sub hasta mortis et auctione peccati cupidissimis licitatoribus vendiderunt. Sub quorum longo et gravi confectus imperio, in Babyloniorum etiam jura transivi. Ibi cum per innumeras saevissimarum dominationum vicissitudines, non [a 1Kb] subjectione corporis, sed animae sudore servirem, et dignis confusus officiis, 770 pejore quotidie status mei conditione turbarer; subtraxi me, quantum ab instantibus dominis licuit, in occultum spiritus cordisque secretum: et apprehenso cujusdam sanctarum Scripturarum volumine, quid mihi adhuc spei superesset inspexi: ac multo perfusus imbre lacrymarum, Quousque, [Col. 0610A] inquam, dominabuntur mihi qui me oderunt? Quamdiu inimicis meis serviam? Istis quidem ipse me dedi, et per lethiferas voluptates pretium meae perditionis accepi: sed pacisci de me meo jure non potui; habebam enim dominum, et meus non eram. Scio enim me ejus redemptum sanguine, cui coelestia, et terrena, et inferna subjecta sunt. Quid istis mecum est, quorum commercium mors est? Revertar ad eum qui me emit ad vitam. Ac ne me revertendi moretur facultas, quia in medio gentis alienae sum, et regni sui limites barbarus dispositis [b 1Kb] servat excubiis; bene est, quod redemptorem meum tenentem omnia, loca non tenent. Praesens coelis, inferis adest, totus in abyssis est, totus in terris: non itinere adeundus, non navigatione quaerendus [Col. 0610B] est. Ipsum in Jerusalem reliquimus, ipsum in Aegypto praetermisimus, ipsum inter Babylonios non videmus. Sed quaeramus, et apparebit; pulsemus, et aperiet; petamus, et tribuet. Verum, heu me miserum! erubesco quia nudus sum, et nihil habens quo membrorum meorum inhonesta circum tegam; obscoenae egestatis dedecore confundor: tum quo ore, quave conscientia, tantae familiae oculos et tanti Patris subibo conspectum? quasi vero tolerabilius judicium sit accusatis quam confessis, reis contumacibus quam supplicibus, exhibitis quam reversis. Habeat quantaslibet crucis ignominia [c 1Kb] poenitentias, levior erit ignis verecundiae quam gehennae.



[POEMA]




[Col. 0609]
ADMONITIO DE POEMATE CONJUGIS AD UXOREM.

Carmen Anacreonticon ad uxorem, quo ipsius auctor uxorem suam hortatur ut se totam Deo dedicet, non quidem inter subdititia falsoque titulo ascripta Prospero, sed nec inter certa et indubitata ejus opera censeri posse jam ab aliis est animadversum. Unde dubiis accenseri debere judicavimus. Est certe vere dubitandi locus an sit Prosperi. Nam Rosweydus, vir eruditionis non vulgaris, Prospero, sub cujus nomine legebatur alias, opus istud abjudicavit, et S. Paulino Nolano, in ejus Operam recensione, ascripsit, cognita utique causa, ut videtur. Sed refragatur omnino doctus juxta atque accuratus ejusdem Paulini Operum novissimus editor et scholiastes tom. II, Dissert. 6, ubi etsi fateatur hoc carmen ad stylum Paulini Nolani et sermonem in pluribus poematum locis satis accedere, lectore in judicem assumpto, tamen asserere non dubitat poema istud, licet egregium et jucundissimum, aliis tamen Paulini carminibus suavius et liberius fluere. Tum haec subjungit: »At quod istud carmen Paulino potest abjudicare, illud nempe est, quod universum orbem in ea generali eversione rerum et perturbatione describit quam expertum est anno 407 Occidentis imperium. Verum Paulino tunc temporis non necesse fuit ut se et uxorem ad Christianam vitam hortaretur, et designaret quomodo facultatibus suis uterentur. Arbogastus maximas in Occidente turbas fecit, cum anno 392, 15 Maii die, juniorem Valentinianum strangulari jussit, et diadema Eugenio imposuit. At illud carmen hoc non adumbrat.« Hactenus Paulini illustrator, qui quidem apposite observat quibus temporibus imperium Romanum tantis infestationibus premebatur et agitabatur, necesse non fuisse Paulino Therasiam sanctissimam conjugem ad similia adhortari, cum illa dudum ut sponsi imitatrix Christianae perfectionis iter fuisset ingressa, nisi forte et currentem quandoque monere non inutile quis dixerit.

Hinc etiam prohiberi se testatur idem auctor ne carmen illud Paulino assignet, quod, inquit, in quatuor mss. codicibus Prospero tribuatur, in nullis Paulino, cujus historiae prorsus non respondet. Quod certe tam grave est, ut Paulini fetum agnoscere in illo non audeat. Quo postremo quatuor mss. non a se visorum testimonio Antelmius in Dissertat. 9 in Opera Leonis et Prosperi quintum adjungit quem prae manibus habuit optimae notae ante annos 800, ut judicabat, exaratum, quem ex Massiliensi civitate, ubi clarior et charior Prosperi memoria. in Aquensem, quo tum degebat, transmissum et in amplissimi senatoris Thomassini bibliotheca asservatum, sibi illuc advenienti manere non potuisse incognitum testatur: verum ab hujus copiosae bibliothecae possessore cum multis et prae multis, inter plura adjumenta, dicit a se susceptum. Porro talis codex nonnisi Prosperi epigrammata continebat, quibus sententiae ab eo excerptae praeponuntur. In hoc post epigrammata 97 de cohibenda ira, etc., hoc versu desinens,

Crescere non cupiens perdit adepta tepens,
immediate subjungitur, metrum Anacreonticon, ab his verbis Age jam precor mearum, ad haec, Quibus occupare animas fuit voluptas. Atque hic expliciunt versus, simulque cum pagina et codex totus cum his verbis, Finit liber. Desiderantur itaque in hoc codice quae ab aliis exhibentur hexametra pentametris intermixta, iambis istis cohaerenti conceptuum serie ingeniose illigata. Quae consuetudo non extranea est Prospero, qui carmen de Ingratis omnium celeberrimum duplici versuum serie variasse agnoscitur; aliter enim in prologo quam in poemate cecinit.

[Col. 0611] Quae porro Paulini historiae prorsus non respondere videntur viro docto, rerum temporumque circumstantiae carmine de quo hic agitur descriptae, Prosperi personae congruentius forsan aptarentur: quippe quem sub exitum quarti saeculi et consequentis initium Christianae pietatis studia magis afficere primum potuerunt, suam ut conjugem (si tamen conjugatus vixit aliquando) ad pares ausus tam suavium consiliorum incitamentis stimularit.

Ad id etiam facit Bedae in fine libri de Arte metrica testificatio, qui carmen istud Tironi Prospero diserte ascribit. »Metrum Anacreonticum, inquit, quo usus est Prosper Tiro in principio exhortationis ad conjugem, ita dicens: Age jam precor, etc.«

Sed (si praefato critico doctissimo creditur) nec omnino carent Prosperianis lineamentis haec carmina; et castissimis Prosperi sensibus plena sunt, ejusque veros affectus sincere reddunt, et locutiones non raro eosdem exhibent. Nec tamen ille, quantumvis aveat quaecumque potest cum aliquo fundamento Prospero vindicare Opera, quid certi de tali carmine audet statuere, post quasi cohibitum repressumque circa illud aliorum judicium, animique etiamnum pendere se fatetur: nam etsi hinc paulo comptius et elegantius agnoscatur quam reliqua poetice scripta Prosperi, inde retinet aetatis circumstantia qua elucubrari debuit. Cum enim conversionis initio digestum esse pateat, et minus tunc erat coelestibus assuefactus atque distentus Aquitanus noster, ita magis juvenilis ejus animus arti et concinnitati studens hanc elegantiam affectare potuit, quam maturior sanctiorque factus postea respuerit vel neglexerit. Quibus perpensis, dum meliora ab aliis otiosius rem totam librantibus opperitur, judicio suspensus manet et indeterminatus. Post hanc eruditorum fluctuationem, quid securius nobis et ab omni temeritatis nota magis alienum erit, quam si hoc opus nec inter veros, nec inter spurios suppositosque Prosperi fetus, sed inter dubios exhibeamus.




[Col. 0611]
POEMA CONJUGIS AD UXOREM. Uxorem hortatur ut totam se Deo dedicet. (C,G)


[Col. 0611A] [2Kb] 773 Age jam precor mearum
         Comes irremota rerum,
         Trepidam brevemque vitam
         Domino Deo dicemus.
[5]          Celeri vides rotatu
         Rapidos dies meare,
         Fragilisque membra mundi
         Minui, perire, labi.
         Fugit omne quod tenemus;
[10]          Neque fluxa habent recursum:
         Cupidas vagasque mentes
         Specie trahunt inani.
         Ubi nunc imago rerum?
         Ubi sunt opes potentum
[15]          Quibus occupare captas
         [Col. 0611B] Animas fuit voluntas?
Qui centum quondam terram vertebat aratris,
   775 Aestuat ut geminos possit habere boves.
Vectus magnificas carpentis saepe per urbes,
[20]       Rus vacuum fessis aeger adit pedibus.
Ille decem celsis sulcans maria ante carinis,
      Nunc lembum exiguum scandit, et ipse regit.
Non idem status est agris, non urbibus ullis.
      Omniaque in finem praecipitata ruunt.
[25] Ferro, peste, fame, vinclis, algore, calore,
   [Col. 0612A] Mille modis miseros mors rapit una homines.
Undique bella fremunt, omnes furor excitat, armis
   Incumbunt reges regibus innumeris.
Impia confuso saevit discordia mundo,
[30]    Pax abiit terris, ultima quaeque vides.
Et si concluso superessent tempora saeclo,
   Aut posset longos mundus habere dies;
Nos tamen occasum nostrum observare deceret,
   Et finem vitae quemque videre suae.
[35] Nam mihi quid prodest, quod longo flumina cursu
   Semper inexhaustis prona feruntur aquis?
Multa quod annosae vicerunt saecula silvae,
   [Col. 0612B] Quodque suis durant florea rura locis?
Ista manent, nostri sed non mansere parentes:
[40]    Exigui vitam temporis hospes ago.
Non ergo sumus hic ne quidquam in saecula nati,
   Quae pereunt nobis, et quibus occidimus:
Sed vitam aeternam vita ut mereamur in ista,
   Et subeat requies longa labore brevi.
[45] Et tamen iste labor sit forte rebellibus asper,
   Ac rigidas leges effera corda putent:
[Col. 0613A] [3Kb] Non tamen haec gravis est mansueto sarcina dorso,
   Nec laedit blandum mitia colla jugum.
Tota mente Deus, tota vi cordis amari
[50]    Praecipitur: vigeat cura secunda hominis.
Quod sibi quis nolit fieri, non inferat ulli,
   Vindictam laesus nesciat exigere.
Contentus modicis, vitet sublimis haberi;
   Sperni non timeat, spernere non libeat.
[55] Parcus, vera loquens, et mente et corpore castus,
   Insontem vitam pacis amator agat.
De proprio cunctis, quos cernit egere, benignus,
   Non sua non cupiat, quae sua sunt tribuat.
[Col. 0613B] Quid, rogo, mandatis durum censetur in istis?
[60]    Aut quid erit quod non possit obire fides?
Qui credunt sacros verum cecinisse prophetas,
777 Et qui non dubitant verba manere Dei,
Qui Christum passum poenas crucis, ultima mortis;
   In toto excelsi Patris honore vident,
[65] Quique ipsum multa cum majestate tremendum
   Exspectant pingui lampade pervigiles,
His sordent terrena, patent coelestia, nec se
   Captivos servos temporis hujus agunt.
Non illos fallax cepit sapientia mundi,
[70]    Nec curas steriles inseruere polis.
Imperia et fasces, indocti munera vulgi,
   Quasque orbis scelerum semina fecit opes,
[Col. 0613C] Calcarunt, sancta coelum ambitione petentes,
   Suffragiis Christi, et plausibus angelicis.
[75] Nec labor hos durus vincit, nec blanda voluptas.
   Quaerere nil cupiunt, perdere nil metuunt.
Omnia non Christi qui Christi est odit, in illo
   Se statuens, in se qui gerere optat eum.
Ille Deus rerum, coeli terraeque creator,
[80]    [Col. 0614A] Me propter sacra Virgine natus homo est.
Flagris dorsa, alapis maxillas, ora salivis,
   Praebuit, et figi se cruce non renuit.
Non ut tanta Deo quidquam patientia ferret,
   Cujus nec crescunt, nec minuuntur opes:
[85] Sed quod erat vitiatum in me, ut superaret in illo,
   Factus sum Christi corporis, ille mei.
Me gessit moriens, me victa morte resurgens,
   Et secum ad Patrem me super astra tulit.
Quidnam igitur tanta pro spe tolerare recusem?
[90]    Aut quid erit quod me separet a Domino?
Ignem adhibe, rimare manu mea viscera, tortor:
   Effugient poenas membra soluta tuas.
Carcere si caeco claudar, nectarque catenis,
   Liber in excessu mentis adhibo Deum.
[95] [Col. 0614B] Si mucrone paret cervicem abscindere lictor,
   Impavidum inveniet: mors cita, poena brevis.
Non metuo exsilium, mundus domus omnibus una est.
   Sperno famem, Domini fit mihi sermo cibus.
Nec tamen ista mihi de me fiducia surgit,
[100]    Tu das, Christe, loqui, tuque pati tribuis.
In nobis nihil audemus, sed fidimus in te,
   Quos pugnare jubes, et superare facis.
Spes igitur mea sola Deus: quem credere vita est,
   779 Qui patriae civem me dedit alterius.
[105] Sorte patrum occiduum jussus transcurrere mundum,
   Sub Christi sacris advena miles eo:
Nec dubius me jure brevi terrena tenere,
   [Col. 0614C] Sic utar propriis, ceu mea non mea sint.
Non mirabor opes, nullos sectabor honores,
[110]    Pauperiem, Christo divite, non metuam.
Qua stetero adversis, hac utar mente secundis:
   Nec mala me vincent, nec bona me capient.
Semper agam grates Christo, dabo semper honorem:
   [Col. 0615A] [1Kb] Laus Domini semper vivet in ore meo.
[115] Tu modo, fida comes, mecum isti accingere pugnae,
   Quam Deus infirmo praebuit auxilium.
Sollicita elatum cohibe, solare dolentem:
   Exemplum vitae simus uterque piae.
[Col. 0616A] Custos esto tui custodis, mutua redde,
[120]    Erige labentem, surge levantis ope.
Ut caro non eadem tantum, sed mens quoque nobis
   Una sit, atque duos spiritus unus alat.



[CARMEN DE PROVIDENTIA DIVINA.]




[Col. 0615]
ADMONITIO IN CARMEN DE PROVIDENTIA DIVINA.

Ut carmen de Providentia divina genuinis Operibus sancti Prosperi Aquitani sine scrupulo non accenseatur, nec tamen statim inter supposita numeretur, suadent diversa eruditorum de eo judicia. Etsi enim primo sub sancti Prosperi Aquitani nomine prodierit in editione Lugdunensi anno 1539, diu est tamen cum ab aliis Operam sancti Prosperi editoribus cum hac cautione editum est, ut sedulo observaretur Prosperi non videri carmen hoc, sed cujuspiam haud integre gratiam Christi explicantis. Id enimvero notatum legimus in editionibus antiquis. Lovaniensi anno 1565 studio Joannis Sotelli collegii minoris theologorum Lovaniensium alumni procurata; tum in Duacensi anno 1576, curis Joannis Olivarii perfecta, quam Coloniensis anni 1630 et aliae subsequentes de verbo ad verbum sunt imitatae. In illa autem Duacensi editione doctissimus editor, in epistola ad lectorem, cum catalogum contexit Operum a se emendatorum et in lucem emittendorum, ac de singulis judicium suum paucis profert, de hoc quem in manibus habemus sic pronuntiat: »Carmen (inquit) de Providentia Dei a D. Prosperi Operibus removendum duximus, quia Pelagianae doctrinae est, cui Prosper infestissimus fuit. Docet enim optimum quemque non plus gratiae accipere quam pessimum; sanctos patres ex lege naturae bonos fuisse; a voluntate nostra praeveniri auxilium Dei, et alia multa errore Pelagii consona, quae divo Prospero numquam placuerunt. Nec novum est (subdit ille) magnorum virorum scriptis opera quaedam haereticorum inseri: cum inter libros Hieronymo ascriptos reperiamus et epistolam Pellagii ad Demetriadem, et Commentarios breves in omnes Epistolas Pauli, excepta ea quae est ad Hebraeos; similiter epistolam Coelestii ad parentem de scientia divinae legis: item epistolam de duobus filiis frugi et luxurioso, non illam quae est ad Damasum, sed quae incipit, Omnium quidem de Scripturis, etc., et alia multa, quae non sunt hoc loco recensenda Ad quem modum etiam inter Augustini Opera irrepsit liber Quaestionum veteris et novi Testamenti, qui inter caetera asserit Melchisedech esse Spiritum sanctum, sacerdotemque summum: quam ob rem merito est a divo Hieronymo in epistola ad Evagrium rejectus. Eodem errore (pergit ille) inscribitur liber Gennadii de Ecclesiasticis Dogmatibus Augustino; cui, quoniam non satis catholicus est, studiosus quispiam ex epistola prima Coelestini et concilio Arausicano secundo aliquot capitula subjecit, nempe 22, 29 et sequentia. Quae licet ejusdem libri esse videantur, tamen in nonnullis exemplaribus tam impressis quam scriptis omissa inveniuntur, sicque capiti vigesimo primo libri ejusdem ex professo repugnant, ut aliquantulum consideranti satis statim eluceat, non nisi ad ejus redargutionem esse annexa. Quo consilio (concludit ille) et carmen de Providentia adjunctum videtur carmini de Ingratis, ne cum esset perniciosum, suo careret antidoto, si sejunctim legeretur.« Haec ille.

Utriusque judicio assentitur Bellarminus in libro de Ecclesiasticis Scriptoribus, in quo eminentissimus et eruditissimus auctor hoc ipsum opus semipelagiano potius quam sancto Prospero tribuendum esse judicavit. Auctor quoque novae Bibliothecae Scriptorum Ecclesiasticorum. parte II tomi tertii, eadem fere quae supra in poematis parente arguens, haec praecise esse notat quae Prosper impugnavit, tam in suo contra Ingratos poemate, quam in aliis suis operibus. Nec si supponatur cum auctore Dissertationis in Opera sancti Prosperi hunc quaedam sancti Augustini doctrinae emolimenta quaesisse, ullatenus verosimile esse contendit, eo usque tantum virum declinaturum fuisse, ut quod alias totis viribus impugnarit, scriptorum priorum velut oblitus, hic imprudenter propugnaret.

Atque ut lectores non lateat quae potissimum loca eo in opere supra dictis displicuerint, id observatum ab editione Lovaniensi et deinceps, ut duplici virgula in margine apposita signarentur quae reprehensionem mererentur; quod et nos pariter observandum duximus. Et licet, ex benigniori quorumdam sententia in hunc librum, haec et alia istiusmodi per opus de Providentia Dei respersa, ex parte saltem ad catholici sensus normam aptari queant; vix tamen omnia (ex Antelmii judicio (Dissert. 9 de Ver. Oper. SS. PP. Leonis et Prosperi) ad Prosperianos conceptus congruenter reducentur. Quia de arbitrii naturali possibilitate, et de virtutum residuo post peccatum semine, aliter interdum mentem suam aperire studuit sanctus Aquitanus noster.

Hinc factum est ut alius a Prospero auctor huic operi a nonnullis quareretur. Quos inter Henricus Norisius lib. II Historiae Pelagianae cap. 13, Hilarium Arelatensem hujus carminis auctorem esse suspicatus est, cum illud semipelagianum esse pateat. Quod si tam aperte pateret quam putat vir doctus, magis haec illi suspicio ableganda foret, cum Hilarius e contra nullo ex probato testimonio ad semipelagianorum partes transisse convincatur, ut demonstravit alias Antelmius in Lirinensium secretis.

Ad investigandum porro carminis hujus auctorem quod attinet, nihil ultra ex Gennadio scriptorum sui temporis recensitore pro Hilario suspicari datur. Quippe qui postquam de eodem in Catalogo cap. 69 ait, Absque personarum acceptationibus omnibus castigationem ingessit, ut praefert ms. codex Biblioth. Benedictinae Sancti Germani Pratensis ante annos mille in membrana exaratus; cum alii tam editi quam mss. habeant, Sine personarum exceptione et acceptione omnibus castigatum opus praedicationis ingessit; quae sensum adeo clarum non reddunt, et minus consequentibus cohaerent; post ista, inquam, relata, non nisi aliqua et parva tantum Hilarium edidisse refert Massiliensis presbyter, ex quibus, quae illi praecipua est, sancti Honorati Arelatensis Vita dumtaxat recensetur. Quod vero alter Honoratus, Massiliensis scilicet, in Hilarii Vita, praeter multa praeclara copioseque relicta ingenii monimenta, composuisse testatur etiam versus fontis ardentis, hoc praeconium illis de Providentia versibus congruenter aptari posse censet supradictus Antelmius; et si forsan (subdit ille) divinare tam obvium non esset cur Gennadius illorum mentionem non fecisset, si tam eorum sensa quam auctorem semipelagianum aperte cognovisset. Idem tamen doctissimus censor monet, haec carmina in nonnullis caute esse legenda, viro tamen pio ac erudito, et Hilario haud impari non esse indigna; cum, his paucis demptis, sentiat ut Prosper anonymus iste, in quo sensus et verba Prospero familiaria, elocutionesque Prosperianis similes observat, [Col. 0617] Quo factum est ut Labbeus libro de Scriptoribus Ecclesiasticis, licet a Joan. Hessels et Joan. Olivario, quos ipse non improbat, idcirco annexum fuerit, ut jam observatum est, opusculo huic poema de Ingratis, non quod istud initio Prosperi existimatum sit, sed ut remedium praesens veneno pararetur; ille tamen in hoc propendeat ut credat ex Prosperianis lineamentis quae in hoc opere agnovisse se existimat, primum deceptos librarios hoc opus indubitanter Aquitano nostro affinxisse; ea pene indiligentia, qua tractatus alios istius stylo magis repugnantes eidem ascribere non dubitarunt; etsi illud ipsum ab Hincmaro ut Prosperianum recognitum esse legatur, quod quidem sententiam antiquiorem probat. Huic autem opinioni occasio nasci potuit quod scriptor ille aevo Prosperi floruit, carptimque suo in carmine Vandalorum Getarumque seu Gothorum in solum nostrum irruptiones attigerit, quorum sanctus Prosper et testis et narrator fuit in Chronicis.

Quae omnia attentius considerans supradictus Censor, nec ullum hac tempestate in Galliis, ubi haec praecipue contigerunt, scriptorem alicujus nominis huic elucubrando carmini idoneum animadvertens, facile tribueret hoc opus Prospero nostro, nisi aliunde dissimulare sibi nequiret quantum differat carmen istud a castigatissimis sensibus sancti Prosperi. Unde quousque ex doctiorum criticorum examine et judicio lux major affulgeat, a judicio hac in re ferendo abstinendum sibi putavit. Cui nos quoque hac in parte subscribimus.

Cum autem per decem annos integros hic descriptis calamitatibus oppressae ingemuerint Galliae nostrae, in quas sub anni 406 finem irruperant Barbari; quo tempore Auctor antea scribendis carminibus venam exercere assuetus, publicarum miseriarum partem non modicam ferens, a scribendo retardatus fuerat; tandem anno, ut videtur, 416, iterum se ad opus tamdiu intermissum accinxit. Unde operis aetatem facile agnoscas.




[Col. 0617]
[a 1Kb] CARMEN DE PROVIDENTIA DIVINA. (C,G)


[Col. 0617A] 785 [* 1Kb] MAXIMA pars lapsis abiit iam mensibus anni,
   Quo scripta est versu pagina nulla tuo.
Quae tam longa tibi peperere silentia causae?
   Quisve dolor moestum comprimit ingenium?
[5] Quamquam et jam [Forte etiam] gravibus non absint carmina curis,
   Et proprios habeant tristia corda modos:
Ac si te fracti perstringunt vulnera mundi,
   Turbatumque una si rate fert pelagus;
Invictum deceat studiis servare vigorem.
[10]    Cur mansura pavent, si ruitura cadunt?
O felix cui tanta Deo tribuente facultas
   Contigit, ut tali tempore liber agat!
Quem non concutiat vicina strage ruina,
   [Col. 0617B] Intrepidum flammas inter et inter aquas?
[15] Nos autem tanta sub tempestate malorum,
   Invalidi passim caedimur et cadimus.
Cumque animum patriae subiit fumantis imago,
   Et stetit ante oculos quidquid ubique perit
Frangimur, immodicis et fletibus ora rigamus:
[20]    Dumque pios agimus, vertimur in querulos.
Nec parcunt quidam turbatam incessere mentem;
   Linguarum et jaculis saucia corda petunt.
Dic (aiunt) causas, qui rerum hominumque labores
   Arbitrio credis stare regique Dei:
[25] Quo scelere admisso, pariter periere tot urbes?
   787 Tot loca, tot populi, quid meruere mali?
[Col. 0617C] Si totus Gallos sese effudisset in agros
   Oceanus, vastis plus superesset aquis
Quod sane desunt pecudes, quod semina frugum,
[30]    Quodque locus non est vitibus, aut oleis;
Quod fundorum aedes vis abstulit ignis et imbris,
   [Col. 0618A] Quarum stare aliquas tristius est vacuas:
Si toleranda mali labes, heu! caede decenni
   Vandalicis gladiis sternimur et Geticis.
[35] Non castella petris, non oppida montibus altis
   Imposita, aut urbes amnibus aequoreis,
Barbarici superare dolos atque arma furoris
   Evaluere omnes, ultima pertulimus.
Nec querar exstinctam nullo discrimine plebem,
[40]    Mors quoque primorum cesset ab invidia.
Majores anni ne forte et nequior aetas,
   Offenso tulerint quae meruere Deo:
Quid pueri insontes? quid commisere puellae,
   Nulla quibus dederat crimina vita brevis?
[45] Quare templa Dei licuit popularier igni?
   Cur violata sacri vasa ministerii?
[Col. 0618B] Non honor innuptas devotae virginitatis,
   Nec texit viduas relligionis amor.
Ipsi desertis qui vitam ducere in antris
[50]    Suerant, laudantes nocte dieque Deum,
Non aliam subiere necem, quam quisque profanus:
   Idem turbo bonos sustulit atque malos.
Nulla sacerdotes reverentia nominis almi
   Discrevit miseri suppliciis populi:
[55] Sic duris caesi flagris, sic igne perusti,
   Inclusae vinclis sic gemuere manus.
Tu quoque pulvereus plaustra inter et arma Getarum
   Carpebas duram, non sine fasce, viam;
Cum sacer ille senex plebem, usta pulsus ab urbe,
[60]    [Col. 0618C] Ceu pastor laceras duceret exsul oves.
Verum haec sub belli sileantur turbine gesta,
   Confusis quoniam non fuit ordo malis.
Forte etenim placidas res mundi, et tempora pacis,
   Arbitra dignetur cernere cura Dei.
[65] [Col. 0619A] Si cunctos annos veterum recolamus avorum,
   Et quidquid potuit nostra videre dies;
Maximus injustis locus invenietur in orbe,
   Oppressis autem pars prope nulla bonis.
Qui fuerit violentus, atrox, versutus, avarus;
[70]    Cujus corde fides cesserit, ore pudor,
Hunc omnes mirantur, amant, reverentur, honorant,
   Huic summi fasces, huic tribuuntur opes.
Quod si quis justus castam et sine crimine vitam
   Dissimili studio ducere maluerit,
[75] Hic inhonorus, inops, odium juvenumque senumque,
   In totis mundi partibus exsul agit.
[Col. 0619B] 789 Impius exsultat maturis integer annis,
   Carpere non cessant ulcera dira pium.
Falsa valent in judiciis, et vera laborant,
[80]    Insontes sequitur poena, salusque reos.
Ignorata piis illudit adultera sacris,
   Blasphemus templi limina tutus adit.
Quae si cura Dei celsa spectaret ab arce,
   Resque ageret nostras sub ditione sua;
[85] Aut non effugerent ultrices crimina poenas,
   Aut virtus terris sola reperta foret.
Talia cum facilis vulgi spargantur in aures,
   Quam multis rudibus lingua maligna nocet!
Nec tantus dolor est Scythicis consumier armis,
[90]    Quantus ab infidis cordibus ista seri.
Prome igitur sanctis coelestia tela pharetris;
   [Col. 0619C] Et medicis hostem confice vulneribus.
Forte aliqui poterunt errorum evadere noctem,
   Inque viam, visa luce, referre pedem,
[95] At ne sermo moram patiatur ab impare versu,
   Heroi numeris porrige pentametrum.
    [* 1Kb] ISTA quidem melius divinis edita libris
Cognoscenda forent, ubi legis in aequore aperto,
Promptum esset ventis dare libera vela secundis.
[100] Sed quoniam rudibus metus est intrare profundum,
In tenui primum discant procurrere rivo,
Qua jacet extremo tellus circumdata ponto,
Et qua gens hominum diffusa est corpore mundi.
Seu nostros annos, seu tempora prisca revolvas,
[105] Esse omnes sensere Deum, nec defuit ulli
[Col. 0619D] Auctorem natura docens: et si impius error
Amisit, multis tribuens quod debuit uni;
Innatum est cunctis genitorem agnoscere verum.
Hic auctore carens, et tempore, permanet idem
[110] Semper, et immensum non saecula nec loca claudunt.
Hic nullis mundi causis exstantibus, in se
Quidquid vellet habens, cum visum est, omnia solus
Condidit ut voluit, formas, numerosque, modosque,
[Col. 0620A] Et genera, et vitas statuens et semina rebus.
[115] Quidquid inest coelo, quidquid terraeque marique,
Quidquid quocumque est in corpore, sive animatum.
Sive expers animae, calida, humida, frigida, sicca,
Uno exstant auctore Deo: qui divite Verbo,
(Quod Deus est) rerum naturas, atque elementa
[120] Protulit, et summis opifex intentus et imis.
Quod vero adversis compugnant condita causis,
Atque aliis alia obsistunt, contraria discors
Omnia motus alit; dumque illi occurritur illo,
Vitalem capiunt cuncta exagitata vigorem:
[125] Quae vel pigra situ, vel prono lubrica lapsu,
Aut cursu instabili, stabili aut torpore perirent.
[Col. 0620B] Mollia sic duris, sic raris densa resistunt,
791 Et liquidis solida, et tardis velocia claro
Obscurum objectum, et dulci contendit amarum.
[130] Nec mihi fas dixisse aliquid non rite creatum,
Aut ullas ausim mundi reprehendere partes:
Cum sator ille operum teneat momenta suorum,
Et carptim varios in totum temperet usus.
Denique quidquid obest, aut causa, aut tempore verso
[135] Prodest: et gemino subsistunt cuncta periclo.
Frigora perpessus, solem cupit: ustus ab aestu,
Inter hyperboreas mavult algere pruinas.
Injusto pluviam metuit sub fasce viator,
Quam poscit votis sitienti rusticus agro.
[140] Caeruleos angues timor isti est visere; at illi
[Col. 0620C] Intrepida excoctis oneratur mensa chelydris.
Quod si forte lupos, lyncasque, ursosque creatos
Displicet, ad Scythiae proceres regesque Getarum
Respice; queis ostro contempto, vellere Serum,
[145] Eximius decor est tergis horrere ferarum.
Singula sectari longum est: sed munere Christi
Scire datum, quod alit tellus, quod in aequore vivit,
Quidquid in arboribus, quidquid variatur in herbis,
In laudem auctoris, certis subsistere causis.
[150] At quae sola nocent, eadem collata mederi.
    [* 1Kb] EST igitur Deus, et bonus est, et quidquid ab illo
Effectum est, culpa penitus vacat, atque querela.
[Col. 0620D] Omnem autem hanc molem mundi qui condidit, ipse
Et regit, utque nihil non ortum [Al. horum] sumpsit ab illo;
[155] Sic nihil est quod stare queat, factore remoto.
Nam qui pigra Deo dant otia, credo, verentur
Ne curae intentum vigiles durique labores
Conficiant, et tanta simul non explicet unus.
O mersi in tenebras, divinique ignis inanes,
[160] Et plus corporeis oculis quam mente videntes:
Qui vestrae aeternum naturae et conditioni
[Col. 0621A] Audetis conferre Deum: cui si quid amatis
In laudem pravi adjicitis, vestrisque beatum
Creditis esse bonis, aut ulla incommoda ferre.
[165] An quia cum magnas urbes, populosque tenetis
Sub vestro imperio, miserum est insomnibus aegram
Partiri curis in multa negotia mentem;
Cumque graves trepidis incumbant undique causae,
Non fert urgentes industria victa labores:
[170] Et si animis aegris depulsa est sollicitudo,
Blanda voluptatem requies creat otia nactis:
De Domino hoc sentire pium est, quem semper eumdem
Nil gravat, ex toto nil occupat? Effluit aetas,
Ac venit, et spectant genita et gignentia finem:
[175] [Col. 0621B] Ille manet, simul acta tenens et agenda, futuris
Ulterior, tum praeteritis prior: omnibus unus
Praesens, et solus, sine tempore tempora condens.
Utque aevi spatia ac numeros praecedit, et exit,
793 Sic nullo immensus cohibetur fine locorum.
[180] Nilque adeo est magnum, quod non certus modus arcet:
Et coelum, et terras, et totum denique mundum
Limes habet: meta est altis, et meta profundis.
Sed nusquam non esse Dei est, qui totus ubique,
Et penetrat mundi membra omnia liber, et ambit.
[185] [Col. 0621C] Haec igitur vis sola potest moderamina rerum
Dividere, et placidis eadem persistere curis:
Quam non effugiant cita, nec remorantia tardent;
Quae numquam ignara, numquam longinqua, nec ullis
Translata accedens regionibus, absit ab ullis:
[190] Nec de noscendis egeat manifesta doceri.
Haec testis rerum tacita audiat, abdita cernat:
Det vitas, adimatque datas, pereuntia salvet,
Dejecta attollat, premat ardua, proroget annos
Et minuat, mutet corda, et peccata remittat.
[195] [* 1Kb] SED qui virtutem concedunt omnipotenti,
Forte voluntatem demant; et magna regentem,
[Col. 0621D] Curam hominis renuisse putent, in tempora nati
Exigua, et varia sub tempestate relicti.
Quo vos sponte juvat cadere, oblitosque parentis,
[200] In pecudum genus, et sortem transire ferarum?
Incomperta latent naturae exordia nostrae:
Aut spem propositam in Christo praesentia turbant?
[Col. 0622A] Parcite sublimes aeternae gentis honores
Degeneri violare metu: potiusque relictum
[205] Immortale decus, superato apprendite coelo.
Nota via est, Christo cunctis reserante magistro,
Qui vocat, et secum nos deducturus, et in se.
Ac ne vaniloqui spondere incerta putemur:
Res monet a primis aperire parentibus ortum
[210] Humani generis, causasque evolvere vitae
Amissae, et rursus, Christo donante, receptae.
Dispositis rebus, totum jam conditor orbem
Fecerat, et pulchra vernabat origine mundus.
Jam sol dimensis in tempora cursibus ibat,
[215] Lunaque cum stellis praebebat lumina nocti:
Jam pecudes tellus, jam pisces pontus alebat,
[Col. 0622B] Et liquidum volucres innabant aera pennis:
Sed quod divina posset ratione potiri,
Nondum erat in terris animal: dedit optimus Auctor
[220] Hoc homini speciale decus, cumque omnia verbo
Conderet, hunc manibus, quo plus genitoris haberet,
Dignatur formare suis: substantia duplex
Jungitur, inque unam coeunt contraria vitam.
Namque anima ex nullis, ut caetera, gignitur, expers
[225] Interitus, nisi quod Domino cruciabilis uni est,
Et rea ferre potest poenam, sub nomine mortis,
Terrenamque illapsa domum, dat vivere secum
[Col. 0622C] Consortem, et pariter divinum haurire vaporem.
795 Nec quia dissimilis rerum natura duarum est,
[230] Dispar conditio est: manet exitus unus utrumque:
Seu potior juri subdatur posterioris,
Seu se majoris virtuti infirmior aequet.
Est etenim ambarum vinci, est et vincere posse,
Proficere, et minui; regnare, et perdere regnum.
[235] Non quia plus cuiquam, minus aut in origine causae
Nascendi attulerint, aut ulla externa creatos
[Col. 0622D] Vis promat, ignarosque agat in discrimina morum;
Sed quia liber homo, et sapiens, discernere rectis
Prava potest, in se intus habens discrimina rerum,
[240] Jusque voluntatis, quo temperat arbitrium mens.
Si tamen ancipitis caeca inter praelia vitae,
Non de se tumeat; sed votis tuta modestis,
[Col. 0623A] Inde putet totum posse, unde accepit et esse.
Insita sic nobis patriae virtutis imago est,
[245] Longo justitiae quae multum exercita cultu,
Ceu speculo lumen divinum imitata referret.
Cumque bonis positum transisset in artibus aevum,
Aeternam victrix arcem mansura teneret.
Totaque res effecta Dei, jam nulla subiret
[250] Praelia, nec trepide secum decerneret in se,
Nec vellet quod mox nollet, voluisse, timere,
Ignorare, optare, pati jam nescia: nullis
Crescere egens cumulis, nullisque obnoxia damnis.
Et quo promissis adsit fiducia magnis,
[255] Ac spes propositae sit non incerta coronae:
[Col. 0623B] Munere praesentis vitae documenta futurae
Sumit homo, et dandis confidere discit adeptis.
Huic coeli volucres, et cuncta animalia terrae
Subjecta: et pisces quos nutrit pontus et amnes;
[260] Huic solis lunaeque vices, et sidera noctis
Nosse datum, numerisque dies comprendere et annos,
Scire potestates herbarum, et nomina rebus
Indere, et ingenium varias augere per artes.
Hunc potiorem unum cunctis spirantibus, uni
[265] Subjectum servire Deo; nec corporea vi,
Sed rationis ope, praefortibus imperitare.
    [* 1Kb] QUOD si quis non totus homo haec extendere verbis
[Col. 0623C] Me putat, et nondum sese cognovit in istis;
Audiat a primis distare parentibus actum
[270] Per delicta genus, multa et rubigine morum
Corrupti exiguum semen superesse vigoris.
Utque suae tantum naturae discat honorem;
In summum sancti generis redeat caput, et se
Aestimet a manibus Domini, afflatuque regente,
[275] Qualis Adam nondum terram damnatus in istam,
Et liber culpae, paradisi divitis orbem
Cultarum locuples virtutum fruge tenebat.
Cui cum tanta Deus largitus dona fuisset,
Viperei populi princeps invidit, et alta
[280] 797 Dejectus regione poli (quia summa tenere
Non nisi pura potest bonitas), majora nocendi
[Col. 0623D] Concepit verso mutatus corde venena.
Qui possessorem tantarum deliciarum,
Mandato exclusum quia noverat arbore ab una,
[285] Perpulit a vetitis pomum decerpere ramis,
Queis inerat recti et pravi experientia major
Tunc ditione hominis, quia nondum acceperat hanc vim,
[Col. 0624A] Qua posset vitanda suo sine nosse periclo.
His illata dolis, hoc crimine nata subegit
[290] Mors hominem, culpa in cunctos manante minores:
Quae semel antiqua pulsos virtutis ab arce,
Non uno tantum transfuso errore parentum
Implicuit: sed cum populis nascentibus aucta,
Multiplicem lata porrexit strage ruinam.
[295] »At quamquam immissa regnaret morte peremptos;
Nulla tamen placitos Domino non edidit aetas,
Cunctaque diversos habuerunt saecula justos:
Quos licet ob meritum vitae bona multa manerent,
In mortem vitiata tamen natura trahebat,
[300] [Col. 0624B] Non prius a primi vinclo absolvenda parentis,
Quam majestate incolumi generatus in ipsa,
Destrueret lethi causas et semina Christus.
Cujus perpetuam cunctis assistere curam,
Promptum est exemplis ab origine nosse petitis.
[305] Non latet hanc sanctis onerans altaria sacris
Justus Abel, qui primitiis ovium grege lectis,
Convertit Domini sincera in munera vultum:
Nec fallit specie devota relligionis
Dona Cain reprobanda dicans, cui virus amarum
[310] Invidia in fratrem succenso felle coquebat.
Nec revocare ferum Dominus sermone benigno
Abstinuit: quantumque nefas strueretur ab ipso
Ingessit, formamque dedit qua vincere sese
Posset, et insanae regnaret fortior irae.
[315] [Col. 0624C] Sed concepta semel facinus crudele peregit
Impietas, scelere immergens primordia mundi.
At numquid placitum sibi justum a caede nefanda
Non potuit servare Deus? Sed finis acerbi
Occasum potior vita et tribuenda corona
[320] Immodico aeterni superabant pondere honoris.
Quid, cum viventem de terris transtulit Enoch,
Spernebat terrena Deus? Namque omnibus illud
Proderat exemplum, quo mortis terror abiret,
Spemque inconcussam caperet substantia carnis.
[325] Sic alio post multa aevo documenta minores
Propositae in Christo meruerunt sumere vitae,
Cum raptum ignitis per inane jugalibus Helim
Scandentem rutilo viderunt aethera curru.
An aberat tum cura Dei, cum effusa per omnes
[330] [Col. 0624D] 799 Gens hominum culpas, penitus pietate relicta,
Dira toris vetitis generaret monstra gigantas
Illa quidem mundi exitium praefata futurum,
Tempora larga dedit, queis in meliora reducti
Mortales, scelerum seriem virtute piarent.
[335] Cumque nefas placitum toto persisteret orbe,
[Col. 0625A] Nec nisi diluvio deleri crimina possent,
Sola Noe servata domus; quae libera cladis,
Conclusis paribus spirantum de genere omni,
Unde forent vacuis reparanda animalia terris,
[340] Illaesa, mundo pereunte, superfuit arca.
Non quia non alios populos Deus edere posset:
Sed multis fractus morbis, ut semine ab ipso
Idem homo in Christi corpus nascendo veniret;
Utque Deo justo meritorum judice, partam
[345] Nossemus requiem sanctis in clade malorum.
Nonne etiam in nostram Domini jam tum miserentis
Progeniem tendebat amor, cum credulus Abram
Multorum, pariente fide, genitor populorum
Promissum genus innumeris censebat in astris?
[350] [Col. 0625B] Aut cum in Pentapolim descenderet igneus imber,
Nonne prius multo dilata examine venit
Judicis ira Dei? qui promptus parcere, nullas
Invenit causas veniae; deque omnibus unum
Dissimilem Sodomis incesta in plebe repertum
[355] Exemit, parvique dedit dominum oppiduli Loth.
Cum vero Aegyptum Chananaeaque regna teneret
Dira fames, totos septem toleranda per annos,
Praestruitur certe patriarchis causa movendis,
Et domus externos inter placitura paratur,
[360] Quae blande foveat populi incrementa futuri,
Mystica dum Joseph prodentem somnia fratres
In servum vendunt pretio, falluntque parentem;
Dum castum dominae petulantia carcere damnat;
Dum rex obscuri narrato aenigmate somni,
[365] [Col. 0625C] Exemptum vatem dignatur honore secundo;
Dumque piis traducta dolis Hebraea juventus,
Gaudet adoratum venia cognoscere fratrem.
Qui cum multa insons ferret mala, nonne remotum,
Resque hominum dedignantem potuisset inepto
[370] Incusare Deum questu, nisi cuncta profundis
Judice sub justo scisset decurrere causis?
Quae licet infidas soleant confundere mentes;
Non possunt turbare pias, quia tempore in isto
Haec posita est virtus, ut libertate potitos,
[375] Exiguo in spatio, justi patiantur iniquos,
Quos Deus ipse modo dilata sustinet ira.
Si gens chara Deo, et saevo suspecta tyranno,
Injustum imperium regis tolerabat acerbi;
[Col. 0625D] Moestarum et matrum fetu potiore necato,
[380] Condensas [Forte Condendas] jussos lateres praebebat ad urbes,
801 Ut durus labor, et saevae inclementia mortis,
Omnes terribilis populi consumeret annos.
Sed non ista Deo patribus illata remoto,
Ipse docet, curamque sibi probat esse suorum.
[385] Nam jubet electum Pharaoni edicere Mosen,
Ut sinat Aegypto Domini discedere plebem.
[Col. 0626A] Ni faciat, multis plectenda superbia plagis,
Sentiet excitam quae regni vis habet iram.
Ille quidem quoties patitur coelestia tela,
[390] Cedit, et obsequium simulat; sed clade remota,
Duratur parcente Deo, causas pereundi
Impius inde trahens, quo posset habere salutem
Donec vi victus laxat fera jura tyrannus,
Ditia barbaricis et Moses agmina gazis,
[395] Promovet, insigni sulco monstrante columna
Per deserta viam: quae formam in tempus utrum que
Temperat, alterna ut tribuat vice commoda castris,
Luce tegens, et nocte regens, eadem ignis et umbra,
[Col. 0626B] Discutiens flammis tenebras, et nube calores.
[400] Quid loquar et trepidis patribus cum incumberet hostis,
Divisum pelagus, solidoque rigore ligatas
Instar montis aquas, vacuo cessisse profundo;
Quaque gradum illaesa tulerant tot millia plebis,
Oppressum Aegypti populum coeuntibus undis?
[405] Omnis enim auctori servit natura potenti,
Quaeque ad opem cedunt, eadem famulantur ad iram.
Sed mihi nec vacuum cunctas percurrere formas
Virtutum, et gestis oris non aequa facultas.
Nam quis tantarum evolvat miracula rerum?
[410] Mannae imbrem, et cunctos in coeli pane sapores,
Siccae rupis aquam, et dulcorem fontis amari,
[Col. 0626C] Aut inter deserta actos denos quater annos,
Nec membris nocuisse aevo, nec vestibus usu?
    [* 1Kb] LEGIS in exemplum juvat ire, et quaerere ab ipsis
[415] Qui curam Domini removent, an tempore ab illo
Coeperit humanas in vitae foedera mentes
Informare Deus; nec per tot saecula mundi
Permotus vitiis, tunc jus perscripserit aequum.
Ite ipsi in vestrae penetralia mentis, et intus
[420] Incisos apices, ac scripta volumina cordis
Inspicite, et genitam vobiscum agnoscite legem.
Nam quis erit, modo non pecus agri, aut bellua ponti,
Qui vitiis adeo stolide oblectetur apertis,
[Col. 0626D] Ut quod agit, velit ipse pati? Mendacia fallax,
[425] Furta rapax, furiosum atrox, homicida cruentum
Damnat, et in moechum gladios distringit adulter.
»Unus enim pater est cunctorum, et semine recti
Nemo caret, similisque omnes produxit origo.
Unde etenim, nondum descripta lege, fuerunt
[430] [Col. 0627A] »Qui placidum sanctis agerent in moribus aevum;
Nec summi patris ignari, nec juris egeni?
803 Ergo omnes una in vita cum lege creati
Venimus, et fibris gerimus, quae condita libris.
Nec nova cura fuit nostri, cum tradita Mosi
[435] Littera praesenti damnaret crimina poena.
Sed super adjecta est generi custodia sancto;
Qua memor in patriae fidei perstaret honore,
Et promissorum Domini succederet haeres.
Cum tamen et quoscumque eadem sub sacra liceret
[440] Ire, nec externos arcerent limina templi:
Cumque Dei monitu canerent ventura prophetae,
[Col. 0627B] Saepe etiam ad varias gentes sint multa locuti.
Sic regina Austri cupidis, Salomonis ab ore,
Auribus eloquium Domini venerata trahebat.
[445] Sic Ninive monitis Jonae sub tempore cladis
Credidit: et tribus in luctu jejuna diebus,
Promeruit morum excidio consistere regno.
Verum ne longo sermone moremur in istis,
Quae sparsim varieque suis sunt edita saeclis:
[450] Neve quod in parte est, in toto quis neget esse,
Dum solidam Domini divisa negotia curam
Velant, et nulla accipitur quae rara videtur;
Dicite quem populum, qua mundi in parte remotum,
Quosve homines, cujus generis, vel conditionis
[455] [Col. 0627C] Neglexit salvare Deus? Vir, femina, servus,
Liber, Judaeus, Graecus, Scytha, Barbarus, omnes
In Christo sumus unum: non persona potentis,
Nec domini, regisve prior; distantia nulla
Luminis unius, speculi nisi discrepet usus.
[460] Namque velut speculum mens est, quae quo mage tersa est.
Expoliente fide, radiisque intenta supernis,
Hoc mage confessi resplendet imagine Christi:
Qui cum Patre Deo semper Deus; inque paterna
Majestate manens, miscetur conditioni
[465] Humanae: et Verbum caro fit, rerumque Creator
Nascitur, atque annis succedit conditor aevi.
Hoc etenim lex, hoc veneranda volumina vatum,
[Col. 0627D] Hoc patriarcharum spes non incerta tenebat:
Ultima cum mundi finem prope curreret aetas,
[470] Venturum ad terrena Deum, qui morte perempta,
Solveret inferni leges, longamque ruinam
Humani generis, meliore attolleret ortu.
[* 1Kb] SED tu qui geminam naturam hominisque Deique
Convenisse vides angusti in tramitis ora,
[475] Firma tene cautus vestigia, ne trepidantem
Alterutram in partem, propellat devius error:
[Col. 0628A] Si cernens operum miracula divinorum,
Suspicias sine carne Deum; cumve omnia nostri
Corporis agnoscas, hominem sine Numine credas.
[480] Nulla etenim soli vita est mihi, morsque subactum
Detinet; et non est quo victus vincere possim,
Si non vera Dei virtus mihi consociata est,
805 Aut me non vera Salvator carne recepit,
Cujus majestas stabilis non hoc violatur,
[485] Quo redimor; neque se minor est, dum mutor in illo;
Sed mortale meum subit, ut quia morte teneri
Vita nequit, pereat mihi mors, et non ego jam in me
[Col. 0628B] Vivam, sed Christus, qui se mihi miscuit in se.
Victus enim terrenus Adam, transfudit in omnes
[490] Mortem homines, quoniam cuncti nascuntur ab illo,
Et transgressoris decurrit causa parentis.
Sed novus e coelis per sacrae Virginis alvum
Natus homo est, aliudque bonus mortalibus in se
Fecit principium, carnemque refusus in omnem,
[495] Et vita functos, naturam participando,
Edidit, et vivos, vitam mutando, creavit.
Utque illos veterum complexa est gratia solos
Qui Christum videre fide; sic tempore nostro
Non renovat quemquam Christus, nisi corde receptus.
[500] [Col. 0628C] En, homo, quanta tibi est gratis collata potestas.
Filius esse Dei, si vis, potes, omnipotens te
Spiritus umbratum Verbi virtute creavit.
Nec te corporeo patrum de semine natum
Jam reputes; pereant captiva exordia carnis.
[505] Nil veteris conjunge novo, non hic tibi mundus,
Non haec vita data est, nulla hic tua, nec tuus ipse es.
Emptus enim es, pretiumque tui resolvere fas est,
Quo [Al. Qua] potes, ut solvens sis ditior, et tibi crescant
Quae dederis, cedatque tibi pars ipse Redemptor.
[510] Nec te difficilis nunc observantia legis
Sub durum jubet ire jugum; mens libera sanctum
Obsequium ratione ferat, quam Spiritus almus
[Col. 0628D] In tabulis cordis describat sanguine Christi:
Qui nobis quidquid sermonibus insinuavit,
[515] Condidit exemplo, factis praecepta coaequans.
Rex ille, et rerum dominus: sed pauperis egit
In specie, nec veste nitens, nec honore superbus.
Infirmis fortis, rex servis, dives egenis;
Justitia injustis cedit, sapientia brutis.
[520] Sacrilegis manibus percussus, non parat ictum
Reddere; nulla refert avidae convicia linguae.
Damnatur judex, Verbum tacet, inspuitur lux,
Ipse ministerium sibi poenae est; felque et acetum
[Col. 0629A] Dulcius ille favis haurit; sanctus maledictum
[525] Fit Crucis, et moritur Christus, vivente Barabba.
Impia gens tantum ausa nefas, sentisne furorem
Jam mundo damnante tuum? Sol fugit ab orbe,
Et medio nox facta die est; concussaque tellus
Intremuit, mortemque Deo subeunte, sepulcris
[530] Excita sanctorum sumpserunt corpora vitam.
Velum etiam templi discissum est, ne quid opertum
In sacris adytis jam plebs indigna teneret:
Sanctaque pontifices fugerent offensa cruentos.
Te vero exstinctae calcantem spicula mortis,
[535] 807 Et de carne novum referentem carne tropaeum,
Tertia discipulis, Jesu, dedit attonitis lux.
[Col. 0629B] Nec dubiis Dominum licuit cognoscere signis;
Cum documenta fides caperet, visuque manuque
Rimans clavorum vestigia, vulnus et hastae;
[540] Cumque quater denis firmans promissa diebus,
Conspicuus multis, saepe et tractabilis esset.
Hactenus in nostris te, Jesu, novimus: ex hinc
In tua nostra abeunt: nec jam diversa, sed unum
Sunt duo, dum vita in vita est, in lumine lumen,
[545] Augmento, non fine hominis; quo glorificato,
Sic homo, sic Deus es, ut non sis alter et alter.
Nosque ad te ire jubes sursum, tecumque potiri
Luce tua: si calle tamen curramus eodem,
Edocti non posse capi nisi de cruce coelum.
[550] [* 2Kb] JAMNE Dei compertus amor, diffusaque in omnes
[Col. 0629C] Cura patet? notum et cunctis astare salutem?
Et tamen, heu! rursus querulis, homo, garrula verbis
Bella moves, jaculisque tuis tua viscera figis.
Cur non sum bonus? hoc non vis. Cur sum malus? hoc vis.
[555] Cur volo quae mala sunt, et cur quae sunt bona nolo?
Liber es: sed cum recta queas discernere pravis,
Deteriora legis, placitisque improvidus haeres.
Erro, ais, et vellem non posse errare. Duobus
Subjacet haec votis sententia: nam penitus te
[560] Aut esse examinum cupis, aut rationis egenum.
Error enim est ejus qui cessit limite recti,
[Col. 0629D] Quique potest ad iter, Christo ducente, reverti.
At quem nulla viae suscepit linea, nusquam
Declinat; nullumque timent non stantia casum.
[565] [Col. 0630A] Numquid cura Deo de bobus? numquid ad ullas
Fit verbum Domini volucres? num lege tenentur
Monstra maris? quae cum faciunt jussa Omnipotentis,
Ignorant sese facere, affectumque volendi
Sumunt, et quod agunt aliis, sibi cedere credunt.
[570] Sic etiam quae non spirant sunt semper in illo
In quo sunt formata modo: non plana tumescunt
Collibus, aut celsi sternuntur in aequora montes:
Non veniunt Alpes in pontum, aut pontus in agros:
Saxa jacent, amnes decurrunt, stantque paludes.
[575] Et tamen his nihil est mercedis, quae sine sensu
Dispositos in se praebent viventibus usus.
Quod si horum praestare tibi natura videtur;
[Col. 0630B] Jam bove mutari velles, vel rupe, vel amne.
Deterior nollem fieri, potior voluissem.
[580] 809 Numquid qui Domino placuerunt moribus almis,
Displicuere sibi? numquid non semine ab uno
Venimus, aut alia est hominum natura bonorum?
Non aliter dives quam pauper nascitur, unum est
Principium servis et regibus: optimus ille
[585] Non plus accepit quam pessimus; aequa creantis
Mensura est, uno qui lumine luminat omnes.
Sed mundum ingressi variis rerum speciebus
Suscipimur, mentemque adeunt quaecumque videntur,
Judicio censenda hominis: stant undique formae
[590] [Col. 0630C] Innumerae, possuntque omnes spectando probari.
Quaedam etiam patulas intrant stipata per aures,
Errores veterum studiorum, et vana parentum
Dogmata, cum quodam fuco ostentantia veri.
Haec modulata sono veniunt, haec levia tactu,
[595] Haec blandis late funduntur odoribus, illa
Conciliant varias in mille saporibus escas.
Magno ergo haec homini sunt discernenda periclo:
Ne nimium trepidus nullum procedat in aequor;
Neu vagus effusis sine lege feratur habenis.
[600] Est etenim sanctus rerum usus, quem cohibentes
Intra modum numeri, et momentum ponderis aequi,
Pro cunctis soli Domino reddemus honorem.
[Col. 0630D] Omnia quae fecit bona valde, ut non vitiorum
Incentiva, sed ut superas caperemus in illis,
[605] Hic decertato virtutis agone, coronas.
[Col. 0631A] An tibi coelestes illi, quos protulit orbis
Fertque, viri non haec eadem tolerasse videntur
Quae patimur? motus animi, affectusque rebelles,
Et circumjectis vitia oppugnantia castris?
[610] Sed gladio verbi, fideique umbone potenti
Vincebant arcus tenebrarum, et spicula mortis:
Cumque opus hoc mundi magnum pulchrumque viderent;
Non mare, non coelum, non ignem, aut sidera coeli,
Quae numero subjecta sibi visuque tenebant,
[615] Suspexere deos: unum, ratione magistra,
Auctorem et Dominum rerum, non facta, colentes.
At tu nobilius qui factum te voluisses,
[Col. 0631B] Numquid in angelico satus ordine non querereris?
Nam cum ille excelso dejectus Lucifer axe
[620] Conciderit, rueritque illo pars tertia pulso
Astrorum, quaero in quanam tunc parte fuisses?
Clara Dei semper bonitatis imago maneres,
An castra invidiae sequereris et agmina noctis?
[* 1Kb] SED quo te praeceps rapit orbita? Vis bonus esse
[625] Absque labore tuo? Credis hoc cedere posse,
Si tibi mutentur natalia sidera, quorum
Te pravum decursus agit? Quid vana vetusti
Perfugia erroris Chaldaeis quaeris in astris?
Quamvis sollicitis adeas coelestia curis,
[630] Et penitus causas rerum scruteris apertas;
811 Non renuis mage nosse Deum, quam cuique elemento
[Col. 0631C] Naturam dederit, qua pontum lege moveri
Jusserit, aut teneris quam vim consueverit auris,
Sidereosque ignes in quae momenta crearit.
[635] Qui cum sincerus sit fons aequique bonique,
Immitem jussis legem praescripsit iniquis,
Si prius ipse hominum mores constrinxerat astris.
Namque adversa sibi sunt haec, nimiumque repugnant,
Exigere insontes actus, delictaque poenis
[640] Afficere, et cunctos eadem ad promissa vocare:
Contra autem natis violentum affigere sidus,
Quod nec velle homini cedat, nec posse, sed omnes
Desuper ignaros et virtus ducat, et error.
[Col. 0631D] Ergo aut aethereis nullum est jus ignibus in nos,
[645] Aut si quid nostri retinent, amittere possunt:
Cum mihi progenito ad vitam mandata salutis
Et cordi insinuet bonus auctor et auribus, ac me
Currentem mercede vocet, terrore morantem.
Solum, inquit, venerare Deum, solique memento
[650] Servire, externas et despice relligiones.
Hoc operis sectare boni, hoc fuge cautus iniqui.
Vita beata isto paritur, mors editur illo.
Coram adsunt aqua servatrix, populator et ignis:
[Col. 0632A] Ad quod vis extende manum; patet aequa facultas.
[655] Quod legis monitus, et vatum scripta piorum,
Et Deus ipse suo nequidquam promeret ore,
Arbitrium nostrum si vis externa teneret.
Verum si quid obest virtuti, animosque retardat,
Non superi pariunt ignes, nec ab aethere manat:
[660] Sed nostris oritur de cordibus; ipsaque bellum
Libertas movet, et quatimur civilibus armis:
Otia cum mollis complexa ignava voluptas
Difficili negat ire via, bravioque potitos
Ardua quaeque piget pro spe tentare latenti.
[665] Cumque haec intus agi prospexit callidus hostis,
De studiis vestris vires capit: utque parentis
Avertat veri cultum, persuadet ab astris
[Col. 0632B] Fata seri, frustraque homines contendere divis.
Hinc vario vitae dominos mercantur honore.
[670] Error abi, procul error abi: satis agnita prisci
Sunt commenta doli, monitos quibus Omnipotens nos
Elaqueat, cultusque docet vitare profanos.
Scimus enim quanta steterit mercede quibusdam
Sidus adoratum Rempham, venerataque coeli
[675] Militia, et cultus Soli Lunaeque dicatus.
Nec latet haec verbis hominis subsistere jussa
Ad vocem servisse mora, noctisque repulsae
Temporibus crevisse diem: cum lux famulata
Nesciret nisi quem faceret victoria finem.
[680] Novimus et coelo praescriptas conditiones
Arbitrio quondam sancti mansisse prophetae;
[Col. 0632C] Cum positum ad tempus clausos, sitientibus agris,
813 Non licuit rorare polos; ipsumque, vocata
Partibus e superis in sancta altaria flamma,
[685] Quem dederat sacris ignem immisisse profanis.
Cujus vis etiam Christi delapsa fuisset
Discipulis, poenam hospitii exactura negati;
Ni patiens Dominus venia praeverteret iram
Nullum ergo in nos est permissum jus elementis,
[690] In quae jus hominis: nec possunt condere legem,
Quae legem accipiunt. Solus Deus omnipotens Rex,
Omnia qui nostrae dispensat tempora vitae,
Nec servire astris vult quos super astra locavit.
[Col. 0632D] Nam quoscumque sacro renovavit Spiritus amne,
[695] In Christo genitos, mortali ex stirpe recisos,
Jam sedes coelestis habet, nec terrea nectit
Progenies templum in Domini corpusque redactos.
Quod si quis cursu astrorum effectuque notato,
Contendit naturam hominis vitamque videri;
[700] Quaero quid hac trepidis mortalibus afferat arte?
Hic (inquit) felix, miser hic erit, hunc rapiet mors
[Col. 0633A] Impubem, bic senio transcendet Nestoris annos.
Falsum hoc, aut verum est? Si stant praedicta canentis,
Nec misero superest spes, nec formido beato.
[705] Et quae sideribus danda est reverentia fixis;
Si quae ferre queunt, nequeunt decreta movere?
Dent sese scelerum potius torrentibus omnes:
Fallant, diripiant, jugulent, fas omne nefasque
Confundant, persistet enim nihilominus astrum;
[710] Cujus ab effectu firmato cardine rerum,
Ut mala non poterunt sancta probitate repelli,
Sic bona non fugient perversos debita mores.
At si praedictae sortis mutabilis ordo est,
Et declinari possunt ventura; soluta est
[715] Omnis ab ancipiti casu vis pendula fati.
[Col. 0633B] Scrutatis igitur stellarum motibus, hoc est
Artis opus, totam subvertere relligionem;
Dum nullum curare Deum mortalia suadet;
Aut dum posse docet votis elementa moveri,
[720] Innumeram miseris plebem insinuare deorum.
    [* 1Kb] SED quia detectis laqueis jam fraudis opertae,
Quo captos vanis studiis deduceret error
Compertum; superest nunc respondere querelis
Quae mundi rebus divinam absistere curam
[725] Objiciunt, dum saepe bonos labor anxius urget,
Et tranquilla fluit cunctorum vita malorum.
Dic age, qui nullis Domini moderantis habenis
Humanas res ire putas, quid ab ordine cessat
Naturae? quae bella movent elementa? quid usquam
[730] [Col. 0633C] Dissidet a prisco divisum foedere rerum?
Sic interjecta solis revocatur in ortum
Nocte dies, idem est lunae astrorumque recursus,
Et relegunt notas subeuntia tempora metas.
Non aliter venti spirant, ita nubibus imber.
[735] 815 Laeta negant, servantque genus trudentia flores
Semina quaeque suum: nec abest ab origine rerum
Ordo manens, iisdem subsistunt omnia causis.
Quae nisi perpetui solers prudentia Regis
Astrueret, molemque omnem spirando foveret,
[740] Conciderent subita in nihilum redigenda ruina.
Et cum haec pervigili cura Omnipotentis agantur,
[Col. 0633D] Quae certum ad finem devexo limite vergunt;
Quis neget in nostram gentem specialius aequum
Partiri sua jura Deum? cui perpetis aevi
[745] Spem tribuit, propriae largitus imaginis instar.
At qui nec poenam injustis, nec praemia sanctis
Restitui ad praesens quereris, vellesne per omnes
Ultricem culpas descendere judicis iram?
Et quo magnanimi clemens patientia Regis
[750] Distaret saeva immitis feritate tyranni?
[Col. 0634A] An quae pars hominum peccati nescia mundum
Possessura foret? vel sanctae quis locus esset
Virtuti in terris? cui si praesentia dona
Affluerent, coelo potius sublata maneret.
[755] Sic mundi meta abruptis properata fuisset
Temporibus, neque in sobolem generanda veniret
Posteritas, pariter cum justos atque nocentes
Aut promissus honos, aut poena auferret ab orbe.
Nunc vero et generis nostri profunda propago
[760] Tenditur, ac duplici succedit origine pubes,
Nata patrum membris, et Christi fonte renata:
Et pia dum populis Domini patientia parcit,
In lucem multos de tetra nocte reversos,
[Col. 0634B] Ac posita claros peccati labe videmus.
[765] Ille per innumeros vultus, et mille per aras,
Barbatos, laevesque deos, juvenesque, senesque,
Ut quondam fecere, colens, jam errore parentum
Abjecto, solum Unigenam submissus adorat.
Hic sophicas artes Graecorum, et vana secutus
[770] Dogmata, jam Christo sapere, et brutescere mundo,
Gaudet apostolico doctus coelestia ludo.
Quam multos procul a portu rationis in altum
Dedecorum turbo abstulerat; quos aequore toto
Jactatos, nimiumque vagis erroribus actos,
[775] Nunc reduces juvat excipere, amplexuque paterno
[Col. 0634C] Confotos, nusquam statione abscedere vitae?
Quos si multa inter morum delicta priorum
Plexisset propere rigor implacabilis irae,
Intercepta forent melioris tempora vitae,
[780] Nec standi vires licuisset sumere lapsis.
Mortem (inquit Dominus) peccantis nolo, nec ullum
De pereunte lucrum est: redeat magis, inque relictum
Mutatus referatur iter, vitaque fruatur.
Et quia virtutum similes vult esse suarum
[785] 817 Quos genuit: Vindictam, inquit, mihi cedite; reddam
Judicio quae digna meo; detur locus irae.
Sic dum multorum differtur poena malorum,
[Col. 0634D] Nonnulli plerumque probos revocantur in actus,
Ac fit quisque sibi judex, ultorque severus,
[790] Quod fuerat prius interimens, aliusque resurgens.
At qui persistunt errori incumbere longo,
Quamvis in multis vitiis impune senescant,
In saevum finem venient: ibi non erit ulla
Spes veniae, minimo ad poenam quadrante vocando.
[795] [Col. 0635A] Nos etenim quoties causa quacumque movemur,
Vindictam celerem cupimus, quia rara facultas
Non patitur laesis tempus transire nocendi.
At vero aeternum nil effugit, omniaque adsunt
Salva Deo; nihil est illi tardumve citumve:
[800] Nec dilata umquam, nec festinata putemus,
Quae veniunt, nostris mutantur tempora rebus.
Nam quod ubique agitur, quod gestum est, quodque gerendum est,
Ante oculos Domini puncto subsistit in uno,
Una dies cui semper adest cras atque here nostrum.
[805]     [* 1Kb] SED quamquam examen Deus omnia servet in illud
Quo quae nunc occulta latent reserata patebunt,
[Col. 0635B] Multa tamen mundum per saecula cuncta regentis
Justitiae documenta dedit, dum maxima bellis
Regna quatit, dum saepe urbes, populosque potentes
[810] Exhaurit morbis, cremat ignibus, obruit undis;
Dumque inopes ditat, dejectos elevat, auctos
Imminuit, solvit vinctos, subigitque superbos.
Nec vero hoc nisi cum magna ratione putandum est
Accidere, ut quoties iram experiuntur iniqui,
[815] Supplicia insontes videantur obire nocentum.
Multa quidem semper mundo communia in isto
Indignos dignosque manent: sol omnibus idem est,
Idem imber, pariter subeuntur frigora et aestus.
[Col. 0635C] Utque indiscreta est cunctis aqua, lumen, et aura;
[820] Sic injustorum justos mala ferre necesse est:
Ut dum multa malis insontes compatiuntur,
Sint quorum merito populis parcatur iniquis,
Et qui conversos virtutis imagine ducant.
Sed cum perdendis indemutabilis instat
[825] Finis, non eadem incumbit sententia sanctis.
Sunt quos diluvium mundi non obruat, et quos
Arsuris liceat Sodomis evadere: norat
Angelus Aegypti vastator limina signo
Scripta crucis, sacro removens a sanguine plagam.
[830] Nec rutilo mulier decepta est vellere, cujus
Sola domus tanta pereunte superfuit urbe.
[Col. 0635D] Fit mare per tumidum sanctis via, fitque per amnem;
Et per inane piis gradus est: cibus alite serva
819 Suggeritur, perditque avidus sua fercula messor.
[835] Utque Dei servis nihil obsit, vertitur ordo
Naturae, vinctos labentia vincula solvunt;
[Col. 0636A] Carcer sponte patet, sera non tenet obice valvas;
Deficit humor aquas, ignes calor, ira leones
Non autem dubium est in magnae turbine cladis
[840] Involvi teneros annos, et, more parentum,
Criminis expertes, aliena occumbere culpa.
Nam cum homines pontus tegeret, deleta per orbem
Multa puellarum et puerorum millia notum est.
Nec tamen injuste terris exempta videtur
[845] Progenies auctura malos, cui multus in ipso
Exitio est collatus honos, quod crimine patrum
Occidit ante sua caderet quam noxia culpa.
Quod si et justum aliquem complexa est poena malorum,
[Col. 0636B] Ne dubites placuisse Deo; nec enim mala mors est
[850] Ulla bonis, quibus vario longoque labore
Quilibet in requiem patet exitus: aspera vitam
Dat via, nec campo capitur, sed fine corona.
Verum nos blandis capti, offensique severis,
Nec bona judicio spectamus, nec mala vero.
[855] Dum non nostrarum curanda negotia rerum
Suscipimus, propriisque juvant aliena relictis.
Nec quemquam vitiis miserum, aut virtute beatum
Censentes, frustra externis culpamque decusque
Jungimus, et coelo ascripti terrena fovemus.
[860] Felices dici mos est, quos blanda potestas
In summos apices tumidorum evexit honorum,
[Col. 0636C] Quos magni quaestus ditarunt, et quibus amplos
Congessit reditus totum res fusa per orbem.
Laudantur vestes pretiosae, et pulchra supellex,
[865] Magnae aedes, famuli innumeri, vigilesque clientes,
Et quidquid non est nostrum, quodque ut dare quivit
Una dies, sic una potest auferre: nec illud
Quod speciale bonum est hominis, nullamque timet vim,
Amplexi, miseros quibus haec perdentia desunt,
[870] Et per mille modos pereuntia, credimus; ac si
Justitiam durus labor urgeat, et dolor aegri
Corporis, et mortes natorum, et turpis egestas.
Non quantas pariat constans tolerantia palmas,
[Col. 0636D] Nec quo pugna brevis sit processura videmus:
[875] Sed calicem crucis ac vitae libare verentes,
Vipereum obducto potamus melle venenum.
Dulcia sunt etenim gustu, specieque decora,
Quae morbos mortemque animae generantque foventque,
Canceris et ritu languentia viscera carpunt.
[880] [Col. 0637A] Cumque Deus medicam coelo demittere curam
Dignatur, penitusque putres abscindere fibras,
Incusamus opem teneri, et tabescere morbo
821 Malumus, antidoti quam vim tolerare severi.
Non igitur mala sunt quae nos mala ducimus; et cum
[885] Ulceribus diris non parcit dextra medentis,
Amplectenda salus, non exacuenda querela est.
Jam quos peccantes Deus arguit, hos etiam nunc
Diligit, et patrio vult emendare flagello.
Meque istis potius societ, quam congreget illis,
[890] Quos jam submoto permisit verbere, cursu
Ire voluntatis, propriaque libidine ferri.
[Col. 0637B] Hi sunt vero illi, quos inter crimina tutos,
Et scelerum dites fructu, impunita senectus
Extremae turpis vitae produxit in oras.
[895] Hi justum injustis odiis pressere; per istos
Bella excita piis, et flagra medentia tardis.
    [* 1Kb] NAMQUE eadem cunctos exercent tela fideles,
Sub duplici causa; dum quo torquentur iniqui,
Hoc sancti crescunt; et quod poenam attulit illis
[900] Pro culpa, hoc istis dat pro virtute coronam.
Denique si quidquid mundanis rebus acerbum
Accidit excutias, totum jam sponte videbis
Anticipasse Dei famulos. Gemit ille talentis
Argenti atque auri amissis, hunc rapta supellex,
[905] [Col. 0637C] Perque nurus Geticas divisa monilia torquent.
Hunc pecus abductum, domus ustae, potaque vina
Afficiunt, tristes nati, obscenique ministri.
Sed sapiens Christi servus nil perdidit horum
Quae sprevit, coeloque prius translata locavit,
[910] Ac si quid mundi sub tempestate laborum
Incidit, intrepide subiit, manifestus honoris
Promissi, et cupidus victo certamine solvi.
At tu, qui squalidos agros desertaque defles
Atria, et exustae proscenia diruta villae;
[915] Nonne magis propriis posses lacrymas dare damnis,
Si potius vastata tui penetralia cordis
Inspiceres, multaque obtectum sorde decorem,
[Col. 0637D] Grassantesque hostes captivae mentis in arce?
Quae nisi per cunctas patuisset dedita portas,
[920] Inque suam cladem facibus fomenta dedisset
Hoc etiam quae facta manu speciosa fuerunt,
Devoti meritum populi testata manerent.
Sed cum deformi jaceant prostrata ruina,
Objiciunt nobis casus nostrosque suosque.
[925] Hos igitur cineres templorum, haec busta potentum,
[Col. 0638A] Quae congesta jacent, populati cordis in aula
Planganus captiva manus, nos splendida quondam
Vasa Dei, nos almae arae, et sacraria Christi,
In quibus argentum eloquii, virtutis et aurum,
[930] Et sceptrum captum est crucis, et diadema decoris.
Nec rabidis justam moveamus questubus iram,
Judicium culpando Dei, quod mentis et oris
Officium multa transcendit majus abysso.
Quamvis exiguo hoc fugientis tempore vitae
[935] Injusti tumeant, et tuta pace suorum
Laetentur scelerum; nonque illos vinea fallat,
Non ager; et noceant illaesi, et crimine crescant:
[Col. 0638B] Nos, quibus in Christo sunt omnia, non capiant res
Occiduae, quas nec nobiscum inveximus orti,
[940] Nec discessuri mundo exportabimus isto.
Sed si quis superest animi vigor, excutiamus
Peccati servile jugum, ruptisque catenis,
In libertatem et patriae redeamus honorem.
Impia non oberunt cum saevo pacta tyranno,
[945] Captiva conscripta manu, resolubile Christo est
Hoc foedus, quod jure potest subvertere justo
»Aversos revocans et suspiciens conversos;
Sanguine quos proprio quaesivit prodigus emptor,
Si tamen assertoris opem festina voluntas
[950] Praeveniat, fletu Dominum motura fideli.
[Col. 0638C] Nam ut nemo invitus, somnove quietus in alto
Fit salvus, nec vi petitur qui sponte recessit;
Sic pulsata patent redeuntibus atria vitae,
Et recipit coeli servatos curia cives.
[955] Cujus spem veniae firmato corde foventes,
Implorate Deum, pugnasque relinquite, fratres,
Verborum, et lites de pravis sensibus ortas.
Nec quia procidimus fusi certamine primo,
Stare, et conflictum vereamur inire secundum.
[960] Cuncta licet variis terroribus impleat hostis,
Et vigili clausas obsidat milite portas,
Cum victo tamen est bellum, si carne vetusta
Exuti, in Christi renovemur corpus, et omnem
Vincendi nobis vim de victore petamus.
[965] [Col. 0638D] Qui dum nostra suis sociat, junxit sua nostris.
Ut non humanis fidens homo, totus in illum
Se referat, sine quo non stant qui stare videntur,
Et per quem sparsi coeunt, stratique resurgunt.
   Haec sat erit parvo rudibus scripsisse libello:
[970] Qui cum sincerum vivo de fonte liquorem
Gustarint, ipsi profundent flumina ab alvo
Cordis, et irriguas praebebunt fratribus urnas.



[DE VOCATIONE OMNIUM GENTIUM.]




[Col. 0639]
ADMONITIO IN LIBROS DE VOCATIONE OMNIUM GENTIUM.

Diu est cum quaeritur quis fuerit auctor librorum de Vocatione omnium Gentium. Et primum quidem scripti sunt sancto Ambrosio ex quorumdam manuscriptorum codicum fide. Sed non multo post tempore ab hac opinione discessum est, cum animadversum est ab eruditis non solum his in libris citari Pelagianorum haeresim, quae post Ambrosium inter coelites assumptum orta est, sed etiam in illis agi de contentione quae in Ecclesia nata est ex doctrina quam sanctus Augustinus contra Pelagianorum haeresim decertans strenue propugnaverat. Deinde vero Prospero ascripti sunt a quibusdam, qui illos in manuscriptis nonnullis sub S. Prosperi nomine descriptos legerunt, et quia magna in his affinitas notatur cum quaestionibus quas sanctus ille Augustini discipulus et vindex in suis operibus attigit. Sed eruditis criticis, nec paucis quidem, visum est, et in hac secunda opinatione erratum esse, nec eos ut veros sancti Patris illius fetus debere agnosci: his quidem propter styli diversitatem, illis vero propter doctrinae discrepantiam. Cum vero non superessent ulli codices manuscripti, in quibus libri illi alteri cuidam parenti assignarentur, tum vero ventum est ad conjecturas. Alii enim, inter quos Latius et Vossius, Hilario illi tribuendos crediderunt, cujus epistola legitur ad sanctum Augustinum data, quemque nonnulli cum Arelatensi hujus nominis episcopo confuderunt. Alii autem, ut Erasmus, Eucherio tribui posse suspicati sunt, illiusque genium satis referre judicarunt. Denique P. Quesnellio in mentem subiit opus hoc Leoni Magno omnino esse assignandum; cujus doctrinam stylumque in his duobus libris omnino agnovisse se asseruit. Quod suum hac in re judicium satis probabile fecisse videbatur, ita ut multi postremae illi opinioni ultro subscriberent: cum Josephus Antelmius Forojuliensis canonicus in contrarium se opponens, et longa dissertatione hanc opinionem subruere conatus, alteram qua hi libri Prosperi esse agnoscebantur, iterum statuisse se gloriatus est.

Inter tam diversas una de re opiniones, duae tantum ejus sunt ponderis quae in examen revocari mereantur: scilicet quae sancto Prospero, et quae sancto Leoni hoc opus assignandum probant: aliae enim aut manifesto falsae, aut nullo fundamento niti inveniuntur. Ambrosio enim quomodo tribuetur opus in quo quaestiones agitantur quae pluribus annis post Ambrosii obitum tractari coeperunt? Nec ea est styli similitudo inter hosce libros et opera sancti Eucherii, ut ex solo hoc fundamento ei auctori tribui queant. Multo minus ab Hilario Arelatensi exaratos credibile, cum ille in materia gratiae non paria sentiret cum Augustino, sed magis cum his qui in hoc opusculo impugnantur. Nec Syracusani Hilarii esse verisimile, aut Hilarii illius sancti Prosperi socii (si tamen non unus sit idemque); si quidem epistolarum quas ad Augustinum dederunt stylus longe distat a stylo auctoris nostri. Sed nec Prosperi Aurelianensis opus esse agnoscitur: qui tantum abest ut tractatum ejus quo iste agnoscitur esse ingenii scribere potuerit, ut Sidonium Appollinarem convenire coactus sit, cum vitam sancti Aniani decessoris sui scribi optavit, quam ipse pro sui ingenii tenuitate aggredi ausus non fuit; sec denique ejus Prosperi qui interfuit subscripsitque concilio Carpentoracensi anni 527, et Vasensi anni 529. Siquidem opus illud de Vocatione Gentium absque auctoris nomine citatum legitur a Gelasio papa in suo contra Pelagianos opusculo: obiit vero Gelasius anno 496, unde extra omnem verisimilitudinis speciem est citatum ab illo auctore, qui anno 529 erat superstes.

In hoc ergo unum tota vertitur quaestio: an opus hocce Prosperi sit, an Leonis Magni, an tandem ignoti huc usque auctoris dici debeat. Hae autem utrimque rationes diversarum opinationum afferuntur.

Pro Prospero quidem primo exhibentur manuscripti codices, et plures quidem, in quibus huic operi praefigitur nomen Prosperi: Hincmarus quoque testis adducitur, qui in libro quem scripsit de Praedestinatione citat illud sub nomine sancti Prosperi: doctrinam quoque hujusce operis S. Prosperi doctrinae conformem, stylum etiam valde similem, sententias easdem utrobique legi contendunt. Exempli gratia, dicit Prosper in suo carmine de Ingratis quod

Sedes Roma Petri, quae pastoralis honoris
Facta caput mundo, quidquid non possidet armis
Relligione tenet.

Hoc idem et iisdem pene verbis legitur apud eumdem auctorem librorum de Vocatione Gentium capite 16 libri II. Prosper quoque in Responsione ad Objectiones Gallorum asserit quod ex toto mundo totus mundus eligitur: loquendi modus similis legitur in libro I de Vocatione Gentium cap. 9, ubi de toto mundo totus mundus liberatus agnoscitur. S. Prosper in carmine de Ingratis, inter diversa inscrutabilium judiciorum Dei exempla numerat eas differentias quae reperiuntur inter homines, etiam in naturalibus donis: librorum de Vocatione gentium parens eamdem comparationem adhibet libro I capite 14. Denique S. Prosper, et scripti subsequentis auctor, exempla infantium sine baptismo morientium, infidelium quoque in extremo vitae halitu ad Deum conversorum, et alia plura ad easdem res probandas usurpant.

Et vero Jos. Antelmius, qui hanc opinionem inter criticos jam obsoletam tueri suscepit, hujuscemodi momenta ponderat, exaggeratque sedulo, aliaque insuper addit ducta ex styli similitudine, verborumque et sententiarum consonantia, quae in diffusas tabulas distribuens, longa et pene fastidiosa paraliela instituit. Tum Photii testimonium adducit in medium, qui in cod. 5 Bibliothecae Actorum episcoporum Occidentalium contra Pelagianos insurgens, ait: Cum temporis progressu sectae hujus homines per haeresis suae abjurationem Ecclesiae restituti essent, iterum malum ab ipsis principium sumpsit, ut Septimo episcopo renascens eadem lues, antequam longius serperet fuerit reprimenda, datis ad Leonem Romae tunc sedem apostolicam tenentem litteris: qui Leo ferventi zelo contra impietatem illam depugnavit. Post non diu rursum veluti existere atque renasci e mala radice impudenter cum coepisset, Romae etiam quidam libere pro haeresi locuti sunt, quos vir sane divinus Prosper libellis adversus eos in vulgus editis facile dissipavit exstinxitque, Leone etiamnum, quem diximus, Romanam sedem gubernante. Quod vero hic ait Photius aliis Prosperi operibus ante Leonis Magni pontificatum exaratis convenire nequeunt. De libris ergo his de Vocatione Gentium loquebatur ibi Photius.

Qui autem e contra hos libros a Prosperi operibus alienandos tuentur, id primo dicunt: Stylum librorum illorum longe differe a stylo operum Prosperi. Haec fuit censura doctissimorum inter criticos hujus saeculi: sic enim Latius, Erasmus, Vossius, Grotius, aliique bene multi praecellentes eximiique saporis critici censuerunt. Enimvero auctoris librorum de Vocatione stylus Prosperiano longe castigatior concinniorque, elegantior dictio, periodi magis commensuratae, antitheses sententiarum, verborumque pugnae frequentiores, schematum usus crebrior, tota denique oratio ex affectato rhythmorum occursu longe modulatior. Hocque imprimis attendendum, utpote non nisi ex consilio studioque natum; non enim tunc solum occurrunt, cum [Col. 0641] in eas velut sponte currere videbatur oratio, quod et nonnumquam in Prospero inveneris; sed aliis etiam in locis, ubi nonnisi data opera usurparentur.

3o Scribendi methodus auctori anonymo familiaris a Prosperi ratione plurimum dissidet. Hic enim palam et publice assertorem se vindicemque sancti Augustini exhibet, ejus doctrinae apices omnes ubique acriter ac strenue propugnat, premit studiose omnia ejus vestigia; ubique sancti Doctoris animum, doctrinam, sensusque omnes spirat. Nihil tale in gemino libello. De sancto Augustino ne apex quidem ullus; ita ut vel ipsum videatur non nosse (quod nemo crediderit); vel ejus nomen ex certo consilio, certasque ob causas reticuisse. Prosper cum scribit, Ecclesiae Romanae auctoritatem passim praedicat ac circumfert, utpote (ut nonnullis placuit) ejus nomine et ex ejus delegatione in arenam descendens; alter ex proprio ingenio stylum exerit, non tam pugnandi quam sese exercendi studio, magisque inquirenti similis, quam certa et jam sancita dogmata propugnanti. Ille palam aggreditur Semipelagianos, atque ut catholicae doctrinae adversarios insectatur; hic non tam ex industria, quam aliud veluti agens eos exagitat, nec id ea vehementia eoque zelo exsequitur quo sanctus ille Augustini doctrinae discipulus et vindex.

4o Cum certum sit scriptum opusculum fuisse aliquamdiu ante Gelasii papae tempora, vix tamen unum aliquod temporis spatium assignare possis quod Prospero conveniat. Si statim ab initio concertationum, vel paulo post eas exortas exaratum velis, jam ipsum auctorem in libri sui exordio contradicentem habes, qui jam dudum de his quaestionibus controversum fuisse diserte asserit: Inter defensores liberi arbitrii, inquit, et preadicatores gratiae Dei magna et difficilis DUDUM vertitur quaestio (Lib. I de Vocat. omn. Gent. cap. 1). Si vero ultro concesseris, quod negari non potest, eam controversiam dudum efferbuisse inter Augustinianos et Semipelagianos, cum ad scribendum auctor se applicuit, jam alium a Prospero fuisse necesse est. Hic enim statim atque Pelagiani veneni reliquiae per Genuensium Excerpta, vel Capitula Gallorum, vel Joannis Cassiani Collationes spargi coepere, stylum ocius arripuit acuitque, et totis viribus illarum vocum novitates insectatus est. Contra vero auctor librorum De Vocatione Gentium innuit hanc primam suam esse de hac materia lucubrationem. et quidem dudum post motas quaestiones elaboratam: Magna et difficilis DUDUM vertitur quaestio . . . . De hac igitur compugnantia opinionum qua mensura et temperantia sentiendum sit, quantum Dominus adjuverit, ANNITAR inquirere, exercens atque discutiens modulum facultatis meae in his quae cordi meo sobrie, quantum arbitror, inhaeserunt. En verba post longam opinionum istarum concertationem scribentis, primam in hoc scripto operam ponentis primumque conatum, hominisque magis inquirentis, sese exercentis, remque proprio studio discutientis, ac pro modulo facultatis suae, quam confidenter ex Patrum doctrina asserentis, propugnantisque ex delegatione sedis apostolicae. Immo timide admodum ac dubitanter scribit, quia videlicet quamvis per omnia Augustinianae receptaeque in Ecclesia doctrinae congruentia proponeret, novos tamen loquendi modos inducebat: sciebat autem suspectas merito esse in Ecclesia novitates vocum, etiam servata antiquitatis doctrina: unde post descripta verba, haec subjicit: Ut si in eas regulas processerit stylus, quae nihil offensionis, nihil habeant pravitatis, non solum nobis, sed et aliis utile sit, ad aliquem nos limitem pervenisse, quem non debeamus excedere. Qui demum, ne scriptum Prospero abjudicent, discrimen notatum inde nasci posse dixerint, ut dixerunt nonnulli, quod illo tempore exaratum est a Prospero, quo nondum plene hauserat Augustinianae doctrinae fluenta, praesertim vero ex iis libris quos posteriores subque vitae finem scripsit; facile ex fixa superius epocha hujus scriptionis refelluntur.

Antequam vero longius progrediatur oratio, examinandae rationes quas Jos. Antelmius allatis mox a nobis momentis opponit. Ait enim primo eamdem esse Prosperi doctrinam quae est librorum de Vocatione Gentium: et hac in re suffragatorem se habere Quesnellium, qui contrariam Norisii sententiam expresse refellit. Hoc quidem verum omnino, si ipsam in se utriusque doctrinam spectes. At contendimus auctorem anonymum diverso quandoque loquendi modo mentem suam exposuisse, ab eo quo semper usum fuisse Prosperum nemo jure dubitabit. Fatemur quoque librorum de Vocatione Gentium scriptorem non dissimili aliquando sensu gratiae nomen usurpasse ab eo quo Prosper usurpat, pro vera scilicet Jesu Christi gratia: sed contendimus hunc auctorem sub hoc gratiae nomine etiam dona naturalia quandoque intellexisse, et hoc omnino sensu eam omnibus hominibus communem agnovisse. Quo sensu a Prospero nostro ullo in opere suo gratiae vocem usurpatam nemo probaverit. Rem quidem eamdem docet Prosper cum auctore anonymo, Deo scilicet curam fuisse omni tempore de hominibus, hos vocasse sive per legis litteram, sive per naturale rationis lumen, sive per Evangelii praedicationem; sed hujuscemodi a Deo impensas homini admonitiones gratiae nomine nullibi invenitur decorasse, nec hujusce rei ullum Antelmius protulit exemplum. Hoc unum enim ille probat, docuisse Prosperum naturale lumen omnibus hominibus esse commune, ad omnes pertinere Dei providentiam; sed non hoc agitur: probandum enim omnino illi incumbebat quod talibus generalis providentiae auxiliis, id est naturalis rationis disciplinae, legis instructionibus, Evangelicaeve praedicationi, etc., gratiae nomen S. Prosper fuerit impertitus; nec doctissimus criticus unum Prosperi locum objicit quo in hunc sensum usurpari probentur. Quem enim ille protulit Dissertationis tertiae pagina 139, in quo loquitur S. Prosper, c. 14 lib. contra Collatorem, de potentia gratiae Dei, et de modis cognoscendi Deum per naturalia auxilia, nihil probat; cum hisce exterioribus adjumentis gratiae nomen non indiderit Prosper, hoc solum illo in loco docens, quod quodlibet Deus exterius adhibeat homini auxilium, sola semper gratia interius ad Deum trahit. Fatetur tandem vel invitus censor eruditissimus, diversa aliquatenus via ingressum auctorem operis de Vocatione Gentium ab ea quam tenuerat S. Prosper in aliis suis operibus in explicandis quaestionibus de Dei gratia; sed vult ille Prosperum hoc in opere sese occultasse, illud anonymum edidisse, vensus suos mentemque aliquatenus dissimulasse, ideo nomen magistri sui Augustini tacuisse, ut ejus doctrinam securius tueretur: novam denique illum in eodem viam iniisse: et hinc fieri quod nihil hactenus hac de re se scripsisse finxerit: ipsumque Prosperum aliis etiam in operibus suis cautius aliquando esse locutum. Augustini principia temperasse, cumque aliquando se ulterius non scripturum promisisset, necesse fuisse ut diversa disserendi methodo uteretur, ne agnosceretur, stylum ipsum denique mutasse et simulasse, et ad hoc adactum omnino ex ea scribendi ratione, quam sibi hocce in libro sequendam proposuerat.

Haec autem argumenta momentave quid solidi contineant lector aequus dijudicet: hoc unum asserimus, si ex conjecturis hujusmodi liceat tanti ponderis rationes quas supra recensuimus enervare, nullum imposterum a critico quovis proferri posse argumentum, quod hac via, quacumque polleat vi et efficacia, non possit everti. Unde enim didicit Antelmius Prosperum intendisse hoc opus sub larvati et occulti hominis persona proferre? A quo audivit libris his nullum auctoris nomen inditum? Quod si contigit, quomodo Prosperi esse probabit? Nam quos in medium adducit pro sua causa, tamquam probationum efficacium loco, manuscriptos codices; quid ultra pro ipso militant, cum constet Prosperi aetate opus istud sine auctoris nomine legi solere, et tale permansisse diu post Prosperum, cum scilicet a Gelasio papa recensebatur. Cui bono igitur Prosper sensus suos aliquando dissimulasset? Cur idem illa qua solebat animi libertate et constantia, S. Augustini [Col. 0643] doctrinam tueri hoc in opere cessasset? Numquid credibile ipsum tunc viri illius erga quem se hactenus tanta reverentia affectum exhibuerat, nomen proferre erubuisse? Etsi enim perversos sensus qui sancti doctoris verbis affingi poterant sedulo ille diluerit, eoque modo qui calumniis locum non praeberet expresserit; illos tamen aperte tuitus est, in Augustini adversarios ubique strenue insurrexit, quos certe certius in errorem lapsos esse arguit. Etsi tandem stylum dissimulare voluisset, non est verisimile quod id tam feliciter praestare potuerit. Nam dubio procul auctoris anonymi stylus stylo Prosperi nitidior, elegantior et sublimior agnoscitur. Nec quisquam in melius stylum proprium mutasse facile reperietur. Qui enim personam mutat, in deterius vergit, et quisquis a naturali genio recedit, nihil non informe imperfectumque producit. Quam aegre quis tot rhythmos invenerit, et tam accurate omnes periodos commensuratas non assuetus ediderit. Nec apparet ullatenus Prosperum ad hoc adactum ut stylum mutaret, ex methodo qua opus hoc compositum habetur.

Denique quaecumque Antelmius iis opponit momentis, quibus probatum est libros de Vocatione Gentium non esse Prosperi, meris suppositionibus vel leviori probationis specie carentibus innititur.

Jam vero illud examinandum an efficaciora sint argumenta quibus illi libri Prospero adjudicandi esse dicuntur. Haec autem ad tria omnino momenta revocantur: 1o ad manuscriptorum codicum auctoritatem; 2o Hincmari testimonium; 3o doctrinae stylique similitudinem.

Quantum ad primum, de quo solo convenimus cum auctore dissertationis, non majoris ponderis censeri debent mss. illi ut opus istud Prospero ascribatur, quam alii in quibus eidem assertum fuisse legitur opus Juliani Pomerii, de Vita Contemplativa. Nec Hincmari auctoritas praeponderat auctoritati conciliorum Galliae, in quibus ab annis 800 libri de Vita Contemplativa sub Prosperi nomine citati leguntur. Nec novum aut inusitatum Hincmaro quaedam opera sanctis Patribus assignare, quorum tamen illi parentes non agnoscantur. Citat enim ille Hypomnesticon sub nomine S. Augustini; librum de Praedestinatione et Gratia sub ejusdem nomine recenset, librum de Induratione Pharaonis sub Hieronymi, Commentarium Hilarii diaconi in Paulum sub S. Ambrosii, et Carmen de Providentia Dei sub sancti Prosperi nomine in testimonium adhibet. Quod spectat autem mss. codices librorum de Vocatione Gentium, ex quinque mss. Vaticanis antiquior, qui mille annorum aetatem excedere creditur, et alius pariter vetustissimus, nomen sancti Ambrosii praeferunt; tres reliqui, quorum aetate major 800 annos non excedit, nomine Prosperi insigniuntur. Alii absque dubio exstant mss. in quibus sub Ambrosii nomine exhibentur hi libri; cum ubique sub ejus nomine editi legantur ante annum 1566. Si ergo antiquiorum manuscriptorum auctoritati cedi opus esset, omnino tribuendi S. Ambrosio viderentur. Nec diffitebitur, opinor, Antelmius ex suo systemate, primos hujus operis manuscriptos anonymos prodiisse, cum latere intenderit S. Prosper. Unde probabitur amanuenses illos qui primi operi isti nomen Prosperi praefixerunt, pro vero Prosperi nostri fetu agnoscendos ex certis argumentis cognovisse? Nonne probabilius est, quod, cum eos libros anonymos reperissent, ex argumenti doctrinaeque conformitate inducti fuerint ut Prosperi nomen in fronte apponerent. Alii minus docti, licet antiquiores, minus etiam feliciter eidem operi nomen Ambrosii indiderant. Ex qua amanuensium diversitate colligitur, non standum hic manuscriptorum auctoritati, et ex sola amanuensium temeritate titulos istis libris inditos prodiisse.

De doctrinae consensione diximus supra, probavimusque, etsi revera idem sentiat auctor librorum de Vocatione Gentium quod S. Prosper, diversos tamen ab illo loquendi modos usurpatos, eaque adhibita temperamenta quae S. Prosper numquam adhibuisset. Si consulantur perpaucae utriusque periodi, fortissimum argumentum a nobis merito duci videbitur ex styli disparitate, quae oculis legentium primo intuitu patebit. Nec terrent nos aut ab opinione dimovebunt longae illae quas elaboravit Antelmius Tabulae: in quibus saepe nulla alia in stylo conformitas prospicitur, praeter voces quasdam tune temporis usurpari solitas. Nec facile invenientur auctores duo idem argumentum versantes, qui non aliquando easdem voces usurpaverint: multo minus mirum quod in sensibus conveniant, et iisdem loquendi formulis utantur. Si quis eadem cura investiget opera S. Augustini qua Antelmius S. Prosperi opera omnia scrutatus est, non desperandum omnino quin feliciter succedat quae institueretur operum Augustini cum libris de Vocatione Gentium collatio: cum revera non pauca Antelmianorum parallelorum loca ex sententiis Augustini a Prospero excerptis ducantur, aut iisdem terminis scriptae legantur in S. doctoris operibus. Verum frustra omnino talis minutatim comparatio institueretur: quoniam non obstantibus diffusis illis ultra modum Antelmii parallelis, ex illis quas diduximus rationibus librorum de Vocatione Gentiam ab operibus Prosperi differentia ipsa se legenti et ponderanti prodet.

Nunc vero superest ut examinentur conjecturae quibus ductus Quesnellius libros de Vocatione Gentium Leoni suo adjudicavit. Praecipuum, immo vero unicum ipsius argumentum stat in styli paritate, quam se agnovisse asserit inter libros istos et reliqua S. Leonis papae opera. »Scripta sancti Leonis saepius relegenti, inquit ille, familiarissima facta est phrasis Leonina, totusque dicendi character, quem in libris de Vocatione Gentium agnovi. Statim animadverti quod in eis idem loquendi modus, monnullorum verborum affectata frequentatio, conformatio periodorum eadem, eadem sermonis constructio, conflictus verborum, crebraeque antitheses, dictionis varietas, elegantia, dignitas, ubertas, igneusque vigor, tota denique styli facies eumdem omnino auctorem praedicant.« Cumque rem penitius considerasset, patuit: 1o Scriptionis tempus in aetatem Leonis incidere, quam ille scribere aggressus esset cum jam dudum ferverent dissidia adversus Augustinianam doctrinam mota; 2o Auctoris patriam Leonem arguere; nec Africanum dici posse, cum de Augustino ne verbum quidem ullum habeat; nec Gallum facile probari posse, cum a Gennadio vel ignoratus sit vel praetermissus. Italum ergo pronuntiari debere ex styli elegantia et nitore, et loco peculiari capitis 33 libri secundi, ubi haec habentur: Alii barbari dum Romanis auxiliantur, quod in suis locis nosse non poterant, in nostris didicere regionibus, et ad sedes suas cum Christianae religionis institutione remearunt: quae verba Romam ipsam auctoris patriam fuisse arguunt. His addit, libros istos numquam in Africana Ecclesia citatos legi, in Gallicana vero nonnisi octavo Christi saeculo, cum mentio expressa de his habeatur a Gelasio papa tamquam de opere Romae noto et approbato. 3o Scriptor ille in citanda Scriptura convenit cum S. Leone. Uterque S. Hieronymi translationem adhibet, eadem uterque loca, et modo sibi peculiari usurpat. 4o Istius operis doctrina circa Christi gratiam eadem prorsus est cum doctrina sancti Leonis: cumque in illo nonnulli sint tam explicandi quam loquendi in hac materia modi, quibus videtur primo intuitu ab Augustini sententia recedere; iidem quoque passim apud Leonem occurunt. In quibus praesertim est quod de generali quadam gratia nulli aetati, nulli homini non impensa saepius disserit, quam quidem ponit in elementorum discordi concentu, in terrae coelique, et creaturarum omnium structura, ordine ac veluti loquela, quae Creatoris omnipotentiam, bonitatem, sapientiam, ineffabilner praedicant: uterque elementa ista paginas et volumina, in quibus lex aeterna scripta manet, appellat. 5o In aliis [Col. 0645] quoque bene multis eadem cogitata, iidem conceptus, dicendique ratio eadem occurrunt. Eodem modo loquuntur de apostolicae sedis in Romana urbe fundatione; de eo quod a Deo electa sit ut primatum inter caeteras totius orbis Christiani Ecclesias obtineret, quod ideo Imperium Romanum usque ad ultimos orbis fines dilatari voluerit, quo facilius huc usque Christiana religio diffunderetur, quae et eo pervenisse agnoscitur quo nec Romana ditio pervenerat. Conferri potest caput 1 serm. 1 de SS. Petro et Paulo apud Leonem cum capite 16 libri II de Vocatione Gentium. Eadem dicunt ambo de trina Petri negatione ipsiusque veloci poenitentia. Legatur et sermo 3 de Passione et caput 28 libri II de Vocat. Geut. Uterque dicit quod a Christo Petrus tamquam a petra principali soliditatem traxit: Petrus a principali petra, ait S. Leo. soliditatem et virtutis traxit et nominis: et auctor noster loco citato, Quis ambigat fortissimam petram, quae ab illa principali petra communionem et virtutis sumpsit et nominis. Ubi idem cogitatum, eadem phrasis, eadem omnino verba. 6o Stylus librorum de Vocatione in omnibus congruit stylo sancti Leonis. Jam observatum a nobis in eo eminere elegantiam, nitorem, antitheses frequentes, et rhythmos, periodos commensuratas et in membra paria distinctas: hic etiam, ut notavimus styli Leonini proprius character. 7o Non solum autem phrasis eadem utrique, sed et voces saepius eaedem, nec ab aliis frequentatae: quarum longa enumeratio legi potest pagina 375 tomi II S. Leonis a Quesnellio editi et illustrati: qui deinde etiam phrasium plurimarum utrique communium parallelum instituit; ex quibus omnibus invicte probatum arbitratur, hocce de Vocatione Gentium opusculum Leoni Magno esse adjudicandum.

Verum Quesnellii antagonista duo probanda suscipit, ut omnem vim argumentorum ejus elevare videatur: 1o quidem levioribus omnino illum niti conjecturis; 2o argumentis claris et efficacibus demonstrari libros de Vocatione Gentium pro Leonis ietu non debere agnosci. Frustra autem priori investigando insudaveris, si posterius recte probatum inveniretur, ideo ab illa posteriori parte erit exordium. His ergo momentis invicte probatur (si Josepho Antelmio fides) Leoni omnimodis abjudicandum opus de Vocatione Gentium. Primo quidem (ait) obviat quae erat Leonem inter et Cassianum singularis necessitudo. Quis credat, quod Cassiano Leo munus refellendi Nestorii imposuisset, quod tamen certo certius imposuit, et quod illum tanto in pretio habuisset, si errori obnoxium cognovisset? Aut numquid Cassiani doctrinam scriptis libris de Vocatione Gentium refellere suscepisset, si ipsum ab errore jam revocatum et sana sapientem credidisset, quod tamen asseruit Quesnellius? Ego autem probationes non suppetere, immo nec verosimile arbitror, Cassianum aliquando mentem mutasse. Leonem quidem inter Cassiani amicos numerandum fateor; sed nec inde recte probari ejusdem cum Cassiano Leonem fuisse sententiae, nec inde argui invicte non ab eo scriptos de Vocatione Gentium libellos contendo. Quotidiano experimento fit notum, ab amicis scribi contra amicos, si opinione differat unus ab altero. Hoc unum praestat amicitia, ut amico quantum veritas patitur parcatur, non directe oppugnetur, leni stylo tractetur, tamquam homo quem magis docere cupias quam refellere. Idipsum omnino praestat auctor librorum de Vocatione Gentium.

Quae tunc erant inter Augustini discipulos et ejus doctrinae adversantes dissidia, nondum haeresim inducere credebantur. Sanctus enim Prosper, fervens licet Augustini discipulus et vindex, eos a quibus ipse impugnabatur catholicos vocat, et in Ecclesia vivere agnoscit. Auctor librorum de Vocatione Gentium adhuc mitius de his concertationibus loquitur, quaestiones de quibus agitabantur vocans difficiles, et inter catholicos agitari solitas. Cassianus ipse cum suis asseclis sensus suos modeste defendebat, absque pertinacia aut invectivis. Ex quibus conficitur nihil obstare quin S. Leo potuerit Cassianum ad Nestorianos refellendos assumere, et postea libros de Vocatione Gentium, in quibus Cassiani de gratia sententiae contradicit, idem ipse conscribere.

At saltem (subjicit Antelmius) ut amicis indulsisset Leo Cassiano ejusque discipulis, nec eorum disputationes vocasset Calumniosa certamina, nec calumniosa objicere criminatus esset, aut impie diffiteri, aut praesumptionis arguisset et ignorantiae, tendere laqueos deceptionis contumacesve querelas, aut insidiosam malignitatem et insolentem praesumptionem his exprobrasset. Haec tamen probra omnia per libros de Vocatione Gentium sparsa, et iis afficta leguntur qui non perfectae gratiae fidem sequebantur.

Forte quis responderit, satis indultum Cassiano a Leone cum ipsius nomini pepercit, nec ipsum ex nomine refellere aggressus est, sed eos generatim insectatus qui nimium libero tribuebant arbitrio, totam hanc quaestionem ita tractavit, quasi qui nullas in ea partes eligeret, nec se palam illis adversarium declararet. Quae vero dura leguntur hoc in opere, nec Cassianum tangunt, nec ejus speciatim discipulos; sed consecutiones erroneas afficiunt, quae ex eorum principiis elici facile possent. Adde quod nec talia adeo injuriosa censeri posse probatur quantum jactitantur. Tertium profert Antelmius argumentum quod videtur ipsi ineluctabile; quo plane convictum se fuisse ait, et neminem non convictum iri facile sibi persuadet: scilicet, Si Leo diaconus Semipelagianos tam viriliter insectatus fuisset, qui credetur summi pontificatus apicem adeptus eosdem indemnatos reliquisse toto pontificatus sui tempore? Indignum sane et monstro simile si nihil contra eos statuisset: cum tamen ejusmodi homines sub pontificatu Leonis honoribus cumulatos dignitatibusque auctos appareat. Leonis quoque successor Hilarus antesignanum illorum Faustum Romano concilio praesidere voluit. Si vero dicatur Leo alium vultum induisse, talesque errores tacendo palpasse; immerito ergo haereticorum non fictus aut trepidus impugnator, et constans veritatis propugnator audit; immerito Leoni de tribu Juda comparatur, propter ardens studium quo Pelagianos insectatus est. Cur ille in Semipelagianos insurgere neglexisset, si cum auctore librorum de Vocatione Gentium sensisset, illos Pelagii errores revocare? Numquid S. Prosper fidelis Leonis amanuensis, et ei a secretioribus, insignis inter omnes Semipelagianorum adversarius, zelum ejus in ipsos non inflammasset? Quas omnes egregias declamationes ab ullo pro probationibus invictis et ineluctabilibus haberi posse vix in animum inducas. Librorum de Vocatione Gentium scriptor defensores liberi arbitrii haereticis non accensuit, eorum sententias ut privatus homo refutavit. Supponamus ergo librorum auctorem Leonem fuisse; quid opus erat ut pontifex factus, pro summa qua pollebat in Eccelesia auctoritate, eos ut haeresis indubitatae reos damnaret? Et si enim opiniones a se in libris istis suis rejectas pro haereticis habuisset; cui bono in homines insurrexisset quietos et silentes, qui nec dogmata perversa disseminare, nec in partem se dividere attentassent? Nec enim legitur quamdiu ille pontificatum tenuit ulla hac de re exorta disputatio. Diu post ejus obitum revixit illa concertatio. Dicatur ergo qua ex occasione sanctus Leo damnasset Semipelagianos? Num ab aliquo ad ejus tribunal delati? An de iis aliquid ad eum scriptis nuntiatum? An eo pontifice opiniones suas scriptis libris propugnarunt? Haec omnia omni etiam leviori probatione carent. At enim eorum asseclae honoribus creverunt, in abbates et episcopos in Galliis electi leguntur. Leonis erat intercedere talibus. Quasi vero tunc diplomatibus pontificiis opus esset electis ad hasce dignitates. At Hilarus Leonis successor Faustum Rhegiensem Semipelagianorum principem Romano concilio praesidere voluit. Prius intelligendum quid hic sit concilio praesidere: non enim ibi significat praeesse, sed tantum interesse, quomodo dicitur, praesidente [Col. 0647] fratrum numeroso concilio. Num inde conficies fautorem Semipelagianorum Leonem? Non id quidem multis consequens videndum reor. Cum Faustus Romano interfuit concilio, nondum scripserat librum illum quo in sancti Augustini doctrinam insurgit: diu post id temporis librum hunc scripsit: et licet antea scripsisset, non inde interes probatum ad Hilaro opus, multo minus a Leone Hilari decessore, nec hunc Fausto lavisse concludas. Sed, quod maxime mirum videbitur, non advertit Antelmius omnia a se adducta exempla solo Prosperi exemplo convelli. Nec enim videtur ille aliquot contra Semipelagianos scriptum edidisse post librum suum contra Collatorem, id est, Cassianum, quem ante Leonis pontificatum ediderat. Si ergo illi homines sub hoc pontificatu aliquid novi inducere tentarunt, cur ipse siluit, aut cur non illos, ut ante, palam et publice insectatus est? Cur eo quo pollebat apud pontificem summum favore non usus est adversus illos? Cur non apud Leonem detulit errantes? Si quis hoc genus ratiocinii eo usque urgeret de Prospero, quantum Antelmius urget de S. Leone, parum abesset quin inde concluderetur quoque nihil umquam adversus Semipelagianos exarasse sanctum Prosperum.

Quod ducitur ex Gelasii papae auctoritate argumentum, quod ille auctorem librorum de Vocatione Gentium inter doctores Ecclesiae numeret, etsi ab ejus nomine abstineat, praecedentibus plausibilius videtur. Si enim Leonis esset opus istud, quomodo id Gelasium latuisset; aut si non latuit, quo consilio Leonis nomen tacuisset? Verum hoc argumento probatur tantum, opus istud tunc etiam temporis anonymum prodiisse, de quo convenit inter omnes: unde semper quaerendum superest, numquid non ipse sanctus Leo absque nomine ediderit. Eas affert Quesnellius rationes, quae rem verisimilem efficiant. Ad ea nunc quae istis respondentur descendamus, cum jam certum sit apud nos nullo argumento evinci hos libros non esse S. Leonis. Quesnellii adversarius hoc unum probare nititur, sanctum Prosperum sancti Hieronymi translatione usum, quomodo et S. Leo; et hunc nonnumquam antiquam quoque versionem Scripturarum adhibuisse; quo solo firmissimo adversarii sui argumento satisfactum arbitratur. Non hic investigare aggrediar quis eorum recte, quis secus hoc in negotio senserit: soli argumento quod ducitur ex styli conformitate insistam, de quo parti adversae assentiri cognoscitur Antelmius; cum ipse ideo Sermones et Epistolas Leonis magni S. Prospero tribui vult, quia concinit stylus horum operum cum stylo librorum de Vocatione Gentium. Qua confessione nihil magis causam Quesnellii promovere potest. Cum enim longe certius sit Sermones et Epistolas quibus praefigitur Leonis nomen, Leonis opus esse, quam libros de Vocatione Gentium esse fetum S. Prosperi; si necessario agnoscendus idem utrorumque pareas, aequiori jure tribuentur Leoni libri de Vocatione Gentium, quam Prospero Epistolae et Sermones S. Leonis. Equidem P. Natalis Alexander, et P. Oldinus, styli differentiam agnovisse se dicunt, nec tot in Leone rhythmos, tot figuras, tot similiter cadentia, quot in illis libris. Sed non sedulo rem considerasse videntur, si quid enim diversi reperiatur, hoc exigui admodum momenti apparebit.

Ex his quae hactenus disputata sunt de auctore librorum de Vocatione Gentium haec confici possunt: 1o Hoc opus primum prodiisse anonymum; 2o exaratum esse post annum 430, et ante 496; 3o sub pontificatu Gelasii papae opus notum fuisse, sed sine auctoris nomine fectum esse; 4o post eam aetatem in quibusdam mss. nomen praetulisse S. Ambrosii, in aliis nomen S. Prosperi; 5o certo certius non esse Ambrosii; 6o nec vero simile idem esse S. Prosperi; 7o auctorem cum hactenus ignotus manserit, difficile posse sciri quis tandem ille fuerit; 8o quod si ex modo res tractandi et styli conformitate judicium ducatur, esse unde conjiciatur opus sancti Leonis; 9o Nullatenus probari hoc opus non a Leone elaboratum. Unum superest, scilicet pro certo definire hos libros esse sancti Leonis fetum. Quod nos ex argumento in sola styli similitudine fundato statuere non ausimus, quod tamen momentis a Quesnellio in medium adductis fere persuaderi non diffitebimur.

Probationi vero quam Antelmius ex Photii testimonio eruit non respondimus, quia illud in rem de qua agitur nihil confert. Huic enim auctori confuse leviterque nota videtur, historia Pelagianorum, et ignota omnino orta post Augustini mortem de ejus doctrina inter Occidentales dissidia. Ex suo ingenio ait a S. Prospero pugnatum contra Pelagianos sub pontificatu S. Leonis. Audierat de gratia scripsisse Prosperum: Pelagianos ab eo impugnatos credidit; et cum legisset in epistolis Septimii et Leonis ad Januarium Aquileiensem sub hoc pontificatu motos istiusmodi homines, hoc ipso tempore a Prospero impugnatos arbitratus est, eo libentius quod non eum latebat tunc temporis Romae diversatum fuisse Prosperum. Sed haec omnia ex meris conjecturis a Photio scripta manifeste patet, locutumque ut hominem a temporibus et locis sejunctum, qui exacta rerum historia carebat, sed omnia ex suo ingenio fingebat. Etsi vero fateremur Prosperum sedente in Romana sede Leone contra Pelagianos stylum exercuisse: ex mera conjectura id tribuitur libris de Vocatione Gentium, qui in Pelagianos non diriguntur. Unde habetur de his libris locutum esse Photium? Numquid fieri nequit Prosperum interea temporis aliquos libros edidisse contra Pelagianos, qui tamen ad nos non pervenerint. Sed tandem nihil certi statui potest ex hoc Photii loco, qui haec omnia ex mera conjectura scripsisse convincitur.

Ex his omnibus facile colliget aequus lector, nihil satius, et ab omni temeritatis suspicione remotius, a nobis fieri debuisse, quam ut hosce libros inter eruditos hinc inde tanta concertatione discussos, unde tamen certum de auctore judicium statui nequeat, nec veris S. Prosperi operibus annumeremus, nec ad supposita omnino rejiciamus; donec de tanta lite statuerint eruditi. Ex dictis tamen facile conjicitur hos libros circa annum Christi 440 fuisse exaratos.




[Col. 0647]
LIBRI DUO [a 1Kb] DE VOCATIONE OMNIUM GENTIUM. (C,S)



LIBER PRIMUS.



847 CAPUT PRIMUM. Materiam hoc libro tractandam proponit, ostenditque non recte sentire eos qui praedicatione gratiae liberum negari arbitrium contendunt.
[Col. 0648A]

Inter defensores liberi arbitrii, et praedicatores [Col. 0649A] gratiae Dei, magna et difficilis dudum [a 1Kb] vertitur quaestio. Quaeritur enim utrum velit Deus omnes homines salvos fieri; et quia negari hoc non potest, cur voluntas Omnipotentis non impleatur inquiritur? Cumque hoc secundum [b 1Kb] voluntatem hominum fieri dicitur, gratia videtur excludi; quae si meritis redditur, constat eam non donum esse, sed debitum. Unde iterum quaeritur cur hoc donum, sine quo nemo [c 1Kb] salvus est, ab eo qui omnes salvari vult, non omnibus conferatur. Atque ita, contrariarum disputationum nullus terminus reperitur, dum non discernitur quid manifestum, quid sit occultum. De hac igitur 848 compugnantia opinionum, qua mensura et temperantia sentiendum sit, quantum Dominus adjuverit, annitar inquirere; exercens atque discutiens modulum [Col. 0649B] facultatis meae in his quae cordi meo sobrie (quantum arbitror) inhaeserunt; ut si in eas regulas processerit stylus quae nihil offensionis, nihil habeant pravitatis, non solum nobis, sed et aliis utile sit, ad aliquem nos limitem pervenisse, quem non debeamus excedere. Primitus itaque de voluntatis humanae motibus et gradibus disputandum est. Inter quam et gratiam Dei quorumdam non sana discretio est, [d 1Kb] existimantium quod praedicatione gratiae liberum negetur arbitrium; nec advertentium eadem regula sibi posse objici, quod gratiam negent, cum eam humanae voluntatis non ducem volunt esse, sed comitem. [e 1Kb] Si enim tollitur voluntas, nisi ipsa est verarum origo virtutum; tollitur gratia, nisi ipsa est bonorum causa meritorum. Sed jam, auxiliante Christo, [Col. 0649C] quod tractandum concepimus inchoemus.



849 CAPUT II. Omni animae humanae naturaliter inesse qualemcumque voluntatem, quae aut sensualis, aut animalis, aut spiritalis est.

Omni animae humanae, quantum intelligere atque experiri datur, naturaliter qualiscumque inest voluntas, [Col. 0650A] qua [f 1Kb] aut appetitur quod placet, aut declinatur quod displicet. Hujus voluntatis, quantum ad naturalem pertinet motum ex vitio primae praevaricationis infirmum, genera sunt duo, secundum quae voluntas hominis, aut sensualis, aut animalis est. Sed cum adest gratia Dei, accedit ei per donum spiritus tertium genus, ut possit fieri spiritalis, et per hunc excellentiorem motum omnes affectus undecumque nascentes supernae rationis lege dijudicet.



CAPUT III. De voluntate sensuali.

Sensualis igitur voluntas, quam et carnalem possumus dicere, non erigitur supra eum motum qui de corporis sensibus nascitur, qualis est [g 1Kb] in animis parvalorum: qui licet nullo judicio rationis utantur, [Col. 0650B] ostendunt tamen aliquid se velle, aliquid nolle, cum videndo, audiendo, odorando, gustando, tangendo, et ea quibus delectantur amant, et ea quibus offenduntur oderunt. [h 1Kb] Quid autem est amare, nisi velle? aut quid est odisse, nisi nolle? Habent ergo etiam ipsi voluntatem suam, [i 1Kb] quae etsi providendi et consulendi impos atque ignara sit, in his tamen amat agere quae carnis sensibus blandiuntur, donec vigor rationalis ingenii per maturiora ministeria corporis excitetur, et ad famulantium sibi membrorum usum, non [j 1Kb] alieno nutu, sed sua lege moveatur.



850 CAPUT IV. De voluntate animali, qua nihil supra mercedem temporalis gloriae acquiritur, etiam si dono Dei in ea sublimius sapiatur.

[Col. 0650C] Ab hoc ergo sensuali appetitu, in quo remanent hi quos etiam in annis majoribus excordes videmus et fatuos, ad animalem surgitur voluntatem; quae priusquam Spiritu Dei agatur, etiam si supra sensualem motum [k 1Kb] sese attollere potest, tamen sine summi amoris participatione in terrenis occiduisque versatur. In hac humana [l 2Kb] ingenia etiam si corporeae [Col. 0651A] voluptati non turpiter serviant, et cupiditates suas justitiae atque honestatis legibus temperent, nihil supra mercedem gloriae temporalis acquirunt; et cum praesentem vitam decenter exornent, aeternae tamen beatitudinis praemium non habent; quia rectas actiones et bona studia sua, non ad ejus laudem atque honorem referunt, a quo acceperunt [a 1Kb] ut sublimius saperent, et excellentius caeteris enitescerent. Cum enim quidam non solum ad instituta utilissimarum artium, et doctrinas liberalium disciplinarum, sed etiam ad inquisitionem summi boni aciem mentis intenderint, et invisibilia Dei per ea quae facta sunt (Rom. I, 20) intellecta conspexerint; non agentes tamen gratias Deo, nec confitentes illum sibi esse hujus facultatis auctorem, sed dicentes se esse sapientes [Col. 0651B] (Ibid. 22), hoc est, non in Deo, sed in semetipsis gloriantes, quasi ad veritatis inspectionem suis studiis atque rationibus propinquassent; evanuerunt in cogitationibus suis, et quod, illuminante Dei gratia, [b 1Kb] invenerant, obcaecante superbia perdiderunt, relapsi a superna luce [c 1Kb] in tenebras suas, hoc est, ab incommutabili atque aeterno bono, ad mutabilem corruptibilemque naturam. Cum ergo tales in amorem sui recidunt, et ita sibimet placent ut totum quod in se laudabile judicant, non ad dona Dei referant, sed sibi vindicent, et studio propriae voluntatis ascribant, procul ab illa 851 spiritali [d 1Kb] exsulant voluntate, et nihil in se habent quo ad vitam provehantur aeternam, incipientes in semetipsis etiam illa temporalia Dei dona corrumpere, et a bono eorum [Col. 0651C] usu in consuetudinem innumerabilium transire vitiorum.



CAPUT V. Omnes gentes in elementis accepisse praecepta legalia, ut inexcusabiles sint in idololatria.

Quamvis enim scriptum sit quod cum dispertiret Excelsus gentes, quemadmodum dispersit filios Adam, statuit terminos gentium secundum numerum angelorum Dei, et facta est portio Domini populus ejus Jacob, funiculus haereditatis ejus Israel (Deut. XXXII, 8); et scriptum sit Dominum dicere ad Israel, Eritis mihi sancti, quia ego sanctus sum Dominus Deus vester, qui segregavi vos ab omnibus gentibus esse mihi (Levit. XIX, 2); et quamvis scriptum sit in libro Esther, dicente Mardochaeo, Gratias tibi, Domine, quoniam fecisti [Col. 0651D] nova signa et prodigia, qualia non sunt facta in gentibus, dividens omne saeculum in sortes duas, elegisti unam tibi populi tui, relinquens aliam gentibus (Esth. XVI, juxta LXX); et Paulus et Barnabas dicant, Et nos [Col. 0652A] mortates sumus, similes vobis homines, annuntiantes vobis converti ad Deum vivum, qui fecit coelum, et terram, et mare, et omnia quae in eis sunt, qui in praeteritis generationibus dimisit omnes gentes ingredi vias suas (Act. XIV, 4); quamvis ergo haec et multa similia veritatis Scriptura pronuntiet, [e 1Kb] secundum ipsam tamen credimus, et piissime confitemur, quod numquam universitati hominum divinae providentiae cura defuerit; quae licet exceptum sibi populum specialibus ad pietatem direxerit institutis, nulli tamen nationi hominum bonitatis suae dona subtraxit: ut propheticas voces et praecepta legalia convincerentur in elementorum obsequiis ac testimoniis accepisse. Unde et inexcusabiles facti sunt, quia deos sibi Dei dona fecerunt, et quae creata erant ad utendum, venerati [Col. 0652B] sunt ad colendum.



CAPUT VI. Quod absque divina gratia voluntas tanto citius propinquat iniquitati, quanto acrius intenditur actioni, quia non in gloriam Dei vivit.

In quam impietatem etiam illa gens quam sibi ab omnibus gentibus Dominus segregavit, tota transisset, nisi misericordiae suae propositum [f 1Kb] sustentandis electorum lapsibus praetendisset: nam plenae sunt paginae veteris Testamenti de Israeliticae defectionis relatu: ut aperte appareat, divinae semper fuisse gratiae, 852 quod non omnis ille populus discessit a Domino. Ita humana natura in primi hominis praevaricatione vitiata, etiam inter beneficia, inter praecepta et auxilia Dei, semper in deteriorem est proclivior [Col. 0652C] voluntatem, cui committi non est aliud quam dimitti. Haec itaque voluntas vaga, incerta, [g 1Kb] instabilis, imperita, infirma ad efficiendum, facilis ad audendum, in cupiditatibus caeca, in honoribus tumida, curis anxia, suspicionibus inquieta, gloriae quam virtutum avidior, famae quam conscientiae diligentior, et per omnem sui experientiam miserior fruendo his quae concupiverit, quam carendo; nihil in suis habet viribus, nisi periculi facilitatem: quoniam voluntas mutabilis, quae non ab incommutabili voluntate regitur, tanto citius propinquat iniquitati, quanto acrius intenditur actioni.

Quamdiu ergo homini ea placent quae Deo displicent, voluntas ejus animalis est: quia etiam si in bonis moribus agat, male adhuc vivit, si non in Dei [Col. 0652D] gloriam vivit. Hoc est enim proprium et praecipuum piorum, ut in Domino glorientur, nec se nisi in Deo diligant. Bene enim se amant, qui in se opera Dei amant. Nam et Deus hoc amat in nobis quod ipse [Col. 0653A] fecit, et hoc odit quod ipse non fecit. Si ergo opus Dei amamus in nobis, bonam voluntatem [a 1Kb] recte amamus in nobis: quae utique si opus Dei non esset, amanda non esset. Quis autem homo, nisi malae voluntatis, [b 1Kb] bonam in se non amet voluntatem, quae superni agricolae prima plantatio est? Dicente enim Veritate, Omnis plantatio quam non plantavit Pater meus coelestis, erudicabitur (Matth. XIII, 13), quidquid non est eradicandum, manifestum est a Patre esse plantatum. Bona autem voluntas omnium virtutum germen est primum. Quae innixa origini suae, in illa aeterna et incommutabili voluntate requiescit, ut vere sit spiritalis: quoniam qui adhaeret Deo, unus spiritus est (I Cor. VI, 17), dum per communionem illuminantis et illuminati, justificantis [Col. 0653B] et justificati, regentis et subditi, omnis actio ad unum refertur; et quod ad unum refertur, utriusque est. Quia nec a Deo alienari potest quod dedit, nec ab homine quod accepit.



CAPUT VII. In homine, cum ad pietatem redit, non aliam in eo creari substantiam, sed eamdem quae fuerat labefactata reparari; nec aliud ab eo auferri nisi vitium, priore voluntate correcta.

Hic tractandum videtur utrum cum bonae voluntatis esse homo incipit, eadem quae in ipso erat corrigatur voluntas; 853 an alia ei quam [c 1Kb] non habebat, et quae priori repugnet, detur. Quod ut evidentius appareat, altius id non pigeat inquirere. Omnes homines in primo homine sine vitio conditi sumus, et [Col. 0653C] omnes naturae nostrae incolumitatem ejusdem hominis praevaricatione perdidimus. Inde tracta mortalitas, inde multiplex corporis [d 1Kb] animique corruptio; inde ignorantia et difficultas, curae inutiles, illicitae cupiditates, sacrilegi errores, timor vanus, amor noxius, injusta gaudia, poenitenda consilia, et non minor miseriarum multitudo quam criminum. His ergo atque aliis malis in naturam humanam irruentibus, fide perdita, spe relicta, intelligentia obcaecata, voluntate captiva, nemo in se unde repararetur invenit. Quia etsi fuit qui naturali intellectu conatus sit vitiis reluctari, hujus tantum temporis vitam steriliter ornavit, ad veras autem virtutes aeternamque beatitudinem non profecit. Sine cultu enim [e 1Kb] veri Dei, etiam quod virtus videtur esse, [Col. 0653D] peccatum est, nec placere ullus Deo sine Deo potest. Qui vero Deo non placet, cui, nisi sibi et diabolo [Col. 0654A] placet? A quo cum homo spoliaretur, non voluntate, sed voluntatis sanitate privatus est: quia nec detrudi ab innocentiae statu posset, nisi voluntate peccaret. Quae ergo natura erat bona, qualitate facta est mala; et ille animi motus, qui numquam potest sine aliquo esse amore, hoc est, sine aliqua voluntate, non perdidit appetitum, sed mutavit affectum; id recipiens desiderio quod debuit refutare judicio. Cum igitur homo ad pietatem redit, de quo ideo dictum est, Spiritus vadens et non rediens (Psal. LXXVII, 39), quia nisi illum Deus converteret, non rediret; [f 1Kb] cum fit novum figmentum, novaque creatura, non alia in eo creatur substantia, sed eadem quae fuerat labefactata reparatur: nec aliud ab eo aufertur, [g 1Kb] nisi vitium quod natura non habuit.



CAPUT VIII. Gratiam sic reparare opus Dei, ut liberum arbitrium non auferat, sed potius per ipsummet illud sanet.
[Col. 0654B]

Fuit enim in Adam natura sive vitio, qui per voluntatis inobedientiam mala multa contraxit, et in posteros magis magisque [h 1Kb] multiplicanda transfudit. Quae ut vincantur atque in nihilum deducantur, [i 1Kb] non efficit nisi gratia Salvatoris, qui opus suum 854 opere suo reparat: sicut enim dicit Joannes apostolus, In hoc apparuit Filius Dei, ut solvat opera diaboli (I Joan. 3, 8). Et sic rumpit vincula captivi, sic vestit nuditatem spoliati, sic sanat vulnera sauciati, ut quod in ipso agit, etiam per ipsum geratur. Cui utique contra hostem [j 1Kb] suum non expedit sine protectore confligere. Cum illo enim habet certamen [Col. 0654C] a quo aliquando superatus est. Non ergo fidat [k 1Kb] de viribus suis, quae etiam cum essent integrae, non steterunt; sed per illum quaerat victoriam qui solus non est victus, et omnibus vicit. Et si quaerit, non dubitet quaerendi affectum ab illo se accepisse quem quaerit. Nec quia Spiritu Dei agitur (Rom. VIII, 14), ideo se putet liberum arbitrium non habere: quod ne tunc quidem perdidit quando diabolo voluntate se dedit, a quo judicium voluntatis depravatum est, non ablatum. Quod ergo non [l 1Kb] interfectum est per vulnerantem, non tollitur per medentem: vulnus sanatur, non natura removetur. Sed quod in natura periit, non restituitur nisi ab auctore naturae: [m 1Kb] apud quem quod perdidit natura, non periit (Idem Prosp., cap. 26 cont. Collat.). Aeterna est enim sapientia, [Col. 0654D] aeterna veritas, aeterna bonitas, aeterna justitia, omnium denique virtutum lumen aeternum est, totumque [Col. 0655A] quod virtus est. Deus est. Qui si non operatur in nobis, nullius possumus participes esse virtutis. Sine hoc quippe bono nihil est bonum, sine hac luce nihil est lucidum, sine hac sapientia nihil sanum, sine hac justitia nihil rectum. Dicit enim per Isaiam Dominus, Ego sum, ego sum Deus, et non est praeter me qui salvet (Isai. XLIII, 11); et Jeremias, Scio, inquit, Domine, quia non [a 1Kb] est in homine via sua, nec viri est ut dirigat iter suum (Jer. X, 23). Homo namque mortalis damnata in Adam origine carnaliter natus, ad spiritalem novi generis dignitatem, nisi Spiritu sancto regente non pervenit. Sed nec ullo hanc desiderio appetit, qui calorem ipsius desiderii non accepit [b 1Kb] a Deo, de quo dicit Dominus, Ignem veni mittere in terram: et quid volo nisi ut ardeat (Luc. XII, 49)? Ignis autem iste, [Col. 0655B] dilectio est Dei, quam amator mundi corde captivo non potest concipere; plenus est enim amore vanitatum, quas etiam si potuerit ex aliqua parte vitare, et, transcensis [c 1Kb] temporalibus ac visibilibus, ad aeterna et invisibilia intelligendo profecerit; si a colendis quoque simulacris recesserit, et venerari coelum ac terram, omniaque mundi hujus elementa destiterit; fidem tamen dilectionemque 855 Christi, conturbatus de ejus ipsa humilitate, non capiet, et scandalum Dominicae nativitatis ac mortis proprio judicio non evincet. Propter sapientiam enim mundi resistentem sapientiae Dei, ut superbia de se praesumentium caecaretur, placuit Deo per stultitiam praedicationis salvos facere credentes (I Cor. I, 21). Unde qui doctrinis saecularibus tument, ridendam [Col. 0655C] magis quam adorandam crucem Christi existimant; et quanto sublimius quisque ad humanarum diciplinarum instituta conscendit, tanto magis praedicationis nostrae humilia et infirma fastidit.

Nec mirum si Evangelio crucis Christi philosophia [d 1Kb] gentilis obnititur, cui etiam Judaica eruditio reluctatur. Nec docti igitur, nec indocti, cujuslibet stirpis aut ordinis, humana ratione [e 1Kb] ad Deum ducuntur; sed omnis homo qui ad Deum convertitur, Dei primum gratia commovetur. Non enim ipse sibi lumen est, [f 1Kb] nec cor suum radio propriae lucis accendit. Si enim beatus Joannes, quo nemo hominum major natus est, non erat lumen, quia non suo splendore lucebat, sed de illo vero lumine quod illuminat omnem hominem venientem in hunc mundum [Col. 0655D] (Joan. I, 9), ut lux esset acceperat: quis ille erit qui tot opinionum colluctationes, tot vincula consuetudinis, tot praejudicia vetustatis, suo tantum judicio [g 1Kb] usus abrumpat; et sola voce extrinsecus sonante doctoris, hoc tantum de gratia habeat quod [Col. 0656A] audivit, et totum de voluntate quod credidit? Quod si ita esset, nihil inter gratiam legemque distaret, nec indulgentiae quemquam spiritus vivificaret, si occidens littera permaneret. Lex enim quod fieri aut non fieri jubet, non praestat ut aut fiat aut non fiat; quoniam severitati ejus non libertate, sed timore servitur: Dominus autem ut legem non solveret, sed impleret (Matth. V, 17), per gratiae auxilium efficax fecit legis imperium, et multiplicando clementiam sustulit poenam; ut peccatum non ulciscendo plecteret, sed remittendo deleret. Unde adulteram ex legis constitutione lapidandam, et veritate liberavit, et gratia; cum exsecutores praecepti de conscientiis territi, trementem ream sub illius judicio reliquissent qui venerat quaerere et salvum facere quod perierat [Col. 0656B] (Luc. XIX, 10); et ideo inclinatus, id est, ad humana demissus, et in opus nostrae reformationis inflexus, digito scribebat in terram (Joan. XVIII, 6), ut legem mandatorum per gratiae decreta vacuaret, et ostenderet se esse qui dixerat, Dabo leges 856 meas in sensu ipsorum, et in corde ipsorum scribam eas (Jerem. XXXI, 33). Quod utique quotidie facit, dum cordibus vocatorum suam inserit voluntatem, et stylo Spiritus sancti quidquid in animae paginis diabolus invidendo falsavit [h 1Kb] veritas miserando rescribit.

Cum igitur verbum Dei per ministerium praedicantium auribus carnis infertur, miscetur operatio potentiae divinae cum sono vocis humanae, et qui incitavit evangelizantis officium, audientis quoque [Col. 0656C] [i 1Kb] firmavit affectum. Dulcescit enim animae cibus verbi, veteres tenebrae nova luce pelluntur, et obtutus interior caligine antiqui erroris exsuitur: transit animus de voluntate in voluntatem; etsi illa quae pellitur, aliqua [j 1Kb] cunctatione remoratur; ea tamen quae gignitur electiora quaeque sibi vindicat, ut lex peccati et lex Dei diversas atque discretas in eodem homine habeant mansiones: et concupiscente carne adversus spiritum, [k 1Kb] carnis etiam concupiscentiis spiritu repugnante (Gal. V, 17), per exteriora quidem insidiari tentator audeat, sed mens auxilio Dei munita praevaleat. [l 1Kb] Ad magnam enim utilitatem fidelium materia est reservata certaminum, ut non superbiat sanctitas, dum pulsatur infirmitas. Unde et Apostolus dicit: In magnitudine revelationum ne [Col. 0656D] extollar, datus est mihi angelus Satanae qui me colaphizet. Propter quod ter Dominum rogavi ut discederet a me; sed dixit mihi: Sufficit tibi gratia mea, nam virtus in infirmitate perficitur (II Cor. XII, 7). Quaerat ergo Dominus imaginem suam, et errantem ovem [Col. 0657A] bonus pastor inveniat: nec dedignetur aegram diuque in invio fatigatam humeris suis ferre, et non revocando tantum, sed etiam portando salvare. Quaerat Dominus imaginem suam, et omnium quae in eam inciderunt sordium concretione detersa, speculum humani cordis enubilet. Scriptum est enim: Quis potest facere mundum de immundo conceptum semine? Nonne tu qui solus es (Job. XIV, 4)? Quaerat Dominus imaginem suam, ut [a 1Kb] in renovatione ac justificatione ejus gratia reformantis appareat, sicut in se factum Paulus apostolus protestatur et dicit: Eram autem ignotus facie Ecclesiis Judaeae, quae erant in Christo: tantum auditum habebant, quod is qui persequebatur nos aliquando, nunc evangelizat fidem quam expugnabat; et in me clarificabant [b 1Kb] Deum (Gal. I, 22). [Col. 0657B] Sic ergo tunc Christianus populus didicerat, et illi [c 1Kb] primitivi Ecclesiae, quorum erat unum cor et una anima (Act. IV, 32), sic credebant; ut cum 857 viderent quempiam ad agnitionem veritatis ab errore conversum, glorificarent Deum, et fidem correcti confiterentur muneris esse divini. Ipse quoque Dominus discipulos suos magistros omnium gentium sic docebat dicens: Sic luceat lumen vestrum coram hominibus, ut videntes opera vestra bona, magnificent Patrem vestrum qui in coelis est (Matth. V, 16).



CAPUT IX. [d 1Kb] Quod Scriptura sive de bonis, sive de malis loquatur, sive de electis, sive de reprobis, ita meminit unius partis, quasi neminem hominum praetermittat.

[Col. 0657C] Fixa ergo hac fide in cordibus nostris, [e 1Kb] immobiliterque fundata, qua saluberrime credimus omnia bona, ac maxime ea quae ad vitam aeternam provebunt, [f 1Kb] Dei munere haberi, Dei munere augeri, Dei munere custodiri; puto quod pius sensus non debeat in ea quaestione turbari, quae de omnium et de non omnium hominum [g 1Kb] conversione generatur, si ea quae clara sunt, non de his quae occulta sunt, obscuremus, et dum procaciter insistimus clausis, excludamur ab apertis: cum sufficere debeat ut [h 1Kb] in eo in quod pervenimus ambulemus. Quid enim mirum si quidam ad vitae sacramenta non perveniunt, [i 1Kb] cum plerique, qui videbantur venisse, discedant, de quibus dicitur, Ex nobis exierunt, sed non erant ex nobis. [Col. 0657D] Si enim fuissent ex nobis, mansissent utique nobiscum (I Joan. II, 19). Quorum similes sunt illi qui profitentur [Col. 0658A] se Deum scire, factis autem negant (Tit. I, 16). Nam cum scriptum sit, Omnis qui invocaverit nomen Domini salvus erit (Rom. VII, 21), de quibusdam tamen Dominus ait: Non omnis qui dicit mihi, Domine, Domine, intrabit in regnum coelorum, sed qui facit voluntatem Patris mei, qui in coelis est, ipse intrabit in regnum coelorum (Matth. VII, 21); et: Multi mihi dicent in illa die, Domine, Domine, nonne in nomine tuo prophetavimus, et in nomine tuo daemonia ejecimus, et in nomine tuo virtutes multas fecimus? et tunc dicam illis, [j 1Kb] Numquam novi vos, discedite a me, operarii iniquitatis (Ibid., 22). Tales non invocant nomen Domini quia non habent Spiritum adoptionis filiorum in quo clamamus, Abba, Pater (Rom. VIII, 15). Nemo autem potest dicere Dominum Jesum, nisi in Spiritu sancto (I Cor. XII, 3); et: Quicumque [Col. 0658B] Spiritu Dei aguntur, hi filii sunt Dei (Rom. VIII, 14). Qui [k 1Kb] ad Deum per Deum veniunt, et salvari volentes omnino salvantur: quia ipsum desiderium salutis ex Dei inspiratione concipiunt, et per illuminationem vocantis in agnitionem veniunt veritatis. 858 Sunt enim filii promissionis, merces fidei, spiritale semen Abrahae, genus electum, regale sacerdotium (I Petri II, 9), praescitum et praeordinatum in vitam aeternam, sicut testatur Spiritus sanctus per Jeremiam prophetam dicens, Ecce dies veniunt, dicit Dominus, et disponam domui Israel, et domui Juda testamentum novum, non secundum testamentum quod disposui patribus eorum, in die qua apprehendi manum eorum, ut educerem illos de terra Aegypti: quia ipsi non perseveraverunt in testamento meo, et ego eos neglexi, [Col. 0658C] [Al. CAPUT IX.] dicit Dominus. Quia hoc est testamentum quod disponam domui Israel post dies illos, dicit Dominus, Dabo leges meas in sensu ipsorum, et in corde ipsorum scribam eas, et ero illis in Deum, et ipsi erunt mihi in populum. Et non docebit unusquisque proximum suum, et unusquisque fratrem suum, dicens, Cognosce Dominum: quia omnes cognoscent me a pusillo eorum usque ad magnum, quia propitius ero iniquitatibus eorum, et peccatorum eorum memor non ero. [l 1Kb] Et dabo illis viam alteram, et cor aliud, ut me timeant omnes dies in bonum ipsis, et filiis eorum post eos; et constituam illis testamentum aeternum, quod non avertam post eos; et timorem meum dabo in cor eorum, ne discedant a me, et visi abo eos, ut bonos eos faciam (Jerem. XXXI, 31 seqq.). Per Isaiam quoque de [Col. 0658D] gratia sua Dominus, qua ex omnibus hominibus [m 1Kb] novam creaturam facit, eadem praenuntiat, dicens: [Col. 0659A] Ecce faciam nova quae nunc [a 1Kb] orientur, et cognoscetis ea, et faciam in deserto viam, et in sicca terra flumina. Benedicent me bestiae agri, sirenae et filiae struthionum quod dederim in deserto aquam, et flumina in sicca terra ad potandum genus meum electum, populum meum quem mihi acquisivi, ut enarrent virtutes meas (Isai. XLIII, 19, 20); et iterum: [b 1Kb] Per memetipsum juro, nisi exiet de ore meo justitia, et verba mea non avertentur, quia mihi flectetur omne genu, et confitebitur omnis lingua Deo (Isai. XLV, 23, 24). Si ergo impossibile est ista non fieri, quia nec incerta praescientia Dei est, nec mutabile consilium, nec inefficax voluntas, nec falsa promissio, omnes isti de quibus haec praedicta sunt, sine cujusquam exceptione salvantur. Dat enim leges suas [c 1Kb] in sensum [Col. 0659B] ipsorum, easque in cordibus eorum digito suo scribit; ut agnitionem Dei, non doctrinae humanae opere, sed magisterio summi eruditoris accipiant. Quia neque qui plantat, neque qui rigat est aliquid; sed qui incrementum dat Deus (I Cor. III, 7). Omnes hi a pusillo usque ad magnum [d 1Kb] cognoscunt Deum: quia ut venirent ad Christum, a Patre audierunt atque didicerunt; [e 1Kb] omnes educti ab errore, 859 diriguntur in viam vitae; omnibus, corde mutato, recta sapere et recta velle donatur; omnibus timor, quo in mandatis Dei [f 1Kb] erudiantur, inseritur. Fit in deserto via, [g 1Kb] et terra arida fluminibus irrigatur: ut qui prius ad confitendum Deum os non aperiebant, et velut muta atque irrationabilia animalia in feritatem transierant bestiarum (Isai. XLIII, 19); divinorum eloquiorum [Col. 0659C] fontibus [h 1Kb] mundati, benedicant et laudent Deum, enarrantes virtutes et mirabilia misericordiae ejus, qui elegit eos, et in filios adoptavit, ac novi Testamenti fecit haeredes (Gal. III, 15). Si autem, ut Apostolus loquitur, hominis confirmatum testamentum nemo spernit aut superordinat, quomodo fieri potest ut ex ulla parte divina promissio resolvatur?

Manet prorsus et quotidie impletur quod Abrahae Dominus sine conditione promisit, sine lege donavit. Quia etsi quidam quibus haec [i 1Kb] praedicata sunt, non crediderunt, incredulitas eorum fidem Dei non evacuavit. Est enim Deus verax, omnis autem homo mendax (Rom. III, 3). Et illi quidem qui audito Evangelio credere noluerunt, inexcusabiliores facti sunt quam si nullum [Col. 0659D] praeconium veritatis audissent: sed certum est eos apud praescientiam Dei Abrahae filios non fuisse, nec in illorum sorte numeratos, de quibus dictum est: Benedicentur in semine tuo omnes tribus terrae (Gen. XXVI, 31, 34). Credituros enim promisit qui dixit: Et non docebit unusquisque proximum suum, et [Col. 0660A] unusquisque fratrem suum, dicens, Cognosce Dominum: quia omnes cognoscent me a pusillo eorum usque ad magnum (Jer. XXXI, 34). Reconciliandos promisit, qui dixit: Propitius ero [j 1Kb] iniquitatibus eorum, et peccatorum eorum memor non ero (Ibid.). Obedituros promisit qui dixit: Dabo illis viam alteram et cor aliud, ut timeant me omnes dies (Ibid. 35). Perseveraturos promisit qui dixit: Timorem meum dabo in cor eorum, ne discedant a me; et visitabo eos, ut bonos eos faciam (Ibid., 40, 41). Postremo, omnes sine cujusquam exceptione [k 1Kb] promisit qui dixit: Per memetipsum juro, nisi exiet de ore meo justitia, et verba mea non avertentur, quia mihi flectetur omne genu, et confitebitur omnis lingua Deo (Isai. XLV, 23 seq.). Hic si dicamus non fieri quod Deus juravit esse [Col. 0660B] faciendum, falsitatem Deo (quod absit), et mendacium ascribimus veritati. Si autem, ut pietas fidesque persuadent, Dei verba non excidunt, et fit omnino quod statuit, quomodo nobis veracis promissionis firmitas apparebit, cum multa adhuc hominum millia daemoniis serviant, et idolis genu flectant? Nisi hujusmodi denuntiationes Dei secundum illam incommutabilem scientiam editas noverimus, in qua apud illum jam universitas humana discreta est, et sive de bonis, sive de malis 860 loquatur, ita unius partis meminit, quasi neminem hominum praetermittat. Nam cum dicit Apostolus: Vetera transierunt, ecce facta sunt omnia nova (II Cor. V, 27); numquid non omnes homines videtur dixisse renovatos? Aut cum dicit: Quia in ipso complacuit omnem [Col. 0660C] plenitudinem habitare, et per ipsum reconciliari omnia in ipso (Coloss. II, 19); [l 1Kb] numquid non ita loquitur, quasi neminem velit exsortem hujus reconciliationis intelligi? Aut cum ait: Novissimis istis diebus locutus est nobis in Filio, quem constituit haeredem universorum (Heb. I, 2); numquid aliud sonat forma sententiae, quam omnes homines in Christi haereditate a Patre esse transcriptos, secundum prophetiam David, dicentis: Postula a me, et dabo tibi gentes haereditatem tuam, et possessionem tuam terminos terrae (Psal. II, 8)? Dicente [m 1Kb] autem Domino: Si exaltatus fuero a terra, omnia traham ad me (Joan. XII, 32); nonne universorum videtur promissa conversio? Aut cum de Ecclesia prophetatur et dicitur: Omnis vallis replebitur, et omnis mons et collis humiliabitur, et erunt [Col. 0660D] prava in directa, et aspera in vias planas (Isa. XL, 4); numquid ullus hominum videtur omissus, qui non significatus sit Christo esse subdendus? Quid cum dicitur: Et veniet omnis caro in conspectu meo, ut adorent in Jerusalem, dicit Dominus (Isa. LXVI, 18)? aut [Col. 0661A] illud: Et erit in diebus illis, effundam de Spiritu meo super omnem carnem (Joel. II, 28)? aut illud: Allevat Dominus omnes qui corruunt, et erigit omnes elisos (Ps. CXLIV, 14): numquid non ita pronuntiatum est, quasi ab hoc Dei munere nemo discretus sit?

Habet ergo populus Dei plenitudinem suam: et quamvis magna pars hominum salvantis gratiam aut repellat aut negligat, in electis tamen et praescitis, atque ab omnium generaliter discretis specialis quaedam censetur universitas, ut de toto mundo totus mundus liberatus, et de omnibus hominibus omnes homines videantur assumpti. Sicut etiam cum de impiis sermo est, ita locutionem suam divinus stylus ordinat, ut ea quae de quadam parte dicuntur, ad omnes homines pertinere videantur: veluti est illud [Col. 0661B] quod ait Joannes Baptista: Qui de coelo venit, super omnes est: quod vidit et audivit testificatur, et testimonium ejus nemo accipit (Joan. III, 32). Aut illud Apostoli: Omnes quae sua quaerunt, non quae Jesu Christi (Philipp. II, 21). Aut illud quod psalmus Davidicus canit: Dominus de coelo prospexit super filios nominum, ut videat si est intelligens, aut requirens Deum. Omnes declinaverunt, simul inutiles facti sunt, non est qui faciat bonum, non est usque ad unum (Psal. XIII, 3 seq.). His igitur et aliis documentis, quae possunt ab inquirentibus numerosiora proferri, non dubie demonstratur, 861 interdum et pro parte terrae omnem terram, et pro parte mundi totum mundum, et pro parte hominum omnes homines nominari. Quorum tamen discretionem plerumque Scriptura [a 1Kb] cito aperit, [Col. 0661C] ut sensus legentis ab universitatis appellatione, ad partem quae intelligenda est transferatur. Sicut est illud Apostoli dicentis: Praedicamus Jesum Christum crucifixum, Judaeis quidem scandalum, gentibus autem stultitiam, ipsis vero vocatis Judaeis atque Graecis Christum Dei virtutem et Dei sapientiam (I Cor. I, 23). Numquid ipsis [b 1Kb] est Christus virtus quibus scandalum, aut ipsis sapientia quibus stultitia? Sed quoniam quidam [c 1Kb] ex ipsis justificabantur fide, quidam autem sua impietate obdurabantur; unum credentium et non credentium genus, sub vocatorum appellatione discrevit; ut quos a fide significabat alienos, eos, quamvis audissent Evangelium, ostenderet vocationis extraneos.



CAPUT X. Quod Scriptura de electis et reprobis ejusdem populi loquitur, tamquam de iisdem.
[Col. 0661D]

[d 1Kb] Hac regula per Isaiam promittit sermo divinus, [Col. 0662A] dicens: Ducam caecos in viam quam non noverunt, et semitas quas nesciunt calcabunt. Et [e 1Kb] faciam illis tenebras in lucem, et prava in directum. Haec verba faciam, et non derelinquam eos (Isa. XLII, 26). Sed quod sequitur, Ipsi autem conversi sunt retro, ad partem quamdam generis ipsorum referendum est, non ad eos de quibus ait, non derelinquam eos. Iterum dicit Dominus ad Jacob, Noli [f 1Kb] metuere, quia tecum sum. Ab Oriente adducam semen tuum, et ab occasu colligam te. Dicam Aquiloni, Adduc, et Africo, Noli vetare; adduc filios meos de terra longinqua, et filias meas a summo terrae, omnes in quibus vocatum est nomen meum. In gloriam enim meam paravi illum, et finxi et feci illum (Isai. XLIII, 6, 7). Quod autem sequitur, Et produxi plebem caecam, et oculi eorum sunt caeci, [Col. 0662B] et surdas aures habent; non potest eis ulla ratione congruere, quos in gloriam suam parasse se dicit. In his quippe omnibus verbis, quae de uno hominum genere dicuntur, aliis personis priora, aliis posteriora conveniunt. Apud Apostolum quoque quod in parte populi agitur, sub totius populi nuncupatione narratur, [g 1Kb] et in reliquiis plenitudo censetur. Cum enim 862 de Judaeorum obcaecatione dissereret, et quosdam ex ipsis gratia salvos fieri demonstraret: Dico ergo, inquit, Numquid [h 1Kb] repulit Deus populum suum? Absit. Nam et ego Israelita sum, ex semine Abraham, de tribu Benjamin: non repulit Deus plebem suam quam praescivit (Rom. XI, 1, 2).

Plebs ergo praescita, plebs non repulsa, hi sunt qui in Christo justificati sunt. Et quod de omni [Col. 0662C] Israele dici videtur, in his tantum quos sibi gratiae electio reliquos fecit, ostenditur, sicut sequentia apostolici sermonis enarrant. Adjungit enim et dicit: An nescitis in Elia quid dicit Scriptura, quemadmodum interpellat Deum adversus Israel? Domine, prophetas tuos occiderunt, altaria tua suffoderunt, et ego relictus sum solus, et quaerunt animam meam. Sed quid dicit illi responsum divinum? Reliqui mihi septem millia virorum, qui non curvaverunt [i 8Kb] genu Baal. Sic ergo, inquit, et in hoc tempore reliquiae secundum electionem gratiae [j 1Kb] factae sunt. Si autem gratia, jam non ex operibus, alioquin gratia jam non est gratia (Ibid., 2 et seq.). Non ergo omnis Israel reprobatus, nec omnis electus est; sed partem caecitas [k 1Kb] voluntaria avertit, partem sibi [l 1Kb] illuminatio gratuita reservavit: et [Col. 0662D] tamen ita de eis sermo habetur, ut in his qui pereunt, et in his qui salvi fiunt, nulla totius generis [Col. 0663A] videatur facta discretio. Nam cum legitur, Secundum Evangelium quidem inimici propter vos, secundum electionem autem [a 1Kb] dilecti propter patres (Ibid., 28); ita locutio sonat, tamquam eosdem dicat dilectos, quos dixit inimicos. Sed hanc caliginem Apostolus ipse detersit, dicendo: Quia caecitas ex parte in Israel contigit: ut unum genus in duas species intelligeremus esse divisum, et omnem hominem, omnem plenitudinem, omnem Israelem non semper ad universitatem, sed plerumque ad partem esse referendum.



CAPUT XI. Quod Scriptura de diversorum temporum hominibus loquitur, quasi de ejusdem temporis generatione.

Inter has autem formulas locutionum, etiam illam in Scripturis dictionem debemus advertere, qua id [Col. 0663B] quod ad diversorum temporum homines pertinet, ita [b 1Kb] promitur, quasi de una et ejusdem aetatis generatione dicatur. Sicut est quod sanctus Petrus apostolus scribens sui et futuri temporis gentibus, ait: 863 Vos autem genus electum, regale sacerdotium, gens sancta, populus acquisitionis; ut virtutes annuntietis ejus qui de tenebris vos vocavit in admirabile lumen suum: qui aliquando non populus, [c 1Kb] nunc autem populus Dei, qui non consecuti misericordiam, nunc autem misericordiam consecuti (I Petr. II, 9, 10). Numquid cum haec praedicarentur, adhuc illi homines permanebant quos omnes Deus in praeteritis generationibus dimiserat ingredi vias suas (Act. XIV, 15), et iidem ipsi, qui prius traditi fuerant voluntatibus suis, [d 1Kb] nunc de tenebris in lumen admirabile vocabantur? [Col. 0663C] Nonne illi jam defecerant [e 1Kb] in ignorantia sua, jam in hoc mundo non erant, nec ab errore ad veritatem reditus olim mortuis suppetebat? [f 1Kb] Et tamen quod post multa saecula agebat gratia in posteris impiorum, sic loquendi consuetudo perstrinxit, ut ipsi videantur nunc eligi, qui prius fuerant dereficti. Pertinent autem haec non ad eosdem homines, sed ad ejusdem [g 1Kb] generis homines: et vocatio quae illuxit prope mundi finem, ad praeteritam non recurrit aetatem. Ita modo quodam et ipsi et non ipsi sunt de quibus et quibus ista dicuntur; dum in aliquo [h 1Kb] specialia a generalibus non dividuntur, in aliquo vero a communibus separantur.



CAPUT XII. Quod illud Apostoli, Vult omnes homines salvos fieri, de omni genere hominum intelligitur.
[Col. 0663D]

1. Sed cum haec legerint vel audierint qui amant [Col. 0664A] calumniosa certamina, dicent nos per hujusmodi disputationes Apostolo contradicere definienti, quod Deus omnes homines velit salvos fieri, [i 1Kb] et in agnitionem veritatis venire (I Tim. II, 4). Quam particulam verborum Apostoli, ita nos integre pleneque suscipimus, ut nihil ei de praecedentibus sive subjectis quae ad ipsam pertinent subtrahamus. Quoniam, ut caetera divinorum eloquiorum testimonia sequestremus, hic locus sufficit ad evacuandum quod calumniose objiciunt, et ad defendendum quod impie diffitentur. Scribens itaque ad Timotheum [j 1Kb] Paulus apostolus, ait: Obsecro igitur primo omnium fieri obsecrationes, postulationes, gratiarum actiones pro omnibus hominibus, pro regibus, et omnibus qui in sublimitate sunt: ut quietam et tranquillam vitam agamus [Col. 0664B] in omni pietate et 864 castitate. Hoc enim bonum est et acceptum coram [k 1Kb] Salvatore nostro Deo, qui omnes homines vult salvos fieri, et in agnitionem veritatis venire. Unus enim Deus, et unus mediator Dei et hominum, homo Christus Jesus, qui dedit redemptionem semetipsum pro omnibus (Ibid., 1 et seq.).

De hac ergo doctrinae apostolicae regula, qua Ecclesia universalis imbuitur, ne in diversum intellectum nostro evagemus arbitrio, quid [l 1Kb] ipsa universalis Ecclesia sentiat, requiramus: quia nihil dubium esse poterit in praecepto, si obedientia concordet in studio. Praecepit itaque Apostolus, immo per Apostolum Dominus, qui loquebatur in Apostolo, fieri obsecrationes, [m 1Kb] postulationes, gratiarum actiones pro omnibus hominibus, pro regibus, ac pro his qui in [Col. 0664C] sublimitate sunt. Quam legem supplicationis ita omnium sacerdotum, et omnium fidelium devotio concorditer tenet, ut nulla pars mundi sit in qua hujusmodi orationes non celebrentur a populis Christianis. Supplicat ergo ubique Ecclesia Deo, non solum pro sanctis et in Christo jam regeneratis, sed etiam pro omnibus infidelibus et inimicis crucis Christi, pro omnibus idolorum cultoribus, pro omnibus qui Christum [n 1Kb] in membris ipsius persequuntur, pro Judaeis quorum caecitati lumen Evangelii non refulget, pro haereticis et schismaticis, qui ab unitate fidei et charitatis alieni sunt. Quid autem pro istis petit, nisi ut, relictis erroribus suis, convertantur ad Deum, accipiant fidem, accipiant charitatem, et de ignorantiae tenebris liberati, in agnitionem veniant veritatis? [Col. 0664D] Quod quia ipsi praestare sibi nequeunt, male consuetudinis pondere oppressi, et diaboli vinculis alligati, [Col. 0665A] neque deceptiones suas evincere valent, quibus tam pertinaciter inhaeserunt, ut quantum amanda est veritas, tantum diligant falsitatem: misericors et justus Dominus pro omnibus sibi vult hominibus supplicari: ut cum videmus de tam profundis malis innumeros erui, non ambigamus Deum praestitisse quod ut praestaret oratus est; et gratias agentes pro his qui salvi facti sunt, speremus etiam eos qui [a 1Kb] necdum illuminati sunt, eodem divinae gratiae opere eximendos de potestate tenebrarum, et in regnum Dei, priusquam de hac vita exeant, transferendos.



865 CAPUT XIII. Secreti illius profunditas quo Dei salvantis gratia aliquos pro quibus Ecclesia orat praeterit, nobis in hac vita patere non potest.

[Col. 0665B] Quod si aliquos, sicut videmus accidere, salvantis gratia praeterierit, et pro eis oratio Ecclesiae recepta non fuerit; ad occulta divinae justitiae judicia referendum, et agnoscendum [b 1Kb] secreti hujus profunditatem nobis in hac vita patere non posse. Ex parte enim scimus, et ex parte prophetamus (I Cor. XIII, 9), et videmus nunc per speculum in aenigmate (Ibid., 12). Nec sapientiores aut scientiores beatissimo Apostolo sumus, qui cum de gratiae potentia disputaret, magnorum mysteriorum ingressus arcanum, iis quae [c 1Kb] impossibile erat enarrare succubuit. Cum enim dixisset, Nolo enim vos ignorare, fratres, mysterium hoc, ut non sitis vobis ipsis sapientes, quia caecitas ex parte in Israel contigit, donec plenitudo gentium [Col. 0665C] intraret, et sic omnis Israel salvus fieret; sicut scriptum est (Isai. LIX, 20), Veniet ex Sion qui [d 1Kb] eruat et avertat impietates ab Jacob, et hoc illis a me testamentum, cum abstulero peccata eorum. Secundum Evangelium quidem inimici propter vos, secundum electionem vero dilecti propter patres. Sine poenitentia enim sunt dona et vocatio Dei. Sicut enim aliquando et vos non credidistis Deo, nunc autem misericordiam consecuti estis propter illorum incredulitatem, ita, et isti nunc non crediderunt in vestra misericordia, ut et ipsi misericordiam consequantur. Conclusit enim Deus omnia [e 1Kb] in incredulitate, ut omnium misereatur (Rom. XI, 25 et seq.). Cum ergo haec divinorum operum mysteria supra mensuras humanae intelligentiae excellentia, quodam mentis suae profudisset excessu, [Col. 0665D] totam expositionis rationem transtulit [f 1Kb] in stuporem, et admirator eorum quae protulerat, exclamavit et dixit: O altitudo divitiarum sapientiae et scientiae Dei! Quam incomprehensibilia sunt judicia ejus, et investigabiles viae ejus! Quis enim cognovit sensum [Col. 0666A] Domini, aut quis consiliarius ejus fuit, aut quis prior dedit illi, et retribuetur ei? Quoniam ex ipso, et per ipsum, et in ipso sunt omnia. Ipsi gloria in saecula [g 1Kb] . Amen (Rom. XI, 33 et seq.). Praemissa enim docentis assertio locum dabat multimodae quaestioni, ut [h 1Kb] variatae per tot populos ac tempora gratiae Dei causa quaereretur. Cur scilicet anterioribus saeculis dimissae essent omnes gentes ingredi vias suas (Actor. XIV, 15), uno tantum Israele, qui divinis eloquiis erudiretur, excepto, et ad cognitionem veritatis electo; cujus infidelitas locum tandem salvandis gentibus fecerit: 866 tamquam si unus populus in fide sui generis permaneret, misericordia Dei [i 1Kb] caeteris se nationibus praestare non posset? Cur denique ipsi quorum diminutio salus [j 1Kb] gentium est, ab [Col. 0666B] obcaecatione sua non liberentur priusquam ingrediatur gentium plenitudo (Rom. XI, 12): quasi illuminari cum omnibus nequeant qui omnes, acta omnium gentium adoptione, salvandi sunt? Aut quomodo omnis Israel sublata obcaecatione salvandus sit, cujus innumerabilis multitudo in sua infidelitate deficiens, [k 1Kb] ad tempora salvandis promissa non pervenit? Vel quomodo ipsarum gentium, quarum [l 1Kb] prius non est facta vocatio, dicatur nunc ingredi plenitudo: cum tot promiscuae aetatis et conditionis hominum millia in omnibus nationibus quae sunt sub coelo, sine Christi justificatione moriantur? Sed horum mysteriorum judiciorumque causas pius et doctus magister maluit ad altitudinem divitiarum sapientiae Dei scientiaeque suspendere, quam justissimae veritatis [Col. 0666C] et misericordissimae bonitatis subtractum ab humana cognitione secretum temeraria inquisitione discutere; nihil omittens de his quae non oportet ignorari, nihil contrectans de his quae non licet sciri.



CAPUT XIV. Multa esse in dispensatione operum divinorum, quorum causis latentibus, soli monstrantur effectus.

1. Multa enim sunt in dispensatione divinorum operum, quorum causis latentibus, soli monstrantur effectus, ut cum pateat quod geritur, non pateat cur geratur; negotio in medium deducto, et in occultum ratione subducta: ut in eadem re et de inscrutabilibus praesumptio comprimatur, et de manifestis falsitas [Col. 0666D] refutetur. Neque enim si nescio cur ille Graecus creatur, hic barbarus, iste in divitiis, ille in egestate nascatur; hunc valida proceri corporis pulchritudo sublimet, illum debilium membrorum exilitas contracta deformet; iste a catholicis editus, [Col. 0667A] in veritatis cunabulis nutriatur, ille haereticorum: progenies, cum ipso lacte matris hauriat virus erroris; si denique mille alias differentias in habitu corporum, in qualitatibus animorum, in [a 1Kb] conditione temporum, in more regionum, dijudicare non possum; ideo quod omnium horum Deus sit conditor atque ordinator ignoro. Qui utique singulorum hominum ita et corpora creavit et spiritus, ut praeter illam secuturam ex uniuscujusque 867 studio voluntariam diversitatem, ipsa conditionis exordia dissimillima numerositate variaret. Turbarent autem nos, et in diversum distraherent multae vaniloquorum opiniones, qui de incognoscibilibus [b 1Kb] definire inconvenientia praesumpserunt, et has originales inaequalitates fatis (quae nulla sunt) et sideribus deputarunt; [Col. 0667B] nisi certissima notitia teneremus, Deum Creatorem de elementis [c 1Kb] originalibus, prout vult, vas unumquodque formare, et unam naturam animarum et unam naturam corporum, placitis sibi temperare mensuris. Quae utique opera Dei humanae intelligentiae [d 1Kb] non subtraherentur, si innotescere debuissent; et manifestaretur cur ita quidque fieret, nisi, quod ita fieret, scire sufficeret.

Dicit Dominus ad Moysen: Quis dedit os homini, et quis fecit mutum et non audientem, videntem et caecum? Nonne ego Dominus Deus (Exod. IV, 21)? Et per Isaiam; Nonne ego [e 1Kb] fecundum et sterilem feci? dicit Dominus (Isai. LXVI, 9). In libro Ecclesiastico legitur, Bona et mala, vita et mors, paupertas et honestas a Deo sunt (Eccli. XI, 14). Et Job dicit: [Col. 0667C] Abundant tabernacula praedonum, et audacter provocant Deum, cum ipse dederit omnia in manibus eorum (Job. XII, 6). Et idem de omnium rerum humanarum profectu et defectu disputans, omnesque mutationes ad judicia Dei referens: Apud ipsum est, inquit, sapientia et fortitudo, ipse habet consilium et intelligentiam. Si destruxerit, [f 1Kb] nemo est qui aedificet; si incluserit hominem, nullus est qui aperiat. Si continuerit aquas, omnia siccabuntur; si emiserit eas, subvertent terram. Apud ipsum est fortitudo et sapientia: ipse novit et decipientem, et eum qui decipitur, adducit consiliarios in stultum finem, et judices in stuporem: balteum regum dissolvit, et praecingit fune renes eorum. Ducit sacerdotes [g 1Kb] inglorios, et optimates supplantat, commutans labium veracium, et doctrinam senum auferens, [Col. 0667D] effundens despectionem super principes, et eos qui oppressi fuerant relevans. Qui [h 1Kb] revelat profunda [Col. 0668A] de tenebris, et producit in lucem umbram mortis. Qui multiplicat gentes et [i 1Kb] perdit eas, et subversas in integrum restituet. Qui immutat cor principum terrae, et decipit eos, ut frustra incedant per invium. Palpabunt quasi in tenebris, et non in luce, et errare eos faciet quasi ebrios (Ibid., 16 et seq.). Et iterum idem dicens voluntatem Dei irritam esse non posse: Ipse enim, inquit, solus est, et nemo avertere potest [j 1Kb] cogitationem ejus: et anima ejus quodcumque voluerit, hoc fiet (Job XXIII, 13).



868 CAPUT XV Quod pars hominum liberatur, ascribi non potest meritis voluntatum: veluti bonos elegerit gratia, malos praeterierit.

Liberatur pars hominum, parte pereunte: et si hoc voluntatum meritis [k 1Kb] voluerimus ascribere, ut [Col. 0668B] malos neglexisse gratia, bonos autem elegisse videatur; resistet nobis innumerabilium causa populorum, quibus per tot saecula [l 1Kb] nulla coelestis doctrinae annuntiatio coruscavit. Nec meliores fuisse eorum posteros possumus dicere, de quibus scriptum est, Gentium populus, qui sedebat in tenebris, lucem vidit magnam; et sedentibus in tenebris et umbra mortis, lux orta est illis (Isai. IX, 1). Et ad quos apostolus Petrus dicit, Vos autem genus electum, regale sacerdotium, gens sancta, populus acquisitionis, ut virtutes annuntietis ejus qui de tenebris vos vocavit [m 1Kb] in tam admirabile lumen suum: qui quondam non populus, nunc autem populi Dei; quorum aliquando non est misertus, nunc autem miseretur (I Petr. II, 9). Non ergo meritis minorum [Col. 0668C] tribuitur quod non meruere majores. Par enim impietas et patres accusabat et filios, eademque ignorantiae caecitas omnes simul in eosdem mergebat errores. Sed cur illorum non misertus, [n 1Kb] horum sit misertus Deus, quae scientia comprehendere, quae potest investigare sapientia? Latet discretionis [o 1Kb] istius ratio, sed non latet ipsa discretio. Non intelligimus judicantem, sed videmus operantem. Quid calumniamur justitiae occultae, qui gratias debemus misericordiae manifestae? [p 1Kb] Laudemus et veneremur quod agitur, quia tutum est nescire quod tegitur.



CAPUT XVI. Ex eo quod parium parvulorum alii ad aeternam vitam, alii ad mortem aeternam ante intelligentiae usum hinc migrent, ostenditur inscrutabilitas divinorum judiciorum.
[Col. 0668D]

Respice autem et ad universam multitudinem [Col. 0669A] parvulorum, in quibus, excepto illo quo in damnationem nascitur gens humana delicto, nec praeterita possunt merita, nec futura censeri. Omnes enim de quibus nunc loquimur, ante ullum intelligentiae usum, ante liberum voluntatis arbitrium, alii ad aeternam beatitudinem regenerati, alii ad perpetuam miseriam transeunt non renati. Si originalem culpam fateris, omnis numerus in reatu est: si moralem innocentiam quaeris, 869 omnis summa sine vitio est. Non invenit quod discernat humana justitia, sed habet quod eligat inenarrabilis gratia Dei. In abscondito est consilium, sed non latet donum; [a 1Kb] opus exserit pietas, causam obscurat potestas. Sed tam indubitabile est quod non videtur quam quod videtur; quia auctori manifesti operis, negari confessio [Col. 0669B] etiam ignotae non potest aequitatis.



CAPUT XVII. Ex impiis qui in extremis conversi salvantur, ostenditur et gratia sine meritis dari, et inscrutabile esse Dei judicium.

Quod si [b 1Kb] et ad illos dirigas mentis intuitum, qui longam agentes in flagitiis et sceleribus aetatem, sacramento baptismatis Christi in ipso vitae fine renovantur, et sine ullo suffragio bonorum operum in regni coelestis consortium transferuntur, quo intellectu divinum judicium comprehendes? nisi ut indubitanter agnoscas gratuita esse Dei munera: et sicut nulla sunt tam detestanda facinora, [c 1Kb] quae possint gratiae arcere donum, ita nulla posse tam praeclara opera existere, quibus hoc quod gratis tribuitur, [Col. 0669C] per retributionis judicium debeatur. Vilesceret enim redemptio sanguinis Christi, nec misericordiae Dei humanorum operum praerogativa succumberet, si justificatio quae fit per gratiam, meritis praecedentibus deberetur, ut non munus largientis, sed merces esset operantis. Unde autem probari [d 1Kb] posset, quod ad evacuandum originale peccatum nulla idonea esset industria; nisi et impii et facinorosi per [Col. 0670A] lavacrum Christi assumerentur in regnum; agnoscerentque qui in sua justitia gloriantur, quam nihil dignum agere possint adoptione filiorum Dei, si ad regenerationis [e 1Kb] non pervenerint sacramentum; cum eadem qua scelestissimi peccatores conditione teneantur, pares futuri in sanctificatione, [f 1Kb] si adfuerit regeneratio; simul perituri, si cessaverit ablutio? Si ergo etiam ex nequissimis in ipso vitae exitu gratia invenit 870 quos adoptet; cum tamen multi, etiam qui minus nocentes videntur, doni hujus [g 1Kb] alieni sunt: quis hoc aut sine dispensatione Dei fieri, aut sine profunda dicat aequitate decerni? Quod utique non ideo iniquum est, quia occultum est; sed ideo aequum est, quia judicium Dei esse non dubium est. Quod enim ab illius pendet arbitrio, qua sententia [Col. 0670B] judicari debeat, priusquam judicetur, incertum est: cum autem res ad finem suum venerit, nemini liberum est de exitu conqueri; quia certissimum est nihil aliter Deum facere debuisse quam fecerit. Qui multimodae vocationis varietatem, ad unam gratiam pertinentem, etiam illa regula Evangelicae comparationis astruxit, qua ostendit patremfamilias diverso tempore conducentem operarios vineae sub pactione denarii (Matth. XX, 1 et seq.), [h 2Kb] [quo vitae aeternae significatur aequalitas]. Ubi sine dubio hora undecima intromissi in vineam, et totius diei operariis [i 1Kb] aggregati, istorum de quibus nunc loquimur praeferunt sortem, quos ad commendandam gratiae excellentiam, in defectu diei et conclusione vitae divina indulgentia [j 1Kb] muneratur, non labori pretium solvens, [Col. 0670C] sed divitias bonitatis suae in eos, quos [k 1Kb] sine operibus elegit, effundens; ut etiam hi qui in multo labore sudarunt, nec amplius quam novissimi acceperunt, intelligant, donum se gratiae, non operum accepisse mercedem. Unde si et nos adversum patremfamilias murmuremus, eo quod novissime [l 1Kb] vocati totius diei operariis coaequentur, nec amplius multa opera quam pene nulla mereantur; dicetur [Col. 0671A] nobis quod uni eorum responsum est: Amice, non facio tibi injuriam, Nonne ex denario convenisti mecum? Tolle quod tuum est, et vade. Volo autem et huic novissimo dare sicut et tibi. Aut non licet mihi de re mea facere quod volo? [a 1Kb] Aut oculus tuus nequam est, quia ego bonus sum (Matth. XX, 13 et seq.)? Certe huic calumniatori injusta videbatur haec largitas; et quid eruditionis retulit? quid rationis accepit? Non est ei dispensationis [b 1Kb] hujus revelata justitia, nec ad inspectionem secreti 871 latentis admissus est; sed ut a discutiendis Dei judiciis abstineret, opposita est ei bonitas miserantis, et volentis potestas: quasi illi et ab Apostolo diceretur: O homo, tu quis es qui respondeas Deo? Numquid dicit figmentum ei qui se finxit, Quare me fecisti sic (Rom. IX, 22)?



CAPUT XVIII. Gratia, sine qua bona merita esse nequeunt, non accipitur a quoquam, nisi ex Dei voluntate, sine meritis.
[Col. 0671B]

Omnibus ergo hominibus cujuslibet [c 1Kb] gentis et generis, cujuslibet conditionis et aetatis, causa percipiendae gratiae voluntas Dei est, apud quam ratio electionis abscondita est, ab ea gratia incipientibus meritis quam accepere sine meritis. Quae si possent bona esse sine gratia, non diceretur: Nisi quis renatus fuerit ex aqua et Spiritu sancto, non intrabit in regnum coelorum (Joan. III, 5); et: Nisi manducaveritis carnem Filii hominis, et biberitis sanguinem ejus, non habebitis vitam in vobis (Joan. VI, 54); sed diceretur: Nisi quis fuerit justus et bonus, beatus in aeternum esse non poterit. Nec opus esset per aquam [Col. 0671C] et Spiritum renasci, si per mandatum sufficeret erudiri. Et evacuaretur fides, quae credit per baptismum omnia peccata dimitti, si gratia non malis et impiis, sed bonis et rectis doceretur impendi. Origo itaque verae vitae, veraeque justitiae in regenerationis est posita sacramento; ut ubi homo renascitur, ibi etiam ipsarum virtutum veritas oriatur; [d 1Kb] et incipiant ad perpetuam gloriam proficere per fidem, qui vix ad temporalem vanae laudis poterant pervenire mercedem. Sive enim Judaeus legis scientia tumens, sive Graecus studio sapientiae naturalis inflatus, prius quam justificetur per fidem Christi, conclusus est sub peccato: et si in sua [e 1Kb] infidelitate perstiterit, ira Dei manet super eum, illa scilicet in Adae praevaricatione contracta, de qua Apostolus loquitur [Col. 0671D] dicens: Et vos cum essetis mortui delictis et peccatis vestris, in quibus aliquando ambulastis secundum saeculum mundi hujus, secundum principem potestatis aeris hujus, spiritus qui nunc operatur in [f 1Kb] filios diffidentiae, [Col. 0672A] in quibus et nos aliquando conversati sumus in desideriis carnis nostrae, facientes voluntatem carnis et cogitationum, et eramus natura filii irae sicut et caeteri (Ephes. II, 1 et seq.); et iterum: Quia eratis illo tempore sine Christo, alienati a conversatione Israel, et hospites testamentorum, promissionis spem non habentes, et sine Deo in mundo (Ibid., 12); et iterum: Eratis 872 aliquando tenebrae, nunc autem lux in Domino (Ibid., V, 8); et iterum: Gratias agentes Patri, qui dignos nos fecit in partem sortis sanctorum in lumine, qui eripuit nos de [g 1Kb] tenebris et potestate tenebrarum, et transtulit in regnum Filii dilectionis suae (Coloss. II, 12 seqq.); et iterum: Eramus enim et nos aliquando insipientes, increduli, errantes, servientes desideriis et voluptatibus variis, in malitia et invidia agentes, odibiles, odientes invicem. Cum autem benignitas [Col. 0672B] et humanitas apparuit Salvatoris nostri, non ex operibus justitiae quae fecimus nos, sed secundum suam misericordiam salvos nos fecit per lavacrum [h 1Kb] regenerationis Spiritus sancti, quem effudit in nos abunde per Jesum Christum Salvatorem nostrum, ut justificati gratia ipsius, haeredes simus secundum spem vitae aeternae (Tit. III, 3 seqq.).



CAPUT XIX. Qualis sit natura sine gratia.

Et ut brevissime pateat qualis sit natura humana sine gratia, dicat Judas apostolus, quid agat vel ignorantia imperitorum, vel doctrina sapientium. Hi autem, inquit, quaecumque quidem ignorant blasphemant; quaecumque autem naturaliter [i 1Kb] velut muta animalia norunt, in his corrumpuntur (Judae 10). [Col. 0672C] [j 1Kb] Dicat etiam sub verbis Zachariae evangelista Lucas, ante illuminationem gratiae in qua humanum genus nocte versetur, et de quibus ignorantiae tenebris Dei populus eruatur. Et tu, inquit, Puer, Propheta Altissimi vocaberis: praeibis enim ante faciem Domini parare vias ejus: ad dandam scientiam salutis populo ejus, in remissionem peccatorum ipsorum: propter viscera misericordiae Domini, in quibus visitavit nos Oriens ex alto, lucere his qui in tenebris et in umbra mortis sedent, ad dirigendos pedes nostros in viam pacis (Luc. I, 76 seqq.).



CAPUT XX. Viscera misericordiae Dominus ad omnium nationum impendit salutem, omnesque salvat: et tamen etiam verum est quod testimonium ejus nemo accipit.

[Col. 0672D] Haec autem viscera misericordiae Dominus non ad unius tantum populi redemptionem, sed ad omnium nationum impendit salutem, dicente Evangelista: Quia Jesus [k 1Kb] moriturus erat pro gente: non tantum [Col. 0673A] pro gente, sed etiam ut filios Dei dispersos congregaret in unum (Joan. XI, 52) Hoc enim agit illa vox Domini, quae per quamdam pietatis tubam toto 873 terrarum orbe resonantem, [a 1Kb] omnes homines et invitat et convenit. Nam cum dixisset, Confitebor tibi, Pater, Domine coeli et terrae, quia abscondisti haec a sapientibus et prudentibus, et revelasti ea parvulis. Ita, Pater, quoniam sic beneplacitum est ante te; addidit, Omnia mihi tradita sunt a Patre meo, et nemo novit Filium nisi Pater, neque Patrem [b 1Kb] quis novit nisi Filius, et cui voluerit Filius revelare. Et deinde adjecit, Venite ad me, omnes qui laboratis et onerati estis, et ego vos reficiam. Tollite jugum meum super vos, et discite a me quia mitis sum et humilis corde, et invenietis requiem animabus vestris. Jugum enim meum suave est, [Col. 0673B] et onus meum leve est (Matth. XI, 25 et seq.). Joannes vero Baptista in Evangelio Joannis prophetico spiritu protestatur dicens, Qui de coelo venit super omnes est, quod vidit et audivit testificatur, et testimonium ejus nemo accipit. Qui accipit testimonium ejus, [c 1Kb] signavit quoniam Deus verax est (Joan. III, 31, 32 et 33). Igitur quantum attinet ad humani generis caecitatem, longa ignorantiae et superbiae nocte contractam, venit in hunc mundum Creator mundi, et mundus eum non cognovit (Joan. I, 10); lux lucet in tenebris, et tenebrae eam non comprehenderunt (Ibid. 5); qui super omnes est, quod vidit et audivit, testificatur, et testimonium ejus nemo accipit (Joan. III, 31, 32). Sed quia non frustra Deus Dei Filius venit in mundum, et dedit semetipsum pro omnibus, [Col. 0673C] et mortuus est non tantum pro gente, sed etiam ut filios Dei dispersos congregaret in unum (Joan. XI, 52); et universis dicit, Venite ad me, omnes qui laboratis et onerati estis, et, servato sibi incognoscibilis electionis arbitrio, dat sui Patrisque notitiam, quibus [d 1Kb] eum voluerit revelare (Luc. X, 22): omnes filii lucis, filii promissionis, filii Abrahae, filii Dei, genus electum, regale sacerdotium, veri Israelitae, praecogniti et praeordinati in regnum Dei, qui eos vocavit non solum ex Judaeis, sed etiam ex gentibus (Rom. IX, 24), testimonium ejus qui de coelo venit accipiunt; [e 1Kb] signantes quia Deus verax est, id est, expresse significantes in sui salvatione quoniam Deus verax est, implens et perficiens quod promisit Abrahae omnium gentium patri: qui pollicente Deo quod [Col. 0673D] haeres futurus esset mundi, non haesitavit diffidentia, sed confortatus est fide, dans gloriam Deo, et plenissime sciens quoniam quod promisit, potens est et facere (Rom. IV, 20). Quis autem tam alienus est a fide Abrahae, quis tam degener ab universarum gentium [Col. 0674A] patre, qui promissionem Dei aut non impleri, aut ab alio praeter eum qui promisit, dicat impleri? Ille quidem erit mendax: Deus autem est verax, et omnis qui accipit 874 testimonium ejus, hoc signat, hoc indicat, quod per lucem illuminantem factus est videns, factus [f 1Kb] obediens, factus intelligens; sicut Joannes Evangelista testatur dicens, Scimus quia [g 1Kb] mundus totus in maligno positus est, et scimus quia Filius Dei venit, et dedit nobis sensum, ut cognoscamus verum Deum, et simus in vero Filio ejus (Joan. V, 19).



CAPUT XXI. Non esse scrutandum cur Deus alios eligit, alios non eligit; sicut nec cur antea, omnibus gentibus praetermissis, unum Israelem elegit.

[Col. 0674B] Si vero quaeritur cur Salvator omnium hominum non omnibus dedit hunc sensum, ut cognoscerent verum Deum, et essent, id est, permanerent in vero Filio ejus: quamvis credamus nullis hominibus opem gratiae in totum fuisse subtractam (de quo plenius [h 1Kb] in sequentibus disseremus), tamen ita forte hoc velatum sit, sicut illud absconditum est, cur [i 1Kb] antea, omnibus gentibus praetermissis, unum populum sibi, quem ad veritatis cognitionem erudiret, exceperit. De quo judicio Dei si non est conquerendum, multo minus de hoc quod cum electione omnium gentium geritur, murmurandum est. Quae enim Deus occulta esse voluit, non sunt scrutanda; quae autem manifesta fecit, non sunt [j 1Kb] negligenda: ne et in illis illicite curiosi, [k 1Kb] et in istis damnabiliter [Col. 0674C] inveniamur ingrati. Non autem ignoramus esse quosdam tam inconsideratae praesumptionis, et tam superbae arrogantiae, ut quod praecipuus magister gentium, non ab hominibus neque per hominem (Galat. I, 1), sed divinitus eruditus, supra mensuram scientiae suae longe et alte remotum esse confessus est, audeant falsi nominis temerare doctrina; et nihil illic occultum, nihil velint esse secretum, ubi Apostolus non quid sentiendum esset aperuit, sed quid non scrutandum esset ostendit. Nullis etenim (quod supra jam diximus) studiis, nullis ingeniis indagare concessum est, quo judicio quove concilio Deus incommutabiliter bonus, incommutabiliter justus, semper praescius, semper omnipotens, ideo omnia in incredulitate [l 1Kb] concluserit, ut omnium misereatur (Rom. XI, 32); [Col. 0674D] et tamen illis saeculis quibus unum Israelem erudiebat, innumerabiles populos impiorum illuminare distulerit; et nunc eumdem Israelem, donec universitas gentium introeat, obcaecatum esse patiatur, pereuntem in tot millibus nascentium atque morientium, [Col. 0675A] et salvandum 875 in eis quos mundi finis invenerit. Quo mysterio toto Scripturarum corpore dilatato, innotuit quidem nobis quid factum sit, quid fiat, quidve faciendum sit; sed quare ita fieri placuerit, ab humanae intelligentiae contemplatione substractum est.



CAPUT XXII. Eos qui discretionem qua Deus alios elegit, alios non elegit, ad merita referunt voluntatis humanae, docere neminem gratis, sed ex retributione salvari; et ex parvulis aperte confutari.

Isti autem qui nescire aliquid erubescunt, et per occasionem obscuritatis tendunt laqueos deceptionis, omnem discretionem qua Deus alios [a 1Kb] eligit, aliosque non eligit (multi enim [b 1Kb] sunt vocati, pauci autem electi (Matth. XX, 16), ad merita humanae referunt voluntatis, [Col. 0675B] docentes scilicet neminem gratis, sed ex retributione salvari: quia naturaliter omnibus sit insitum, ut, si velint, possint veritatis esse participes, eisque affluere gratiam, a quibus fuerit expetita. Quae definitio, ut interim de gratiae veritate taceatur, de his videtur aliquam ostentare ratiunculam, qui libero utuntur arbitrio. De parvulis vero, quibus sine ullo bonae voluntatis merito in originali vulnere cum caeteris mortalibus causa communis est, nihil potest expositionis [c 1Kb] afferri qua doceatur cur isti salvi fiant renati, illi pereant non renati, sub illius providentia et omnipotentia. In cujus manu est anima omnis viventis, et spiritus universae carnis hominis (Job. XII, 10); et cui dicitur, Breves dies hominis [Col. 0675C] sunt, numerus dierum ejus apud te est (Job. XIV, 5). Non autem puto istos voluntatum patronos simplicitate illorum tam impudenter usuros, ut aut [d 1Kb] fortuito ista dicant accidere, aut non renatos asserant non perire. Aperte enim aut cum paganis convincerentur sentire de fato, aut cum Pelagianis transfusum in posteros Adae negare peccatum. Fato autem non baptizari parvulos, nec Pelagiani potuerunt dicere; sed quia eos liberos a peccato ausi sunt profiteri, meruere damnari. Cum autem de discretione omnium hominum quaestio ventiletur, et ab omnibus hominibus parvuli nequeant separari, simulque de totius aetatis hominibus Veritas dixerit, Filius hominis venit quaerere et salvare quod perierat (Luc. XIX, 10); frustra profunditatem inscrutabilis [Col. 0675D] gratiae per liberum arbitrium conantur aperire, qui causam electionis in eorum constituunt meritis qui eliguntur. Et cum multa de majorum voluntate ac judicio inepta 876 et falsa protulerint, in parvulorum tamen discretione deficiunt; nec possunt de ejus quaestionis ratione reddita gloriari, quae de omnibus [e 1Kb] hominibus tractatur, et non de omnibus expeditur.



CAPUT XXIII. Omne bonum hominis meritum, ab initio fidei usque ad perseverantiae consummationem, donum esse divinum, et primum hoc ostenditur de fide.
[Col. 0676A]

Multiformitas autem et magnitudo divinae gratiae probat istos contra veritatem, etiam quod de majorum voluntatibus loquuntur, astruere, eorumque persuasioni divinorum eloquiorum testimonia repugnare. Quae si omnia sermoni nostro velimus annectere, modus non erit [f 1Kb] disserendi. Quae tamen se recordationi offerunt, [g 1Kb] non omittentur: ut, quantum satis est, manifestetur, hominis bonum meritum, ab initio fidei usque ad perseverantiae consummationem, donum atque opus esse divinum. Igitur fides, quae bonae voluntatis et justae actionis est genitrix, [Col. 0676B] quo ipsa fonte nascatur, apostolus Paulus exponat, qui pro Romanorum fide Deo gratias agit, dicens, Primum quidem gratias ago Deo meo per Jesum Christum pro omnibus vobis, quia fides vestra annuntiatur in universo mundo (Rom. I, 8). Ad Ephesios quoque scribens, Propterea, inquit, et ego audita fide vestra, quae est in Domino Jesu, et dilectione in omnes sanctos, non cesso gratias agens pro vobis, memoriam vestri faciens in orationibus meis, ut Deus Domini nostri Jesu Christi Pater gloriae, det vobis spiritum sapientiae et revelationis in agnitionem ejus, illuminatos oculos cordis vestri, ut sciatis quae sit spes vocationis ejus, quae divitiae gloriae haereditatis ejus in sanctis (Ephes. I, 16 et seq.). De fide etiam Colossensium similiter Deo gratias agens. Gratias agimus, inquit, Deo et [Col. 0676C] Patri Domini nostri Jesu Christi, semper pro vobis orantes, audientes fidem vestram in Christo Jesu, et dilectionem quam habetis in sanctos omnes, propter spem quae reposita est vobis in coelis (Coloss. I, 3, 4 seq.). Et ut alia bona ab eodem bonorum auctore percipiant, quid pro eis oret enarrans, Ideo, inquit, et nos ex qua die audivimus, [h 1Kb] non cessamus pro vobis orantes, et postulantes ut impleamini agnitione voluntatis ejus, in omni sapientia et intellectu spiritali, ut ambuletis digne, Deo [i 1Kb] per omnia placentes, in omni opere bono fructificantes, et crescentes in scientia Dei, in virtute confortati secundum potentiam claritatis ejus, 877 [j 1Kb] in omni potientia et longanimitate cum gaudio (Coloss. I, 11). Item ad Thessalonicenses qui spiritu fidei dilectionisque fervebant: Gratias agimus, inquit, [Col. 0676D] Deo semper pro omnibus vobis, memoriam vestri facientes in orationibus nostris sine intermissione, memores operis fidei vestrae, et laboris, et charitatis, et sustinentiae spei Domini nostri Jesu Christi ante Deum et Patrem nostrum (I Thes. I, 2). Et infra, Ideo et nos gratias agimus Deo sine intermissione, quoniam cum accepissetis a nobis verbum auditus Dei, accepistis non ut [k 1Kb] verbum hominum, sed, sicut est vere, verbum Dei, [Col. 0677A] qui operatur in vobis, qui credidistis (I Thes. II, 13). Potuitne plenius aut evidentius demonstrari, Dei esse donum credentium fidem, quam ut ideo agerentur gratiae Deo, quoniam hi quibus verbum Dei per homines praedicabatur, non quasi de hominum sermone dubitarunt, sed tamquam Deo loquenti per homines crediderunt, qui in ipsis est operatus ut crederent? In secunda quoque ad eosdem Thessalonicenses Epistola de fide in Christo proficientium ita Apostolus loquitur: Gratias agere debemus Deo semper pro vobis, fratres, ita ut dignum est, quoniam supercrescit fides vestra, et abundat charitas uniuscujusque vestrum in invicem: ita ut et [a 1Kb] nos ipsi in vobis gloriemur in Ecclesiis Dei, pro patientia vestra et fide in omnibus persecutionibus vestris et tribulationibus, quas [Col. 0677B] sustinetis in exemplum justi judicii Dei, ut digni habeamini [b 1Kb] regno Dei pro quo et patimini (II Thess. I, 3 et seq.). Petrus quoque apostolus ex Deo haberi fidem praedicans, ita scribit: Scientes quod non corruptibilibus auro et argento redempti estis de vana conversatione [c 1Kb] vestra paternae traditionis, sed pretioso sanguine quasi agni incontaminati et immaculati Christi Jesu, praecogniti quidem ante constitutionem mundi, manifestati autem novissimis temporibus propter vos, qui per ipsum fideles estis in Deum, qui suscitavit eum a mortuis, et gloriam ei dedit, ut fides vestra et spes esset in Domino (I Petri I, 18 et seq.). Item idem in secunda Epistola de fidei perceptione sic loquitur: Simon Petrus servus et apostolus Jesu Christi, his qui coaequalem nobis adepti sunt fidem per justitiam Domini et Salvatoris [Col. 0677C] [d 1Kb] nostri Jesu Christi (II Petri I, 1).

Unde autem habeatur spiritus fidei, Joannes apostolus manifestissime docet dicens: Omnis spiritus qui confitetur Jesum in carne venisse, ex Deo est; et omnis spiritus qui solvit Jesum, ex Deo non est, et hic est Antichristus (I Joan. IV). Item [e 1Kb] idem dicit ab eo recipi Evangelium, in quo est spiritus veritatis: Nos, inquit, ex Deo sumus. Qui novit Deum, audit nos; qui non est ex Deo, non audit nos. In hoc cognoscimus spiritum veritatis, et spiritum erroris (Ibid., 6). Item in Actibus Apostolorum 878 Petrus apostolus fidem [f 1Kb] esse per Dominum Jesum pronuntians: Hunc, inquit, quem videtis et nostis, confirmavit nomen ejus, et fides quae per eum est, dedit integram sanitatem istam in conspectu omnium vestrum (Act. III, 16). De fide [Col. 0677D] quoque Lydiae, cujus inter alias mulieres quae Evangelium pariter audiebant, Dominus cor aperuit, ita in eadem narratur historia: Die autem sabbatorum egressi sumus extra portam juxta flumen, ubi videbatur esse oratio; et sedentes loquebamur mulieribus quae convenerant. Et quaedam mulier nomine Lydia, purpuraria [Col. 0678A] civitatis [g 1Kb] Thyatirenorum, colens Deum, audivit, cujus Dominus cor aperuit, ut intenderet his quae dicebantur a Paulo (Act. XVI, 14, 13 et 14). Non autem ex humana sapientia esse fidem, sed ex inspiratione divina ipsius Veritatis voce firmatur. Dicente enim Domino ad discipulos suos, Vos autem quem me esse dicitis? Respondens Simon Petrus dixit, Tu es Christus Filius Dei vivi. Respondens autem Jesus, dixit ei, Beatus es, Simon Bar Jona, quia caro et sanguis non revelavit tibi, sed Pater meus, qui in coelis est (Matth. XVI, 15 et seq.). Paulus vero apostolus hanc ipsam fidem secundum mensuram dari pro arbitrio largientis ita praedicat: Dico enim per gratiam, quae data est mihi, omnibus qui sunt inter vos, non plus sapere quam oportet sapere, sed sapere ad sobrietatem, [Col. 0678B] sicut unicuique divisit Deus mensuram fidei (Rom. XII, 3). Item idem unitatem rectae fidei, [h 1Kb] et consensionem in honorem Dei a Deo esse commendans: Deus autem, inquit, patientiae [i 1Kb] et consolationis det vobis idipsum sapere in alterutrum, secundum Jesum Christum; [j 1Kb] ut unanimes uno ore honorificetis Deum et Patrem Domini nostri Jesu Christi (Rom. XV, 5 et 6). Et infra: Deus autem spei repleat vos omni gaudio et pace in credendo, [k 1Kb] ut abundetis in spe, in virtute Spiritus sancti (Ibid. 13). Quo testimonio non solum fides, sed etiam gaudium, et pax, et abundantia spei, docentur nisi in virtute sancti Spiritus non haberi. Ad Ephesios vero scribens Apostolus de divitiis gratiae pro malis bona retribuentis, et de fide quae non ex nobis, sed ex Dei dono habetur, haec loquitur: [Col. 0678C] Deus autem, [l 1Kb] qui dives est in misericordia, propter nimiam charitatem suam qua dilexit nos, et cum essemus mortui peccatis, convivificavit [m 1Kb] nos Christo, cujus gratia salvi facti sumus, et conresuscitavit et consedere fecit in coelestibus in Christo Jesu. Gratia enim estis salvati per fidem, et hoc non ex vobis, Dei enim donum est; non ex operibus, ne quis glorietur. Ipsius enim sumus figmentum, creati in Christo Jesu in operibus bonis, quae praeparavit Deus ut in illis ambulemus (Ephes. II, 4 et seq.). Proprium ergo 879 hoc habet nova creatura per gratiam, ut qui figmentum Dei sunt, qui nativitate coelesti conduntur in Christo, non otio torpeant, nec desidia resolvantur; sed de virtute in virtutem, per viam bonorum operum ambulando proficiant. Hoc est enim fingi, hoc [Col. 0678D] de vetere creatura novam fieri, hoc de imagine terreni hominis ad imaginem coelestis hominis reformari. Quod totum sive palam per cooperatores gratiae, sive occulte per subministrationem Spiritus, ille inchoat, ille auget et perficit, cujus agricultura, cujus aedificatio, et cujus figmentum sumus



CAPUT XXIV. Omne bonum in homine esse ex gratia, et fidem dari non petitam, ut ipsius petitionibus caetera bona consequamur.
[Col. 0679A]

Abunde, quantum arbitror, his testimoniis (quamvis et alia documenta aggregari potuerint) demonstratum est, fidem qua justificatur impius, nisi ex Dei munere non haberi, eamque nullis meritis praecedentibus tribui; sed ad hoc donari, ut principium possit esse meritorum, [a 1Kb] et cum ipsa data fuerit non petita, ipsius jam petitionibus bona caetera [b 1Kb] consequantur. Unde quaedam de plurimis assumenda sunt testimonia, quae in diversitate donorum ostendant gratiae largitatem. Ex Deo itaque esse, ut homo viam Dei eligat et ut surgat a lapsu, psalmus Davidicus [Col. 0679B] canit dicens. A Domino gressus hominis dirigentur, et viam ejus volet. Cum ceciderit, non collidetur, quia Dominus supponit manum suam (Psal. XXXVI, 23). Item idem, quod duce Deo veniatur ad Deum: Emitte lucem tuam et veritatem tuam, ipsa me deduxerunt, et adduxerunt in montem sanctum tuum, et in tabernacula tua (Psal. XLII, 3). Item quod [c 1Kb] in Domino sit hominis fortitudo, et Dei voluntas praeveniat liberandum: Fortitudinem, [d 1Kb] inquit, meam ad te custodiam; quia Deus susceptor meus: Deus meus, [e 1Kb] voluntas ejus praeveniet me (Psal. LVIII, 10). In Proverbiis quoque legimus de sapientia et intellectu, Quoniam Dominus dat sapientiam, et a facie ejus scientia et intellectus (Prov. II, 6). Item in eodem libro de dispensationibus sapientiae Dei, sine qua nullae rectae sunt actiones, [Col. 0679C] ita dicitur, Meum consilium et mea tutela, ego prudentia, mea autem virtus. Per me reges regnant, et tyranni per me obtinent terram (Prov. VIII, 14). Item alibi, quod nemo possit recte incedere, nisi Domino dirigente: A Domino [f 1Kb] corriguntur gressus viri, mortalis autem quomodo intelligat 880 vias suas (Prov. XX, 24)? Item alibi: Omnis vir videtur sibi justus, dirigit autem corda Dominus (Prov. XXI, 2). Et infra: Praeparatur voluntas a Domino (Prov. VIII, sec. LXX). Item ibidem de cogitatione atque consilio: Multae cogitationes in corde viri, consilium autem Domini obtinet (Prov. XIX, 20). In libro vero Ecclesiastae [g 1Kb] scribitur, quod et habere necessaria, et eis bene uti, donum sit Dei, Non est, inquit, bonum homini nisi quod [h 1Kb] manducavit et bibit, et ostendit animae suae bonum [Col. 0679D] in labore suo. Et quidem [i 1Kb] haec vidi ego, quia a manu Dei est. Quoniam quis manducabit aut pascet absque illo (Eccle. V, 17)? Item in eodem libro [j 1Kb] legitur, quod corda et opera justorum in manu sint [Col. 0680A] Dei, et tantum in studiis suis proficiant, quantum ille [k 1Kb] donaverit. Quantumcumque laboraverit homo ut quaerat, non inveniet; et quodcumque dixerit sapiens ut sciat, non poterit invenire. Quia universum hoc [l 1Kb] dedi in cor meum, et cor meum universum hoc vidit, quia et justi et sapientes, et operationes eorum in manu Dei (Eccle. VIII, 17; et cap. IX, 1). In libro autem Sapientiae de eodem gratiae opere ita dicitur: Quoniam ipse et sapientiae dux est, et sapientium emendator. In manu enim illius et nos, et sermones nostri, et omnis sapientia, et operum scientia, et disciplina (Sap. VII, 15 et 16). De continent a quoque, quod ex Dei habeatur munere, eadem Scriptura sic loquitur: Ut scivi quia aliter non possum esse continens, nisi Deus det, et hoc ipsum erat sapientiae, scire cujus esset hoc [Col. 0680B] donum (Sap. VIII, 21). Cui sententiae Pauli apostoli doctrina concordat in prima ad Corinthios haec scribentis: Volo autem omnes homines esse sicut meipsum; sed unusquisque proprium habet donum ex Deo, alius sic, [m 1Kb] alius vero sic (I Cor. VII, 7). Dominus vero in Evangelio secundum Matthaeum haec de continentiae dono insinuasse narratur. Dicentibus namque discipulis suis, Si ita est causa viri cum uxore, non expedit nubere; dixit illis Jesus, Non omnes capiunt verbum istud, sed quibus datum est [n 1Kb] (Matth. XIX, 10 et 11).

De timore Dei et sapientia ita in Ecclesiastico legitur. Corona sapientiae timor Domini, utraque autem dona sunt Dei (Eccli. I, 2). Item [o 1Kb] in eodem, Timor Domini super omnia [p 1Kb] se superposuit: beatus cui [Col. 0680C] donatum est habere timorem Domini (Eccli. XXV, 14). Isaias quoque de divitiis spiritalibus, quarum auctor est Dominus, ita loquitur: In thesauris salus nostra advenit, sapientia, et pietas, et disciplina a Domino: hi sunt thesauri justitiae (Isai. XXV, sec. LXX). [q 1Kb] Item de altitudine divitiarum sapientiae et scientiae Dei, cujus bonitas nullius merito praevenitur, haec dicit: Quis mensus est manu aquam, et coelum palmo, et universam terram pugillo? Quis statuit montes in libra, et rupes 881 in statera? Quis cognovit sensum Domini, aut quis ejus fuit consiliarius, qui instruat eum? aut quem consuluit, et instruxit eum? vel quis ostendit ei judicium, aut viam prudentiae quis ostendit ei, vel quis prior dedit ei, et retribuetur illi (Isai. XL, 12 seqq.)? Unde et in libro Job secundum eumdem sensum leguntu [Col. 0680D] Domini verba dicentis, Quis ante dedit mihi, ut retribuam illi? Omnia quae sub coelo sunt, mea sunt (Job. XLI, 2). Jeremias vero quod a Deo sit homini [r 1Kb] vera sapientia, sic profatur: Scio, Domine, quia [Col. 0681A] non est in homine via ejus, nec viri est ut dirigat iter suum (Jerem. X, 23). Item quod [a 1Kb] ad Deum conversio cordis ex Deo sit, per ipsum Dominus protestatur, et dicit: Restituam illos in terram istam, [b 1Kb] et reaedificabo, et non destruam, et plantabo eos, et non evellam, et dabo illis cor ut sciant me; quia ego sum Dominus, et erunt mihi in populum, et ego ero illis in Deum, quia convertentur ad me ex toto corde suo (Jer. XXIV, 6 et seq.). [c 1Kb] Baruch quoque praedicat quod ut Deus cognoscatur, ex Deo sit. Et scient, inquit, quia ego Dominus Deus illorum, et dabo illis cor cognoscendi me, et aures audiendi (Baruch. II, 31).

Quod autem omne verbum bonum, et omne opus sanctum subministratio sit Spiritus sancti, sine quo nihil recte [d 1Kb] agatur, in prima ad Corinthios Paulus [Col. 0681B] apostolus docet, dicens: Ideo notum vobis facio quod nemo in Spiritu Dei loquens dicit anathema Jesu. Et nemo potest dicere Dominum Jesum, nisi in Spiritu sancto. Divisiones vero gratiarum sunt, idem autem Spiritus; et divisiones ministrationum sunt, idem autem Dominus; et divisiones operationum sunt, idem vero Deus, qui operatur omnia in omnibus. Unicuique autem datur manifestatio Spiritus ad utilitatem. Alii quidem per Spiritum datur sermo sapientiae, alii autem sermo scientiae secundum eumdem Spiritum, alteri fides [e 1Kb] in eodem Spiritu, alii gratia sanitatum in uno Spiritu, alii prophetatio, alii discretio spirituum, alii genera linguarum, alii interpretatio sermonum. Haec autem omnia operatur unus atque idem Spiritus, dividens singulis prout vult (I Cor. XII, 3 seqq.). Tantum vero unumquemque [Col. 0681C] habere gratiae, quantum [f 1Kb] Dominus donaverit, idem apostolus ad Ephesios ait: Unum corpus, et unus spiritus, sicut vocati estis in una spe vocationis vestrae. Unus Dominus, una fides, unum baptisma, unus Deus et pater omnium, qui [g 1Kb] super omnes est, et super omnia, et in omnibus nobis. Unicuique autem nostrum data est gratia secundum mensuram donationis Christi; propter quod dicit: Ascendens in altum, captivam duxit captivitatem, dedit 882 dona hominibus (Ephes. IV, 4 seqq.). Item idem in secunda ad Corinthios dicit quod ne ad cogitandum quidem quod spiritale est idonei simus, nisi per gratiam Dei: Fiduciam autem talem habemus per Christum ad Deum: non quod sufficientes simus aliquid cogitare a nobis, quasi ex nobismetipsis; sed [h 1Kb] sufficientia nobis ex Deo est, qui [Col. 0681D] et idoneos fecit nos ministros novi Testamenti, non littera, sed spiritu. Littera enim occidit, spiritus autem [Col. 0682A] vivificat (II Cor. III, 4 seqq.). Et iterum in eadem Epistola, [i 1Kb] dicens bonorum operum effectum et sufficientiam a Dei gratia ministrari: Potens est autem, inquit, Deus omnem gratiam [j 1Kb] abundare facere in vobis: ut in omnibus per omnia sufficientiam habentes, abundetis in omne opus bonum; sicut scriptum est: Dispersit, dedit pauperibus, justitia ejus manet in aeternum. Qui autem ministrat semen seminanti, et panem ad manducandum praestabit, et augebit incrementa frugum justitiae vestrae, ut in omnibus locupletati abundetis in omnem simplicitatem (Psal. III, 9). Ad Ephesios vero scribens Apostolus docet quod omnia bona quibus placetur Deo, dona sint Dei; et quod ab ipso peti oporteat ut ea non [k 1Kb] habentibus tribuantur: Hujus rei, inquit, gratia flecto genua mea ad Patrem [Col. 0682B] Domini nostri Jesu Christi, ex quo omnis paternitas in coelo et in terra nominatur, ut det vobis secundum divitias gloriae suae [l 1Kb] virtutem corroborari per Spiritum ejus in interiore homine, habitare Christum per fidem in cordibus vestris: in charitate radicati et firmati, ut possitis comprehendere cum omnibus sanctis, quae sit latitudo et longitudo, sublimitas et profundum; [m 1Kb] scire etiam supereminentem scientiae charitatem Christi, ut impleamini in omnem plenitudinem Dei. Ei autem qui potens est omnia facere superabundantius quam petimus, aut intelligimus, secundum virtutem qua operatur in nobis, ipsi gloria in Ecclesia et in Christo Jesu, in omnia saecula saeculorum. Amen.

Omnis autem boni Deum esse auctorem, cujus dona nec [n 1Kb] incerta sunt, nec mutabilia, sed ex aeterna [Col. 0682C] voluntate venientia. Jacobus apostolus ita loquitur: Nolite errare, fratres, mei dilecti. Omne datum optimum, et omne donum perfectum desursum est, descendens a Patre luminum, apud quem non est transmutatio, nec vicissitudinis obumbratio. Voluntarie enim genuit nos verbo veritatis, ut simus initium aliquod creaturae ejus (Jacob. I, 16 et 17). Cui et Zacharias propheta concinit, dicens: [o 1Kb] Salvavit Dominus in die illa sicut oves populum suum, quoniam lapides sancti volvuntur super terram ipsius. Quia 883 si quid bonum, ipsius est, et si quid optimum, ab ipso est (Zach. IX, 16 et 17). In Evangelio vero secundum Matthaeum, quod [p 1Kb] scientia et intellectus dona sint Dei, quae quibus voluerit largiatur, ita dicitur: Tunc accedentes discipuli ejus, dixerunt ei, Quare in parabolis [Col. 0682D] loqueris ad eos? At ipse respondens, ait illis, Quia vobis datum est nosse mysteria regni coelorum, [Col. 0683A] illis autem non est datum (Matth. XIII, 10 et 11). Joannes quoque Evangelista pronuntiat, neminem aliquid boni habere, nisi quod desursum acceperit, dicens: Non potest homo accipere quidquam, nisi fuerit ei datum de coelo (Joan. III, 27). In ejusdem vero Evangelio doctrina est ipsius Veritatis, quod nemo veniat ad Filium, nisi attractus a Patre: quia venturum Deus et intelligentem et obedientem facit: Nemo, ait, potest venire ad me, nisi Pater qui misit me, attraxerit eum, et ego resuscitabo eum in novissimo die. Scriptum est enim in prophetis, Et erunt omnes docibiles Dei. Omnis qui audivit a Patre et didicit, venit ad me (Joan. VI, 44 et seq.). Et infra, Propter hoc dixi vobis, quia nemo potest venire ad me, nisi datum fuerit ei a Patre meo (Ibid. 65).

[Col. 0683B] In fide autem et in operibus bonis proficere ac perseverare usque in finem, muneris atque auxilii esse divini sanctarum Scripturarum confirmat auctoritas. Etenim scribens Paulus apostolus Philippensibus ait: Confidens hoc ipsum, quia qui coepit in vobis opus bonum, perficiet usque in diem Christi Jesu (Philip. I, 6). Hujus autem testimonii virtutem quidam volens ad sui sensus pravitatem convertere, ita quod dictum est, Qui coepit in vobis, volebat intelligi, quasi dictum esset, Qui coepit ex vobis: ut et initium et consummatio operis non ad Deum, sed ad hominem referretur, qui et incipere et perficere voluisset. Sed hanc insanissimam superbiam, in eadem Epistola excellentissimus gratiae praedicator elidit dicens: In nullo terreamini ab adversariis, quae est illis causa perditionis, [Col. 0683C] vobis autem salutis, et hoc a Deo. [a 1Kb] Vobis enim donatum est pro Christo non solum ut in eum credatis, sed etiam ut pro illo patiamini (Ibidem, 28 et 29). Et iterum, Cum metu, inquit, et tremore vestram salutem operamini. Deus est enim qui operatur in vobis et velle [b 1Kb] et perficere pro bona voluntate (Philip. II, 13). Item in prima ad Thessalonicenses docet ex Deo esse principium et profectum, consummationemque virtutum, dicens, Ipse autem Deus et Pater noster, et Dominus Jesus dirigat viam nostram ad vos. Vos autem Dominus multiplicet, et abundare faciat charitatem in invicem et in omnes, quemadmodum et nos in vos, ad 884 confirmanda corda vestra sine querela in sanctitate [c 1Kb] ante Deum, et Patrem nostrum in adventu Domini nostri Jesu Christi cum omnibus sanctis [Col. 0683D] ejus (I Thess. III, 11 et seqq.). Ad Corinthios quoque scribens, et omnium virtutum proficientem perseverantiam Dei donum esse commendans: Gratias, inquit, ago Deo meo semper pro vobis in gratia Dei, quae data [Col. 0684A] est vobis in Christo Jesu: quia in omnibus divites facti estis in illo, in omni verbo et sapientia: sicut testimonium Christi confirmatum est in vobis, ita ut nihil vobis desit in ulla gratia, exspectantibus revelationem Domini nostri Jesu Christi, qui et confirmabit vos usque ad finem sine crimine, [d 1Kb] in diem adventus Domini nostri Jesu Christi (I Cor. I, 4 seqq.). Item ad Romanos de charitate Christi, qua eos quos diligit, [e 1Kb] insuperabiles facit, id est, usque in finem perseverantes. (Nam quid est aliud perseverare, quam tentatione non vinci?) Quis nos, inquit, separabit a charitate Christi? Tribulatio? an angustia? an persecutio? an fames? an nuditas? an periculum? an gladius? sicut scriptum est, Quia propter te mortificamur tota die, [f 1Kb] existimati sumus sicut oves occisionis; sed in his omnibus [Col. 0684B] superamus per eum qui dilexit nos (Rom. VIII, 35 seqq.). Item ad Corinthios de victoria quam perficit Christus: Stimulus, inquit, mortis peccatum est, virtus vero peccati lex. Deo autem gratias, qui dedit nobis victoriam per Jesum Christum Dominum nostrum (I Cor. XV, 56 et 57). Item ad Thessalonicenses de perseverantia quam Deus tribuit: Ipse autem, ait, Deus pacis sanctificet vos per omnia, [g 1Kb] ut integer spiritus vester, et anima, et corpus sine querela in adventum Domini nostri Jesu Christi servetur. Fidelis est qui vocavit vos, qui etiam [h 1Kb] faciet (II Thess. V, 23 et 24). Item ad Thessalonicenses, quod omnia bona nostra, sive in operando, sive in loquendo, et in eis perseverantia, dona sint Dei, ita praedicat, dicens: Ipse autem Dominus noster Jesus Christus, [i 1Kb] et Deus Pater [Col. 0684C] noster, qui dilexit nos, et dedit consolationem aeternam et spem bonam in gratia, exhortetur corda vestra, et confirmet in omni opere et sermone bono. De caetero, fratres, orate pro nobis, ut [j 1Kb] sermo Domini currat et clarificetur, sicut et apud vos, et ut liberemur ab importunis et malis hominibus. Non enim omnium est fides. Fidelis autem [k 1Kb] Dominus est, qui et confirmabit vos, et custodiet a malo (II Thess. II, 16, 17, et III, 1, 23). [l 1Kb] Petrus quoque apostolus, unde esse virtutem perseverantiae doceat, audiamus. Deus autem, inquit, omnis gratiae, qui vocavit nos in aeternam suam gloriam in Christo Jesu, modicum passos ipse perficiet, confirmabit, solidabitque; cui est virtus et potestas in saecula saeculorum. Amen (I Petr. V, 10 et 11). Joannes vero 885 apostolus, quod victoria sanctorum opus Dei [Col. 0684D] sit habitantis in sanctis, ita loquitur: Vos ex Deo estis, filioli, et vicistis mundum; quoniam major est qui [m 1Kb] in vobis est, quam qui in mundo (I Joan. IV, 4). Item idem: Omne quod natum est ex Deo, vincit [Col. 0685A] mundum; et haec est victoria quae vincit mundum, fides nostra (I Joan. V, 4). In Evangelio autem secundum Lucam, Deum dare, [a 1Kb] ut in fide perseveretur, ita promitur: Dixit autem Jesus Petro: Simon, Simon, ecce Satanas postulavit ut vos [b 1Kb] cerneret sicut triticum. Ego autem rogavi pro te, Petre, ne deficiat fides tua: et tu conversus confirma fratres tuos, [c 1Kb] et roga ne intretis in tentationem (Luc. XXII, 31 et seq.). In Evangelio quoque Joannis, de ovibus Christi, quae de manu ipsius a nullo [d 1Kb] rapiantur, haec legimus dicere Veritatem: Sed vos non creditis, quia non estis de ovibus meis. Oves meae vocem meam audiunt, et ego novi illas, et sequuntur me, et [e 1Kb] ego vitam aeternam do illis, et non peribunt in aeternum, nec quisquam rapiet eas de manu mea (Joan. X, 26 et seq.). Item in eodem Evangelio, [Col. 0685B] de his quos Pater dat Filio, qui et omnes veniunt ad Filium, et quorum nullus perit, haec ipsius Domini ore dicuntur: Omne quod dat mihi Pater, venit ad me, et eum [f 1Kb] qui venit ad me non ejiciam foras: quia descendi de coelo, non ut faciam voluntatem meam, sed voluntatem ejus qui misit me Patris; ut omne quod dedit mihi, non perdam ex eo quidquam, sed resuscitem illud in novissimo die (Joan. VI, 37 et seq.).



CAPUT XXV. Quaestionem cur potius hic quam ille accipiat gratiam, esse impenetrabilem, nec posse ex libero arbitrio solvi.

Multa sunt alia in canonicarum serie Scripturarum, quae vitandae prolixitatis studio praeterimus, quoniam quae assumpsimus, nec pauca sunt, nec [Col. 0685C] obscura, nec levia: quibus plenissime declaratur, omnia quae ad promerendam vitam aeternam pertinent, 886 sine gratia Dei nec inchoari, nec augeri posse, nec perfici; et contra omnem [g 1Kb] elationem de [Col. 0686A] libero arbitrio gloriantem, illam invictissime reniti sententiam dicentis Apostoli: Quis enim te discernit? Quid autem habes quod non accepisti? Si autem accepisti, quid gloriaris quasi non acceperis (I Cor. IV, 7)? Igitur profunditas illius quaestionis, quam secundum admirationem Apostoli impenetrabilem confitemur, per liberi arbitrii [h 1Kb] velle et nolle non solvitur. Quia licet insit homini bonum nolle, tamen nisi donatum non habet [i 1Kb] bonum velle: et illud contraxit natura per culpam, hoc recipit natura per gratiam. Sed quid illud sit quod haec eadem natura in omnibus hominibus ante reconciliationem [j 1Kb] rea, in omnibus misera, non in omnibus justificatur, et a pereuntibus quadam sui parte discernitur ab eo qui venit quaerere et salvare quod perierat (Luc. XIX, 10), humano [Col. 0686B] sensu prorsus non potest indagari. Quantumlibet enim impiorum malignitas accusetur, resistens gratiae Dei; numquid [k 1Kb] probabuntur eam, quibus est collata, meruisse? aut illa virtus gratiae, quae sibi quos voluit subdidit, convertere eos qui inconvertibiles permansere non potuit? Tales fuerunt qui sunt attracti, quales hi qui in sua duritia sunt relicti. Sed illis tribuit gratia stupenda quod voluit, istis [l 1Kb] retribuit veritas justa quod debuit, ut judicium Dei magis inscrutabile sit in electione gratiae, quam [m 1Kb] in retributione justitiae. Verumtamen ne illa pars fidei, qua pie credimus Deum velle, ut omnes homines veritatis agnitione salventur, per hoc quod de effectibus gratiae evidenter ostenditur, infirmata videatur; annitendum est, auxiliante Christo, ut nobis [Col. 0686C] stabilitas hujus definitionis appareat. Sed quia necessariae inquisitionis negotium non levem operam sibi poscit impendi, secuturam disputationem ab exordio alterius voluminis inchoemus.



LIBER SECUNDUS.
[Col. 0685]


887 CAPUT PRIMUM. Tria esse in hac quaestione certa, Deum velle omnes salvos fieri, cognitionem veritatis et salutem esse ex gratia, et judicia Dei esse impenetrabilia.
[Col. 0685D]

Remotis abdicatisque omnibus concertationibus quas intemperantium disputationum gignit animositas, [Col. 0686D] tria esse perspicuum est, quibus in hac quaestione, de qua secundum volumen incipimus, debeat inhaereri. Unum, [a 1Kb] quo profitendum est Deum vello omnes homines salvos fieri, et in agnitionem veritatis venire; alterum, quo dubitandum non est ad ipsam [b 1Kb] cognitionem veritatis et perceptionem salutis, [Col. 0687A] non suis quemquam meritis, sed ope atque opere divinae gratiae pervenire; tertium quo confitendum est altitudinem judiciorum Dei humanae intelligentiae penetrabilem esse non posse; et cur [a 1Kb] non omnes homines salvet, qui omnes homines vult salvos fieri, non oportere [b 1Kb] disquiri: quoniam si quod cognosci non potest, non quaeratur, inter primam et secundam definitionem non remanebit causa certaminis, sed secura ac tranquilla fide utrumque praedicabitur, utrumque credetur. Deus quippe, apud quem non est iniquitas (Rom. IX, 14), et cujus universae viae misericordia et veritas (Psal. XXIV, 10), omnium hominum bonus conditor, justus est ordinator; neminem indebite damnans, neminem debite liberans, nostra plectens cum punit noxios, sua tribuens [Col. 0687B] cum facit justos: ut obstruatur os loquentium iniqua (Ps. LXII, 12), et justificetur Deus in sermonibus suis et vincat cum judicatur (Psal. L, 6). Nec damnati justa querimonia, nec justificati verax est arrogantia, si vel ille dicat non meruisse se poenam, vel iste asserat meruisse se gratiam.



888 CAPUT II. Scriptura docet Deum velle omnes homines salvos fieri.

Sicut autem ea quae ad manifestationem gratiae ex divinis proferuntur eloquiis nulla possunt [c 1Kb] disserendi arte violari, ut perspicuae consonantesque [d 1Kb] in tanta numerositate sententiae ad aliquod pravae interpretationis trahantur incertum; ita etiam quod de salvatione omnium hominum in eodem Scripturarum [Col. 0687C] corpore reperitur, nulla contraria argumentatione temerandum est; ut quanto hoc ipsum difficiliore intellectu capitur, tanto fide laudabiliore credatur. Magna enim fortitudo est consensionis, cui ad sequendam veritatem auctoritas sufficit, etiam latente ratione. Proinde vigilanter consideremus praedicatoribus Evangelii quid a Domino jubeatur. Secundum Matthaeum quippe sic ait: Data est mihi omnis potestas in coelo et in terra. Euntes ergo, [e 1Kb] docete omnes gentes, baptizantes eos in nomine Patris, et Filii, et Spiritus sancti, docentes eos servare omnia quaecumque mandavi vobis. Et ecce vobiscum sum omnibus diebus usque ad consummationem saeculi (Matth. XXVIII, 14 et seq). Secundum Marcum vero eisdem apostolis ita dicitur: Ite in orbem universum, praedicate [Col. 0687D] Evangelium universae creaturae; et qui crediderit et baptizatus fuerit, ipse salvus fiet; qui vero non crediderit, damnabitur (Marc. XVI, 15). Numquid in hac praeceptione ullarum nationum ullorumve hominum facta discretio est? Neminem merito excepit, neminem genere separavit, neminem conditione distinxit. Ad omnes prorsus homines missum est Evangelium crucis Christi. Et ne praedicantium ministeria [Col. 0688A] humano tantum viderentur opere peragenda, Ecce ego, inquit, vobiscum sum omnibus diebus usque ad consummationem saeculi (Matth. XXVIII, 20). Id est, cum sicut oves introieritis in medium luporum (Matth. X, 16), nolite de vestra infirmitate trepidare, sed de mea potestate 889 confidite, qui vos usque ad consummationem saeculi in omni hoc opere non derelinquam: [f 1Kb] non hoc ut nihil patiamini, sed, quod multo majus est, praestiturus ut nulla saevientium crudelitate superemini. In mea enim potestate praedicabitis, et per me fiet ut inter contradicentes, inter furentes Abrahae filii de lapidibus suscitentur (Matth. III, 9). Ego insinuabo quod docui, ego faciam quod promisi. Tradent enim vos in conciliis, et in synagogis suis flagellabunt vos, et ante reges et praesides stabitis [Col. 0688B] propter me, in testimonium illis et gentibus. Cum autem tradent vos, nolite cogitare quomodo aut quid loquamini. Non enim vos estis qui loquimini, sed Spiritus Patris vestri qui loquitur in vobis. Tradet enim frater fratrem in mortem, et pater filium, et insurgent filii in parentes, et morte eos afficient, et eritis odio omnibus hominibus propter nomen meum. Qui autem perseveraverit usque in finem, hic salvus erit (Matth. X, 17-22). Apparuit ergo, ut Apostolus ait, gratia [g 1Kb] salvatoris nostri Dei omnibus hominibus (Tit. II, 11); et tamen ministri gratiae odio erant omnibus hominibus. Et cum alii essent qui oderant, alii qui odiis persequentium premebantur, neutra tamen pars nuncupatione omnium hominum privabatur: habente quidem salutis suae damnum rebellium portione, sed [Col. 0688C] obtinente plenitudinis censum fidelium dignitate. Dicit enim Joannes apostolus, Sed et si quis peccaverit, advocatum habemus apud Patrem Jesum Christum justum; et ipse est propitiatio pro peccatis nostris, non pro nostris autem tantum, sed etiam pro totius mundi (I Joan. II, 1).



CAPUT III. Inscrutabile esse cur Deus judicarit quorumdam vocationem differendam.

Magni autem et inenarrabilis sacramenti mysterium est, quod praedicatoribus, quibus dictum est, Ite in orbem universum, et praedicate Evangelium universae creaturae (Marc XVI, 15): iisdem prius dictum fuerat, In viam gentium ne abi ritis, et in civitates Samaritanorum ne introieritis, sed potius ite ad oves quae [Col. 0688D] perierunt domus Israel (Matth. X, 5). Quamvis enim ad omnium hominum vocationem Evangelium dirigeretur, omnesque Dominus salvos fieri et in agnitionem veritatis vellet venire (I Tim. II, 4); non tamen sibi dispensationum suarum abstulerat potestatem, ut aliter quam occulto justoque judicio statuerat, consilii sui ordo decurreret. Unde locum non habent contumacium murmura quaerelarum, quia quod Deus [Col. 0689A] fieri voluit, constat non aliter fieri debuisse quam voluit. Posteriore vero tempore, cum jam Dominus Jesus in Dei Patris gloria consideret, et praedicatores verbi suscepto negotio deservirent, volentes apostoli evangelizare 890 verbum in Asia, vetiti sunt ab Spiritu sancto, et disponentes ire in Bithyniam, prohibiti sunt ab Spiritu Jesu (Act. XVI, 6 et 7): non utique negata illis populis gratia, sed quantum apparuit, retardata. Nam [a 1Kb] postmodum etiam apud ipsos fides Christiana convaluit.

Quae autem fuerit differendae vocationis causa, non claret; et tamen rei gestae docemur exemplo quod inter generalia, vel promissa, vel opera, vel praecepta, quaedam Deus a communibus excepta causis, occultiore novit ordinare ratione. Credo, ut interpositis [Col. 0689B] quibusdam obumbrationibus, ea quae secretius micant, mirabilius innotescant: ne negligentior fiat acies de facilitate cernendi, et quodammodo dormitet assueris, si non excitetur insolitis. Has autem incognoscibiles illuminationum dilationes, inter quas utique multi in infidelitate deficiunt, non solum in populis remotioribus impiorum, sed etiam in civitatibus fidelium per plurimas domos ac familias novimus fieri, dum Christianae fidei, etiam qui Christiani futuri sunt adversantur. Multi enim quod oderunt amabunt, quod non recipiunt praedicabunt. Et quis inter haec [b 1Kb] querulis aut curiosis notum faciet, cur adhuc Sol justitiae (Malac. IV, 2) quibusdam gentibus non oriatur, et a tenebrosis cordibus, etiam nunc radios suos veritas revelanda contineat [Col. 0689C] (Sap. V, 6)? Cur corrigendi tam diu sinantur errare, et quod senibus in fine praestandum est, per tam longam non tribuatur aetatem? Cur filiis jam in Christum credentibus, nec dum credant parentes? Et rursum, a religiosis parentibus soboles prava discordet? Cum tamen Deo, qui initiorum fidei, incrementique largitor est, secundum ipsius praeceptum quotidie pro omnibus supplicetur: ut [c 1Kb] et si exaudit, nota sit gratia miserationis; et si non exaudit, intelligatur judicium veritatis.



CAPUT IV. In praeteritis saeculis semper admonuit divina bonitas homines sui cultus per elementa: sicut populum Israel peculiariter per legem et prophetas.

Sed ne in praeteritis quidem saeculis haec eadem [Col. 0689D] gratia (quae post Domini nostri Jesu Christi resurrectionem ubique diffusa est, et de qua scriptum est, Illuxerunt coruscationes tuae orbi terrae [Psal. LXXVI, 19]) defuit mundo. Quamvis enim speciali cura atque indulgentia Dei populum Israeliticum constet electum, omnesque aliae nationes suas vias ingredi (Act. XIV, 15), hoc est, secundum propriam permissae [Col. 0690A] sint vivere voluntatem, non ita se tamen aeterna Creatoris bonitas [d 1Kb] ab illis hominibus avertit, ut eos ad cognoscendum se atque metuendum, nullis significationibus admoneret. Coelum 891 quippe ac terra et mare, omnisque creatura quae videri atque intelligi potest, ad hanc praecipue disposita est humani generis utilitatem, ut natura rationalis de contemplatione tot specierum, de experimentis tot bonorum, de perceptione tot munerum, ad cultum et dilectionem sui imbueretur auctoris, implente omnia Spiritu Dei in quo vivimus, et movemur, et sumus (Act. XVII, 28). Quoniam etsi longe est a peccatoribus salus (Ps. CXVIII, 155), praesentia tamen salutis ipsius ac virtute nihil vacuum est. Igitur, sicut dicit Propheta, Misericordia Domini plena est terra [Col. 0690B] (Psal. XXXII, 5): quae nullis umquam saeculis, nullis generationibus defuit, eamque providentiam, qua universitatem rerum administrat et continet, regendis alendisque naturis semper impendit, dispositum habens ex incommutabilis aeternitate consilii, [e 1Kb] quibus quidque temporibus distribueret, et multiformis gratiae suae inscrutabiles investigabilesque mensuras, per quae dona ac sacramenta variaret. Sicut enim ista gratiae largitas, quae in omnes [f 1Kb] gentes novissime [g 1Kb] effluxit, non evacuat eam quae super unum Israel sub lege [h 1Kb] roravit, nec praesentes divitiae fidem praeteritae abrogant parcitati, ita nec de illa cura Dei quae patriarcharum filiis proprie praesidebat, conjiciendum est gubernacula divinae misericordiae caeteris hominibus fuisse subtracta. Qui quidem [Col. 0690C] in comparationem electorum videntur abjecti, sed numquam sunt a manifestis occultisque beneficiis abdicati. Legimus enim [i 1Kb] in Actibus apostolorum, Paulum et Barnabam apostolos Lycaoniis dicere Viri, quid haec facitis? et nos mortales sumus similes vobis homines, annuntiantes vobis ab his vanis converti ad Deum vivum, qui fecit coelum, et terram, et mare, et omnia quae in eis sunt, qui in praeteritis generationibus dimisit omnes gentes ingredi vias suas. Et quidem non sine testimonio semetipsum reliquit, [j 1Kb] benefaciens, de coelo dans pluvias et tempora fructifera, implens cibo et laetitia corda vestra (Act. XIV, 14 et seq.).

Quod est autem hoc testimonium, quod semper Domino deservivit, et numquam de ejus bonitate [Col. 0690D] conticuit, nisi ipsa totius mundi inenarrabilis pulchritudo, et inenarrabilium beneficiorum ejus dives et ordinata largitio, per quae humanis cordibus quaedam aeternae legis tabulae praebebantur, ut in paginis elementorum, ac voluminibus temporum, communis et publica divinae institutionis doctrina legeretur? Coelum ergo cunctaque coelestia, mare et [Col. 0691A] terra, omniaque quae in eis sunt, consono speciei suae ordinationisque concentu protestabantur gloriam Dei, et praedicatione perpetua majestatem sui loquebantur auctoris; et tamen maximus numerus hominum, 892 [a 1Kb] qui vias voluntatis suae ambulare permissus est, non intellexit, nec secutus hanc legem est, et odor vitae, qui spirabat ad vitam, factus est ei odor mortis ad mortem (II Cor. II, 16); ut etiam in illis visibilibus testimoniis disceretur quod littera occideret, spiritus autem vivificaret (I Cor. III, 6). Quod ergo in Israel per constitutionem legis et prophetica eloquia gerebatur, hoc in universis nationibus totius creaturae testimonia et bonitatis Dei miracula semper egerunt.



CAPUT V. Qui inter gentes Deo placuerunt, spiritu fidei et gratiae sunt discreti.
[Col. 0691B]

Sed cum in illo populo, cui utraque eruditio praefuit, nemo nisi gratia justificatus sit per spiritum fidei, quis ambigat eos qui de quibuscumque nationibus quibuslibet temporibus Deo placere potuerunt, spiritu gratiae Dei fuisse [b 1Kb] discretos? Quae etsi parcior ante atque occultior fuit, nullis tamen saeculis se negavit, virtute una, quantitate diversa, consilio incommutabili, opere multiformi.



CAPUT VI. Non omnibus, etiam nunc, eadem mensura gratiae confertur.

Nam et in his diebus quibus totum mundum ineffabilium donorum flumina rigant, non idem modus [Col. 0691C] omnibus, nec eadem mensura confertur. Quamvis enim per ministros verbi et gratiae Dei eadem cunctis veritas praedicetur, eadem cohortatio adhibeatur, Dei tamen agricultura est, Dei aedificatio, cujus virtus invisibiliter agit, ut incremento proficiat quod aedificatur aut colitur. Sicut attestatur Paulus apostolus, dicens: Quid igitur est Apollo? [c 1Kb] quid vero Paulus? [d 1Kb] ministri ejus cui credidistis, et unicuique sicut Dominus dedit. Ego plantavi, Apollo rigavit, sed Deus incrementum dedit. Itaque neque qui plantat est aliquid, neque qui rigat, sed qui incrementum dat Deus. Qui plantat autem et qui rigat, unum sunt. Unusquisque autem propriam mercedem accipiet secundum suum laborem. Dei enim sumus adjutores, Dei agricultura estis, Dei aedificatio estis (I Cor. III, 5 et [Col. 0691D] seq.). Agriculturae ergo hujus atque aedificationis in tantum quisque adjutor, et operarius ac minister est, in quantum unicuique Dominus dederit. Et hi qui ministrorum labore excoluntur, ad eum proficiunt modum, ad quem illos incrementi auctor evexerit. In agro enim Domini non uniformis, nec una plantatio est. Et quamvis in unum decorem totius templi [Col. 0692A] 893 structura conveniat, non idem tamen locus est, nec idem usus omnium lapidum: sicut et in uno corpore non omnia membra eumdem actum habent (Rom. XII, 4), [e 1Kb] dicente Apostolo, Nunc autem posuit Deus membra, et unumquodque eorum sicut voluit (I Cor. XII, 18).



CAPUT VII. Cum omne bonum ex gratia Dei sit, imparitas meritorum nec in liberum arbitrium est referenda, nec in querelam est vocanda.

Haec vero membra unde apta, unde utilia, unde sint pulchra, idem doctor exponit dicens: Ideo notum vobis facio quod nemo in Spiritu Dei loquens, dicit anathema Jesu. Et nemo potest dicere Dominum Jesum, [Col. 0692B] nisi in Spiritu sancto. Divisiones vero gratiarum sunt, idem autem Spiritus; et divisiones ministrationum sunt, idem autem Dominus; et divisiones operationum sunt, idem vero Deus, qui operatur omnia in omnibus. Unicuique autem datur manifestatio Spiritus ad utilitatem: alii quidem per Spiritum datur sermo sapientiae, alii sermo scientiae secundum eumdem Spiritum, alteri fides in eodem Spiritu, [f 1Kb] alii gratia sanitatum in eodem Spiritu, alii [g 1Kb] operationes virtutum, alii prophetatio, alii discretio spirituum, alii genera linguarum, alii interpretatio sermonum. Haec autem omnia operatur unus atque idem Spiritus, dividens singulis prout vult (I Cor. XII, 3 seqq.). Haec magistro gentium tanta luce, tanta evidentia praedicante, [h 1Kb] quae ratio, quae causa dubitandi est, an omnium nobis virtutum germen [Col. 0692C] ex Deo sit? vel quis, [i 1Kb] nisi insipientissimus, de differentia divinorum munerum conqueratur, aut imparibus ascribendum meritis arbitretur, quod non aequaliter de superna liberalitate confertur? Si enim haec distributio secundum praecedentium operum merita [j 1Kb] proveniret, non ipsorum donorum catalogum tali conclusione Apostolus terminaret, ut diceret. Haec autem omnia operatur unus atque idem Spiritus, dividens singulis prout vult (Ibid. 11). Ubi utique si meritorum causas voluisset intelligi, diceret, Dividens singulis prout merentur; sicut plantatoribus [k 1Kb] aut rigatoribus praemium devotionis spopondit, dicens, Unusquisque autem propriam mercedem accipiet secundum suum laborem (II Cor. III, 8).



894 CAPUT VIII. Unicuique sine merito datur, unde tendat ad meritum, et a gratia jam donato exspectatur, ut id quod accepit augeat per illum qui dat incrementum.
[Col. 0692D]

Datur ergo unicuique sine merito unde tendat ad meritum, et datur ante ullum laborem unde quisque mercedem accipiat secundum suum laborem. Quod [Col. 0693A] ita esse, etiam [a 1Kb] ex doctrina evangelicae veritatis agnoscitur: ubi per comparationem dicitur quod homo peregre proficiscens vocavit servos suos, et tradidit illis substantiam suam, et uni dedit quinque talenta, alii autem duo, alii vero unum, [b 1Kb] unicuique secundum propriam virtutem (Matth. XXV, 14 et 13), id est, secundum propriam et naturalem possibilitatem, non autem secundum proprium meritum: quia aliud est [c 1Kb] posse operari, aliud operari; et aliud est posse habere charitatem, aliud habere charitatem, et aliud est capacem esse continentiae, justitiae, sapientiae, aliud vero esse continentem, justum, atque sapientem. Non itaque omnis reparabilis reparatur, nec omnis sanabilis [d 1Kb] sanus est, quia reparabilem et sanabilem esse, de natura est; reparatum autem et [Col. 0693B] sanum esse, [e 1Kb] de gratia est. Denique isti quibus secundum modulum capacitatis suae, quem in eis distributor substantiae praevidebat, dispar creditus est numerus talentorum, non meriti remunerationem, sed operis accepere materiam. In qua duorum servorum vigilantissima industria non solum gloriosis laudibus honestatur, sed etiam in aeterna Domini sui gaudia intrare praecipitur (Ibid., 20 et 23). Tertii vero pigrum otium et desidiosa nequitia sic punitur, ut et vituperationis dedecoretur opprobrio, et portione quam acceperat exuatur (Ibid., 26 et seqq.). Dignus enim erat perdere inutilem fidem, qui non exercuerat charitatem. Unde et [f 1Kb] in subsequenti sermone, quo apertissime declaratur futuri forma judicii, sedente Filio hominis in sede majestatis suae, [Col. 0693C] [g 1Kb] ante quem facta congregatione omnium gentium, alii [h 1Kb] dicuntur ad dexteram, alii ad sinistram constituendi; laudatis dextris de operibus charitatis, nihil aliud sinistris objicitur, quam misericordiae benevolentiaeque neglectus (Matth. XXV, 31 et seqq.). Acceperant ergo etiam isti fidem, sed non sectati fuerant dilectionem; nec de non servato, sed de non aucto munere damnabuntur. Quamvis enim omnia bona dona sint Dei, [i 1Kb] a Deo tamen quaedam etiam 895 non petita tribuuntur, ut per ipsa quae accepta sunt, ea quae nondum sunt donata quaerantur. Semen quippe quod jacitur in terram non ob hoc seritur ut ipsum solum maneat, sed ut fructum afferendo, multiplex atque numerosum sit (Joan. XII, 24). [j 1Kb] Cui [Col. 0694A] quidem profectus ab illo est, qui dat incrementum (I Cor. III, 17); sed terra vivens, [k 1Kb] et rationalis, et de gratiae jam imbre fecunda, habet quod ab ipsa exspectetur, ad id quod accepit augendum.



CAPUT IX. Variatae per diversa tempora gratiae causa a nobis non est investiganda.

His recte, ut arbitror, quantum Dominus tribuit, pertractatis, ad id unde digressa est disputatio revertamur. Ad considerationem scilicet differentiarum, quibus divinae gratiae opera ac dona variata sunt. Altitudo quippe divitiarum sapientiae et scientiae Dei, cujus inscrutabilia sunt judicia et investigabiles viae (Rom. II, 33), [l 1Kb] sic semper misericordiam suam et [Col. 0694B] justitiam temperavit, ut secretissima aeterni consilii voluntate, noluerit in omnibus [m 1Kb] temporibus super omnes generationes, aut super omnes homines aequales donorum suorum esse mensuras. Siquidem aliter eos juverit, quos ad cognoscendum se, coeli et terrae [n 1Kb] testimoniis conveniebat; aliter illos, quibus non solum elementorum famulatu, sed etiam doctrina legis, prophetarum oraculis, [o 1Kb] miraculorum signis, et angelorum cooperationibus consulebat; et multo magis aliter misericordiam suam universis hominibus declaraverit, quando Filius Dei factus est filius hominis, ut inveniretur ab eis qui eum non quaerebant, et appareret his qui illum non interrogabant (Isa. LXV, 1); et non in uno tantum populo [p 1Kb] honor Israeliticae stirpis excelleret, sed [q 1Kb] in omni gente [Col. 0694C] quae est sub coelo, multiplicatum Abrahae semen oriretur, [r 1Kb] inque haeredum successionem non filii carnis, sed filii promissionis intrarent (Act. XIV, 15); et quanta in praeteritis saeculis super caeteras nationes, tanta nunc esset in gente Judaea parcitas gratiae; cum tamen introducta plenitudine gentium (Rom. IX, 8), etiam ipsorum ariditati earumdem rigationum inundatio spondeatur. Quae itaque causae sint harum sub eadem gratia dissimilitudinum, quaeve rationes, sanctis Scripturis non loquentibus, quis loquetur? Et cum in eis scientia Pauli apostoli a disputatione transeat ad stuporem (Rom. II, 33), cujus erit tanta praesumptio, qui 896 haec disserendo [s 1Kb] existimet aperienda, potius quam silentio miranda.



CAPUT X. Omnibus saeculis misericordia Dei et corpora aluit, et mentes juvit.
[Col. 0695A]

Patienter igitur et aequanimiter ignoretur tam remotum ab humana [a 1Kb] cognitione secretum. Nec tamen [b 1Kb] quia nequeunt clausa penetrari, ideo etiam reseratorum est praetereundus introitus. Manifestaverunt enim divinorum eloquiorum multae auctoritates, et continua omnium saeculorum experimenta docuerunt, justam Dei misericordiam, misericordemque justitiam nec alendis uniquam corporibus hominum, nec docendis juvandisque eorum mentibus defuisse Semper etenim pluit super bonos et malos, semper solem suum oriri fecit super justos et injustos (Matth. V, 45), semper vitales auras praebuit, semper diei et noctis [Col. 0695B] vicissitudines minis ravit, ubertatem agris, multiplicationem seminibus, fecunditatem generandis hominibus semper [c 1Kb] impendit. Et si quando aliquid horum minuit, benignis correptionibus aversionem desidiamque male utentium castigavit; ut miserationes ejus quaererent in adversis, cujus justitiam non timuerant in secundis. Denique si ad ipsa mundi exordia recurramus, inveniemus, omnium sanctorum qui diluvium praecesserunt, Dei Spiritum fuisse rectorem, propter quod et filii Dei nominati sunt: quoniam, sicut ait Apostolus, Quicumque Spiritu Dei aguntur, hi filii sunt Dei (Rom. VIII, 14). Et cum iidem, neglecta observantia patrum, illicitis se reproborum connubiis miscuissent, atque ob nefariam societatem digni exterminio judicarentur, Dominus [Col. 0695C] ait, Non permanebit Spiritus meus in hominibus istis, quoniam caro sunt (Genes. VI, 3). Unde apparet quod iste populus, cujus generationes discreto ordine cum annorum numero digeruntur, spiritalis antea fuit; ea utique voluntate cui Spiritus sanctus praesidebat: sic impendens moderaminis sui regimen, ut declinandi ad vitia non adimeret potestatem: qua potestate hic populus si non uteretur, non relinqueret Deum, nec relinqueretur a Deo, essetque ille de quo dictum est, Felix qui potuit transgredi, et non est transgressus (Eccli. XXXI, 10). Quamdiu ergo apud Deum mansit, ea voluntate mansit quam Deus inspiravit et rexit. Praeparatur enim, sicut scriptum est, voluntas a Domino (Prov. VIII, sec. LXX).



897 CAPUT XI. Hominibus fere paulatim et particulatim accrescit, quod superna largitas eis dare decrevit.
[Col. 0695D]

Sed hujus praeparationis non unus semper provectus, nec una mensura est. Quoniam multis modis et innumerabilibus differentiis, gratiae opera et dona variantur, inque ipsis singulis generibus munerum dissimiles sunt gradus et impares quantitates. Sicut enim in germinibus herbarum atque lignorum, quae terra producit, non una species, nec unum in omnibus genus est; sed singula quaeque in sui seminis forma, et in suae stirpis qualitate gignuntur, plenum [Col. 0696A] autem decorem non statim ut eduntur accipiunt, sed certis et ordinatis provehuntur augmentis, donec ad perfectam sui habitus quantitatem per succedentia sibi incrementa perveniant; ita et semina charismatum plantaeque virtutum, non in omni agro cordis humani totum hoc pariter, quod sunt futura, nascuntur, nec facile reperitur in exordio maturitas, et in inchoatione perfectio. Exserit quidem frequenter potens et misericors Deus mirabiles istos suae operationis effectus, et quibusdam mentibus non exspectata profectuum mora, totum simul quidquid collaturus est, invehit. In Abrahae lumbis Levi sanctificatur (Heb. VII, 10), et simul cum eo domus Aaron et sacerdotalis ordo benedicitur (Gen. XVII, 16). In Isaac de repromissione concepto, et contra spem [Col. 0696B] (Rom. IV, 18) sterilium senum nato, omnium gentium vocatio, et tota Christi forma praeconditur. Jacob, nullo merito suffragante, dilectus priusquam nascatur, eligitur (Malach. I, 3; Rom. IX, 13). Jeremiae dicitur, Priusquam te formarem in utero, novi te: et priusquam exires de vulva, sanctificavi te (Jerem. I, 5). Joannes intra Elizabeth matris viscera Spiritu sancto repletus exsultat, et ut nullus inter natos mulierum major sit, prius sentit initia gratiae quam naturae (Luc. II, 44).

Sed cum et alia similium documentorum exempla non desint, quae brevitatis studio praeterimus, multo tamen crebrior, multoque numerosior pars illa hominum est, cui particulatim quidquid superna largitas donat, accrescit; ut conferendorum munerum [Col. 0696C] causae, de his quae sunt collata, pariantur. Quidam accepta fide, diffidentia non carent, quam utique inesse sibi noverat, qui dicebat, Credo, Domine, adjuva incredulitatem meam (Matth. IX, 24). Quam nec illi abesse penitus a suis animis sentiebant, qui dixerunt, Auge nobis fidem (Luc. XVII, 6). Quidam quod credunt non intelligunt, et multi eorum diu in suae simplicitatis modulo detinentur. Multi vero cito intellectus lumen accipiunt. 898 Ipsa autem intelligentia non in omnibus eumdem habet vigorem, aut similem facultatem. Et plurimi, cum et fide et intellectu videantur ornati, laborant tamen indigentia charitatis, et his quae fide et intellectu vident nequeunt inhaerere: quoniam perseverari in eo non potest, quod non toto corde diligitur. Donum quoque [Col. 0696D] ipsius charitatis non semper ejusmodi est, ut quidquid ad plenitudinem ipsius pertinet, simul a percipiente sumatur. Est enim amor qui potest alio amore superari, et saepe dilectio Dei ex mundi dilectione marcescit; nisi ad eum fervorem, Spiritu sancto inflammante, profecerit, qui nullo exstingui frigore nullo possit tepore languere. Cum itaque in hoc inenarrabili dono Dei, omnium summa donorum, et quaedam cunctarum sit vita virtutum, ad hoc caetera conferuntur, ut habeat animae fidelis intentio per quae ad perfectam charitatem possit eniti. Quae quoniam [Col. 0697A] non solum ex Deo, sed etiam Deus est (I Joan. IV, 8), stabiles et perseverantes atque insuperabiles facit, quos flumine [a 1Kb] suae voluptatis impleverit. Qui autem istarum aquarum dulcedinem nesciunt, et adhuc de mundi hujus torrentibus bibunt, aut etiam si aliquid primoribus labris de vitae fonte gustaverunt, [b 1Kb] inebriari tamen aureo Babylonis calice delectantur (Apoc. XIV, 8, et XVI, 19); suo prorsus decipiuntur arbitrio, sua voluntate labuntur: et si in hac desidia perseverant, ipsi se his quae accepere dispoliant. Facile enim quaelibet bona sine charitate possunt perire, quae non possunt sine charitate prodesse (I Cor. XIII, 4).



CAPUT XII. Divinae constitutionis non est nostra a Deo aversio, sed propriae voluntatis; ideoque meriti hominis esse si steterit, quia cadere potuit.
[Col. 0697B]

Haec autem summatim breviterque perstricta, ad id valeant, ut certissime noverimus nullum fidelium a Deo non discedentem relinqui, neque cujusquam ruinam ex divina esse constitutione dispositam: sed multis, qui jam judicio rationis utuntur, ideo liberum esse discedere, ut non discessisse sit praemium; et ut quod non potest nisi cooperante Spiritu Dei fieri, ejus [c 1Kb] meritis deputetur, cujus id potuit voluntate non fieri. Quae voluntas in malis actionibus sola esse potest, in bonis autem sola esse non potest. Quamvis enim [d 1Kb] secundum naturam sit ejus, ut bona sit; vitium tamen, quod per malam voluntatem incidit in naturam, non naturae superatur virtute, sed gratiae.



899 CAPUT XIII. Bonitatem Dei non solum sanctis, sed et impiis instituendis affuisse ante diluvium.
[Col. 0697C]

Regebatur ergo primus ille populus Dei Spiritu Dei, et a maledicti ac praedamnati populi societate ac moribus per eruditionem sancti Spiritus abstinebat, custodiens discretionem sui a permixtione carnalium: quorum mala tamdiu sustinuit patientia Dei, quamdiu boni, per id quod eos non imitabantur, placere potuerunt: ubi vero etiam boni malorum imitatione corrupti sunt, et [e 1Kb] per voluntarium defectum in eamdem nequitiam [f 1Kb] conspiravit universitas: quos, excepta Noe domo, una impietas profanavit, sententia una delevit. Bonitas autem Dei ne illi quidem parti defuit, quae in charitate non stetit, [Col. 0697D] et ab initio sui, veneno diabolici livoris intumuit. Principem enim gentis impiae, sancti fratris meritis invidentem, caedemque ejus parricidali corde meditantem, [Col. 0698A] dignatur Dominus paterno mitigare consilio, dicens ad Cain, Ut quid tristis factus es? Ut quid concidit vultus tuus? Nonne si recte offeras, recte autem non dividas, peccasti? quiesce. Ad te enim erit conversio ejus, et tu dominaberis ejus (Gen. IV, 6). Depone, inquit, ortam de invidiae aemulatione tristitiam, et flammas odii crudelis exstingue: nihil tibi Abel nocuit, nec mihi placendo te laesit. Despexi munera tua meo judicio, non illius voto. Opus enim bonum negligenter egisti. Recta fuisset oblatio tua, si fuisset recta discretio. Sciens cui offerres, scire debueras quid voveres. Non digne inter me et te divisisti, quoniam tibi electiora servasti. Tuus ergo hic error est, tuumque peccatum. Quiesce, et noli in insontem fratrem moveri: ad te potius tua culpa [Col. 0698B] revocetur. Noli peccato regnum in te dare, sed tu potius in ipsum sume dominatum. Poenitendo enim nec in majus facinus progredieris, et ab eo in quo te doles displicuisse, mundaberis.

Cum ergo talia ad Cain loqueretur Deus, numquid ambiguum est voluisse eum, et (quantum ad [g 1Kb] illum medendi modum sufficiebat) egisse, ut Cain ab illo impietatis furore resipisceret? Sed malitia pertinax inde facta est inexcusabilior, unde debuit esse correctior. Et utique praesciebat Deus ad quem finem insanientis esset progressura conceptio. Neque ex eo quod falli scientia divina non poterat, necessitate peccandi urgebatur facinus voluntatis. A cujus utique intentione 900 atque effectu potuit incolumitas Abel illaesa defendi; nisi placuisset Deo cum magna [Col. 0698C] laude patientiae suae, ut temporalis furor impii fieret perpetuus honor justi. Posteris vero istius [h 1Kb] parricidae, quamvis in progenitoris sui moribus viverent, [i 1Kb] numquam se divinam bonitatem negasse, quis non facile advertat, si consideret quantum eis prodesse potuerit tam longa patientia Dei, tam dives bonorum temporalium copia, et multiplicatae fecunditatis tam numerosa propagatio? Quae beneficia licet obduratis nihil remedii et emendationis attulerint; probant tamen aversionem eorum non divinae fuisse constitutionis, sed propriae voluntatis.



CAPUT XIV. In diluvio, et postea usque ad Christum, revelata sunt opera divinae gratiae, et Christianae gratiae miracula praesignata; etsi abundantia gratiae, quae nunc mundum rigat, pari largitate non fluxit.
[Col. 0698D]

In conservatione autem Noe filiorumque ejus et nuruum (Gen. VII), in quibus omnium gentium seminarium [Col. 0699A] disponebatur, quanta divinae gratiae opera revelata sint, sancta Scriptura manifestat, dum in illa mirandae capacitatis arca, universi generis animalium, quantum [a 1Kb] reparationi sat erat, receptrice, congregatura ad se omne hominum genus Ecclesia figuratur: dum per lignum et aquam redemptio crucis Christi, et ablutio regenerationis aperitur: dum in his qui ex illa mundi vastatione salvati sunt, omnium gentium plenitudo benedicitur; dum donum fecunditatis iteratur, et solo [b 1Kb] esu suffocatorum et sanguinis interdicto, libertas edendi quod placuerit augetur, salutisque securitas in testimonio versicoloris arcus, hoc est, in signo multiformis gratiae consecratur (Gen. IX). Quae utique mysteria atque sacramenta non unius tantum familiae paucissimos [Col. 0699B] tunc homines, sed in ipsis omnes eorum posteros imbuebant; ut quod eruditioni impendebatur parentum, proficeret scientiae filiorum. Jam vero procurrente humanae propagationis augmento, cum ipsa mortalium numerositas de suis multiplicationibus superbiret, et secundum elationis suae altitudinem, coelo cuperet molem immodicae [c 1Kb] exstructionis inserere (Gen. XI); quam mirabilis erga cohibendam hanc insolentiam fuit divinae censura justitiae? quae unam illorum populorum loquelam notis sibi invicem significationibus consonantem, septuaginta et duarum 901 linguarum varietate confudit: ut et inter dissonas voces operantium pereunte concordia, insanae molitionis machina solveretur, et habitando orbi terrarum daret incolas malae congregationis [Col. 0699C] opportuna dispersio. In isto autem opere providentiae Dei praeordinabantur miracula gratiae Christianae, quae omnem hanc dispersionem in illius aedificationis erat [d 1Kb] coaptatura, compagem, in qua omne genu flectitur Deo, et omnis lingua confitetur quoniam Jesus in gloria Dei Patris est (Philip. II, 10, 11).

Hanc latitudinem gratiae, in plenitudine dispositorum temporum revelandae, facta ad Abraham promissio Dei, signis jam luculentioribus indicabat, quando duplex ejus successio, filii scilicet carnis et filii promissionis (Rom. IX, 7), multitudini arenarum comparabatur et siderum, et vir senex per annosam uxoris sterilitatem, ab spe jam prolis alienus, credebat laudabili fide per germen unius filii patrem futurum esse se mundi, prospiciens illum in semine [Col. 0699D] suo, immo conspiciens, qui dixit: Abraham diem meum vidit, et gavisus est (Joan. VIII, 56). Qua fide Abraham cum justificaretur, nondum mandatum circumcisionis acceperat; sed cum esset in praeputio naturali, reputata est fides ejus ad justitiam (Rom. IV, 10). Et eadem fides signaculum circumcisionis [Col. 0700A] [e 1Kb] acceperat in eo corporis membro, per quod semen procreationis perventurum erat ad eam carnem, in qua sine carnali semine Dei Filius, Deus Verbum caro fieret, ac de Abrahae filia Maria Virgine nasceretur; assumptis omnibus in hujus nativitatis consortium, qui in Christo [f 1Kb] per Spiritum sanctum regenerati quod Abraham credidit, credidissent. Haec autem fides antequam veniret hoc semen de quo Abrahae dictum est. In semine tuo benedicentur omnes gentes terrae (Gen. XII, 3), intra unius stirpis populum continebatur vigente apud veros Israelitas spe redemptionis nostrae. Quoniam etsi fuerunt ex alienigenis, quos temporibus legis veritas illustrare dignata sit, tamen tam pauci fuerunt, ut vix [g 1Kb] cognoscatur an fuerint. Neque ob hoc [h 1Kb] excusabiles sint [Col. 0700B] nationes, quae alienatae a conversatione Israel, spem non habentes, et sine Deo in hoc mundo (Ephes. II, 12), sub ignorantiae tenebris perierunt, quia haec abundantia gratiae quae nunc universum mundum rigat, pari antea largitate non fluxit.



CAPUT XV. Meliora non nasci nunc ingenia, quam ante Christi adventum; quin immo tempore adventus Christi inventa est iniquitas robustior, ut gratia Dei manifestaretur.

Adhibita enim semper est universis hominibus quaedam supernae mensura doctrinae quae, etsi parcioris occultiorisque 902 gratiae fuit, [i 1Kb] sufficit [Col. 0700C] tamen, sicut Dominus judicavit, quibusdam ad remedium, omnibus ad testimonium: ut non dubie, sed evidenter appareat, quod nisi ubi abundavit peccatum, superabundaret et gratia; nunc quoque universum genus humanum similis obcaecaret impietas. [j 1Kb] Aut forte, ut plerique garriunt, meliora quam veterum ingenia nostris saeculis orta sunt, et aptiores divinis donis [k 1Kb] animas tempora extrema pepererunt? Quod etiam si ita esset, ad bonitatem id referendum esset auctoris, qui vocandis ad vitam aeternam populis, ea quae non reniterentur, corda finxisset. Sed nihil prorsus novatum est in generatione carnali, nec generosior avis minorum orta successio est: cum potius in hominibus illius temporis quo mundi Redemptor advenit, quanto erat propago [Col. 0700D] tardior, tanto sit iniquitas inventa robustior. Probavit hoc Judaici furoris impietas; et quam apta Evangelio Christi fuerit illa generatio, non solum populi, sed etiam scribarum et principum ac sacerdotum corda docuerunt. Quibus parum fuit in Agnum Dei tollentem [l 1Kb] peccatum mundi (Joan. I, 29), contra [Col. 0701A] testificationem legis, contra oracula prophetarum, contra divinarum experimenta virtutum, seditionibus, contumeliis, sputis, alapis, colaphis, lapidibus, flagris, et ad postremum crucis atrocitate saevisse; nisi etiam testes resurrectionis ejus eadem persequerentur insania. Quam Apostoli quando a pontificibus flagellati sunt, ostenderunt in psalmo Davidico prophetatam, dicentes: Domine, tu es qui fecisti coelum, et terram, et mare, et omnia quae in eis sunt, qui Spiritu sancto per os patris nostri David pueri tui dixisti (Ps. II, 4): Quare fremuerunt gentes, et populi meditati sunt inania? Astiterunt reges terrae, et principes convenerunt in unum adversus Dominum, et adversus Christum ejus. Convenerunt enim vere in civitate ista adversus sanctum Filium tuum Jesum, quem unxisti, [Col. 0701B] Herodes et Pontius Pilatus cum gentibus et populis Israel, facere quae manus tua et consilium decreverunt fieri (Act. IV, 24 seqq.). Igitur ad manifestandam gratiam Dei quae ex aeterno ejus incommutabilique consilio in salutem omnium gentium disponebatur, non priora, quasi incapacia, declinata sunt tempora; sed ista electa, quae tales populos ediderunt, quorum ferox et voluntaria iniquitas non consulendi affectu, sed intentione saeviendi persisteret facere quae manus Dei et consilium decreverunt fieri: ut mirabilior esset gratia et potentia Dei, quae de tam duris animis, tam tenebrosis mentibus, tam inimicis cordibus fecit sibi populum fidelem, subditum, sanctum, qui non per sapientiam hujus mundi pervenit 903 ad lumen sapientiae Dei: sed per illius donum, de quo [Col. 0701C] testatur Joannes apostolus, dicens: Scimus quia Filius Dei venit, et dedit nobis sensum, ut cognoscamus verum Deum, et simus in vero Filio ejus (I Joan. V, 20). Cui testimonio apostolus Paulus consonat dicens: Gratias agentes Patri, qui dignos nos fecit in partem sortis sanctorum in lumine, qui eripuit nos de tenebris et de potestate tenebrarum, et transtulit in regnum Filii dilectionis suae (Coloss. I, 12). Et iterum idem: Eramus enim, inquit, aliquando insipientes, increduli, errantes, servientes desideriis et voluptatibus variis, in malitia et invidia agentes, odibiles, odientes invicem. Cum autem benignitas et humanitas apparuit Salvatoris nostri, non ex operibus justitiae quae fecimus nos, sed secundum suam misericordiam salvos nos fecit, per lavacrum regenerationis Spiritus sancti, quem [Col. 0701D] effudit in nos abunde per Jesum Christum Salvatorem nostrum, ut justificati gratia ipsius, haeredes simus secundum spem vitae aeternae (Titi III, 3 seqq.).

Potuitne plenius, luculentius, verius explicari, quae merita hominum Christus invenerit, et quos sibi mores subjecerit, quae ad se corda converterit, quando venit mederi non sanis, sed male habentibus, [Col. 0702A] et vocare non justos, sed peccatores (Matth. IX, 13)? Quoniam gentium populus, qui sedebat in tenebris, lucem vidit magnam, et sedentibus in tenebris et umbra mortis, lux orta est illis (Isa. IX, 2). Fremebant gentes, irascebantur populi, saeviebant reges, et potestates contradicebant, superstitiones et totius mundi reluctabantur errores. Sed de resistentibus, furentibus, persequentibus, populum suum Christus augebat, et per vincula ac supplicia mortesque sanctorum roborabatur fides, vincebat veritas, perque universum mundum [a 1Kb] Dominicae segetis multiplicabatur ubertas. Tanta enim desuper praebebatur constantia fidei, fiducia spei, fortitudo tolerantiae, ut ille ignis dilectionis, quem in cordibus fidelium Spiritus sanctus accenderat, nullo modo ab opprimentibus [Col. 0702B] posset exstingui: cum et qui cruciabantur, vehementius inardescerent, et qui saeviebant, eamdem quam persequebantur flammam saepe conciperent, qua beatus apostolus Paulus ignitus, fidenter ferventerque dicebat: Justificati igitur ex fide, pacem habeamus [b 1Kb] ad Deum per Dominum nostrum Jesum Christum, per quem et accessum habemus [c 1Kb] fide in gratiam istam in qua stamus, [d 1Kb] et gloriamur in spe gloriae filiorum Dei. Non solum autem, sed et gloriamur in tribulationibus; scientes quod tribulatio patientiam operatur, patientia 904 autem probationem, probatio vero spem, spes autem non confundit: quia charitas Dei diffusa est in cordibus nostris per Spiritum sanctum, qui datus est nobis (Rom. V, 1 et seqq.). Et iterum: Quis nos separabit a charitate Christi? tribulatio, an angustia, an [Col. 0702C] persecutio, an fames, an nuditas, an periculum, an gladius? Sicut scriptum est (Psal. XLIII, 24), Quia propter te mortificamur tota die: [e 1Kb] existimati sumus sicut oves occisionis. Sed in his omnibus superamus per eum qui dilexit nos. Certus sum enim quia neque mors, neque vita, neque angeli, neque principatus. [f 1Kb] neque instantia, neque futura, neque fortitudo, neque altitudo, neque profundum, neque creatura alia poterit nos separare a charitate Dei, quae est in Christo Jesu Domino nostro (Rom. VIII, 35). Haec charitas diffusa per Spiritum sanctum, fecit ut mundus fidelium mundum vinceret impiorum. Haec Neronis crudelitatem, Domitiani furorem, multorumque post eos Principum [g 1Kb] rabiem glorioso innumerabilium martyrum fine confudit, donante Christo imitatoribus suis, de [Col. 0702D] persecutionibus regum aeternarum stemmata coronarum.



CAPUT XVI. Quod Christus pro omnibus impiis mortuus sit.

Nulla igitur ratio dubitandi est, Jesum Christum Dominum nostrum pro impiis et peccatoribus mortuum, [Col. 0703A] a quorum numero [a 1Kb] si aliquis liber inventus est, non est pro omnibus mortuus Christus: sed prorsus pro omnibus mortuus est [b 1Kb] Christus: nemo ergo omnium hominum ante reconciliationem quae per Christi sanguinem facta est, non [c 1Kb] aut peccator aut impius fuit: dicente Apostolo: [d 1Kb] Ut quid enim Christus, cum adhuc infirmi essemus, juxta tempus, pro impiis mortuus est? Vix enim pro justo quis moritur, nam pro bono forsitan quis audeat mori: commendat autem suam charitatem Deus in nobis, quoniam si cum adhuc peccatores essemus, Christus pro nobis mortuus est, multo magis justificati sanguine ipsius, salvi erimus ab ira per ipsum. Si enim cum inimici essemus, reconciliati sumus Deo per mortem Filii ejus, multo magis reconciliati salvi erimus in vita ipsius [Col. 0703B] (Rom. V, 6 et seqq.). Idem autem Apostolus in secunda ad Corinthios ait, Charitas enim Christi urget nos, judicantes hoc, quoniam si unus pro omnibus mortuus est, ergo omnes mortui sunt: et pro omnibus mortuus est, ut et qui vivunt, jam non sibi vivant, sed ei qui pro ipsis mortuus est et resurrexit (II Cor. V, 14 et seqq.). De se ipso vero quid pronuntiet, audiamus: Fidelis, inquit, sermo, et omni acceptione dignus, quia Christus 905 venit in hunc mundum peccatores salvos facere, quorum primus ego sum; sed ideo misericordiam consecutus sum, ut in me primo ostenderet Christus Jesus omnem patientiam, ad informationem eorum qui credituri sunt illi in vitam aeternam (I Tim. I, 15 et seq.).

Sive ergo circumcisio, sive praeputium, peccato [Col. 0703C] universaliter concludebatur, unusque omnes reatus obstrinxerat, et inter magis minusque impios nemo erat qui posset absque Christi redemptione salvari. Quae redemptio universo sese intulit mundo, et omnibus hominibus indifferenter innotuit. [e 1Kb] Quandoquidem in die quinquagesimo ab illo Pascha, in quo se hostiam Deo verus Agnus obtulerat cum apostoli et qui cum eis unanimes erant, repleti Spiritu sancto linguis omnium gentium loquerentur, conveniebat [f 1Kb] excita miraculo diversi generis hominum multitudo, ut Evangelium Christi in eis qui aderant, totus mundus audiret. Confluxerant autem, sicut scriptum est, Parthi, et Medi, Elamitae, et qui inhabitant Mesopotamiam, Judaeam et Cappadociam, Pontum et Asiam, Phrygiam et Pamphyliam, Egyptum et partes Libyae [Col. 0704A] quae est circa Cyrenen, et advenae Romani, Judaei quoque et Proselyti, Cretes et Arabes, audientes omnes linguis suis praedicari magnalia Dei (Actor. II, 9 et seq.): quorum testificatio etiam in eas gentes quae remotiores sunt, longe lateque procurreret. Ad cujus rei effectum credimus providentia Dei Romani regni latitudinem praeparatam: ut nationes vocandae ad unitatem corporis Christi, prius jure unius consociarentur [g 1Kb] imperii: quamvis [h 1Kb] gratia Christiana non contenta sit eosdem limites habere quos Roma; multosque jam [i 1Kb] populos sceptro crucis Christi illa subdiderit, quos armis suis ista non domuit. Quae tamen per apostolici sacerdotii principatum amplior facta est arce religionis quam solio potestatis.



CAPUT XVII. Nationes quibus nondum gratia Salvatoris illuxit, disposito tempore vocandas esse ad Evangelium.
[Col. 0704B]

Quod si forte, quemadmodum quasdam gentes [j 1Kb] non olim in consortium filiorum Dei novimus adoptatas, ita etiam nunc in extremis mundi partibus sunt aliquae nationes quibus nondum gratia Salvatoris 906 illuxit, non ambigimus, etiam circa illas occulto judicio Dei tempus vocationis esse dispositum, quo Evangelium, [k 1Kb] quod non audierunt, audient atque suscipient. Quibus tamen illa mensura generalis auxilii, quae de super omnibus semper hominibus est praebita, non negatur: quamvis tam acerbo natura humana vulnere sauciata sit, ut ad cognitionem Dei neminem contemplatio spontanea plene valeat erudire; nisi obumbrationem cordis vera lux discusserit, [Col. 0704C] quam inscrutabili judicio Deus justus et bonus, non ita in praeteritis saeculis, quemadmodum in novissimis diebus effudit. Unde et beatus apostolus Paulus scribens Colossensibus, ait, Mysterium quod absconditum fuit a saeculis et generationibus, nunc autem manifestatum est sanctis ejus, quibus voluit Deus notas facere divitias gloriae sacramenti hujus [l 1Kb] in gentibus, quod est Christus in vobis (Coloss. I, 26 et 27).



CAPUT XVIII. Prioribus saeculis absconditam fuisse gentibus gratiam Christi, non tamen prophetis.

Numquid hoc mysterium etiam prophetis incognitum fuit? et illi per quos Spiritus sanctus loquebatur, ea quorum ab ipsis [m 1Kb] fiebat denuntiatio, nesciebant? Non ita plane intelligendum puto, sed ipsis gentibus [Col. 0705A] absconditum fuisse mysterium, quod Dominus quando voluit, et quibus voluit, revelavit. Nam de vocatione gentium, quae non erant populus Dei, et quibus prius non misertus est, nunc autem miseretur, in Deuteronomio ita dicitur: Et vidit Dominus, et zelavit, et iratos est propter iram filiorum suorum et filiarum, et dixit, Avertam faciem meam ab eis, et ostendam quid erit in novissimo, quia generatio [a 1Kb] perversa est, filii in quibus non est fides in illis. Ipsi in zelum compulerunt me [b 1Kb] in hoc quod non est Deus, irritaverunt me in idolis suis; et ego in zelum incitabo eos in eis qui non erant gens, super gente insipiente irritabo eos (Deut. XXXII, 19 et seq.). Et David haec de adoraturis Deum omnibus gentibus praecinit, Omnes gentes quascumque fecisti, venient et adorabunt coram te, Domine, et glorificabunt [Col. 0705B] nomen tuum (Psal. LXXXV, 9). Et iterum idem, Et adorabunt eum omnes reges terrae, omnes gentes [c 1Kb] servient ei (Psal. LXXI, 11). Et iterum, Benedicentur in ipso omnes tribus terrae, omnes gentes 907 magnificabunt eum (Ibid. 11). Isaias quoque similia annuntiat dicens: Quoniam erit in novissimis diebus manifestus [d 1Kb] mons Domini, et domus Dei in cacumine montium, [e 1Kb] et exaltabitur super colles, et venient ad eum omnes gentes (Isaiae II, 2). Et iterum idem, Et faciet, inquit, Dominus Sabaoth omnibus gentibus in monte isto: bibent in jocunditate vinum, ungentur unguento in monte isto; tradet haec omnia gentibus; hoc enim consilium super omnes gentes (Isai. XXV, 6, sec. LXX). Et iterum idem, [f 1Kb] Et revelabit Dominus brachium suum sanctum in conspectu omnium gentium, [Col. 0705C] et videbunt omnes gentes terrae salutem quae a Domino est (Isai. LII, 10). Et iterum, Ecce advenae ad te per me accedent, et ad te confugient (Isai. LIV, 15, sec. LXX). Et infra, Gentes quae te non cognoverunt, invocabunt te; et populi qui te nesciunt, ad te confugient (Isaiae LV, 5, sec. LXX). Osee quoque paria prophetat dicens: Et erit in loco in quo dictum est eis, Non populus meus vos; ibi vocabuntur filii Dei vivi, et congregabuntur filii Juda et filii Israel [g 1Kb] in idipsum (Ose. I, 10 et 11). Et iterum, Miserebor non dilectae, et dicam non populo meo, Populus meus es tu; et ipse dicet, Deus meus es tu (Ose. II, 23 et 24).

Sub apostolis vero cum ii qui in Christum ex circumcisione crediderant, eos qui gentiles erant, dicebanturque praeputium, justificationum gratiae arbitrarentur [Col. 0705D] participes esse non posse, docet beatus apostolus Petrus quam indiscretus apud Deum uterque sit populus, si in unitatem fidei ambo convenerint. Cum autem, inquit, coepissem loqui, decidit [h 1Kb] Spiritus [Col. 0706A] sanctus super eos, sicut et in nos in initio. Recordatus sum autem verbi Domini, sicut dicebat, Joannes quidem baptizavit aqua, vos autem baptizabimini Spiritu sancto. Si ergo eamdem gratiam dedit illis Deus, sicut et nobis qui credidimus in Dominum Jesum Christum; ego quis eram qui possem prohibere Deum? His auditis, tacuerunt et glorificaverunt Deum dicentes, Ergo et gentibus Deus poenitentiam ad vitam dedit (Act. XI, 15 et seq.). Jacobus quoque apostolus de hac vocatione gentium dicit (Act. XV, 13 et seq.): Viri fratres, audite me, Simon narravit quemadmodum primum Deus visitavit sumere ex gentibus populum nomini suo. Et huic concordant verba prophetarum, sicut scriptum est (Amos IX, 11): Post haec revertar, et reaedificabo tabernaculum David quod cecidit, et diruta ejus aedificabo [Col. 0706B] et erigam illud: ut requirant caeteri hominum Dominum, et omnes gentes super quas invocatum est nomen meum, dicit Dominus faciens haec, notum a saeculo est Domino opus suum. Simeon quoque ille, [i 1Kb] cui responsum erat a Spiritu sancto non eum visurum mortem priusquam videret Christum Domini, de salute omnium gentium quae in Christo 908 revelabatur, haec dixit: Nunc [j 1Kb] dimittis servum tuum, Domine, secundum verbum tuum in pace: quia viderunt oculi mei salutare tuum, quod parasti [k 1Kb] ante faciem omnium populorum, Lumen ad revelationem gentium, et gloriam plebis tuae Israel (Luc. II, 29 et seq.). His et aliis testimoniis Scripturarum non dubie demonstratur istam ditissimam, potentissimam, benignissimam gratiam, qua in novissimo mundi tempore [Col. 0706C] omnes gentes in regnum Christi vocantur, prioribus saeculis in occulto Dei absconditam fuisse consilio.



CAPUT XIX. Deus pro omni tempore vult omnes homines salvos fieri: aut generalibus donis, aut etiam peculiaribus.

Et cur hac manifestatione, qua nunc universis nationibus innotescit, antea revelata non fuerit, nullam posse [l 1Kb] scientiam comprehendere, nullam intelligentiam penetrare, [m 1Kb] cum tamen illud quod de bonitate Dei piissime creditur, quia omnes homines velit salvos fieri, et in agnitionem veritatis venire (I Tim. II, 4), non oporteat nisi perpetuum aeternumque sentiri, secundum eas mensuras quibus Deus dona generalia specialibus novit cumulare [Col. 0706D] muneribus: ut et qui exsortes gratiae fuerint, de sua nequitia redarguantur; et qui ejus lumine enituerint, non in suo merito, sed in Domino glorientur.



CAPUT XX. Objectio ex parvulis contra illud, Qui vult omnes homines salvos fieri.
[Col. 0707A]

In hoc sane angusto quidem, sed tamen recto intelligentiae tramite, non parum difficultatis opponit consideratio parvulorum, qui nullo judicio rationis utuntur, quo auctoris sui beneficia sentientes, ad agnitionem valeant veritatis accedere; nec videntur de neglectu opitulantis gratiae juste argui, in illa ignorantia naturaliter constituti, quam dubium non est nullam recipere scientiam, nullam sentire doctrinam. Unde cum omnes homines velit Deus salvos fieri (I Tim. II, 4), quid est quod alienatur a salute perpetua tanta infantium multitudo, totque in his aetatibus hominum millia extra vitam [Col. 0707B] relinquuntur aeternam: quasi ad hoc tantum conditi sint ab eo qui neminem odiens creavit, ut quia in hunc mundum cum peccati carne venerunt, insolubilis culpae vincula sine reatu propriae actionis [a 1Kb] inciderent? Quid hoc profundius, quid mirabilius 909 esse potest? Neque enim credi fas est, eos qui regenerationis non adepti sunt [b 1Kb] sacramentum, ad ullum beatorum pertinere consortium. Et magis stupendum, magisque fit mirum, quod ubi actio non offendit, ubi arbitrium non resistit, ubi eadem miseria, similis imbecillitas, causa communis est, [c 1Kb] non unum est in tanta parilitate judicium, et quales reprobat abdicatio, tales adoptat electio.



CAPUT XXI. Juste agi cum parvulis pereuntibus, tam in hoc saeculo, quam futuro, propter originale peccatum.
[Col. 0707C]

Verumtamen de hac altitudine discretionis Dei non conturbabitur [d 1Kb] cor humilitatis nostrae, si firma et stabili fide omne judicium Dei justum esse credamus, nec appetamus habere cognitum, quod voluit esse secretum; ut ubi investigari non potest quare ita judicet, sufficiat scire quis judicet. Quamquam non ita incognoscibilis ista sit quaestio, [e 1Kb] ut nihil inde eruditionis possimus acquirere, si ad contemplandum id quod videri potest, tranquillus sobrii cordis adhibeatur intuitus. Cum enim consideramus, inter paganos, inter Judaeos, inter haereticos, interque ipsos catholicos Christianos, quam multiplex pereat numerus parvulorum, quos, [f 1Kb] quantum ad proprias pertinet voluntates, neque [g 1Kb] boni aliquid, [Col. 0708A] neque mali constat egisse; discimus super eos illam manere sententiam, quam humanum genus [h 1Kb] in Adae primi parentis praevaricatione excepit; cujus sententiae rigor dum etiam circa tales non resolvitur, quam magnum illud peccatum fuerit, demonstratur. [i 1Kb] Nemo autem putaretur non innocens nasci, nisi etiam talibus esset noxium non renasci.

De immaturitate vero mortis non est ratio conquerendi, cum semel in naturam nostram per peccatum ingressa mortalitas obnoxium sibi omnem vitae nostrae fecerit diem. Esset enim, [j 1Kb] quando secundum aliquem modum, immortalis dici homo posset, si esset tempus intra quod mori omnino non posset. Sed numquam corruptio ita incorruptionis est particeps, ut non semper obnoxium sit defectioni, quod [Col. 0708B] debetur occasui. Vitae hujus principium mortis exordium est; nec prius incipit 910 augeri aetas nostra, quam minui. Cui si quid [k 1Kb] adjicitur spatii temporalis, non ad hoc accedit ut maneat, sed in hoc transit ut pereat. Quod ergo [l 1Kb] ab initio sui mortale est, qualibet occidat die, non contra legem mortalitatis occumbit, nec umquam ei vicinius est posse vivere, quam posse deficere. Quamvis autem ex una causa omnium hominum [m 1Kb] sit orta mortalitas, non in unam tamen, sed in multiplicem imbecillitatem corruptibilis natura distrahitur. Et sive morbis, sive debilitatibus, sive vulneribus, non solum anni aut menses, vel dies aetatis humanae, sed et omnes horae, omniaque momenta subjecta sunt. Nec est aliquod mortis genus, aut ullus obeundi modus, qui [Col. 0708C] non intra universitatem mortalium in aliquam incidat portionem. Manet enim grave jugum super filios Adam, a die exitus de ventre matris eorum, in diem sepulturae in matrem omnium (Eccli. XL, 1).



CAPUT XXII. Divina justitia cuilibet mensuram et modum miseriae ordinat.

Sed hujus asperrimi jugi pondera, non ita in Adae filios irruerunt, ut divina justitia [n 1Kb] nihil eis suae dimensionis adhiberet, quae defectionum legibus ita defectura [o 1Kb] subjecit, ut ab eis moderationum suarum non averteret potestatem: [p 1Kb] nec ideo omnia omnes inciderent mala, quia per communem conditionem omnes omnibus subjacerent: sed ut generali necessitate variata, causas sibi Dominus indulgentiae [Col. 0709A] correptionisque servaret, essetque in uno omnium debito quod et misericors remitteret, et justus exigeret. Cum igitur justa et omnipotens providentia Dei incessabiliter universa dijudicet, et nemo in hunc mundum veniat, neque ab hoc mundo exeat, nisi eo ortu [a 1Kb] atque discessu quem rerum arbiter secundum altissimam scientiam suam sapientiamque decernit, sicut scriptum est in libro Job. Quis ignorat quod omnia haec manus Domini fecerit, in cujus manu anima omnis viventis et spiritus universae carnis hominis (Job. XII, 9)? et iterum, Breves dies hominis sunt, et numerus dierum ejus apud te est (Job. XIV, 5); quis audeat causas operum et consiliorum ejus inquirere? Inscrutabile enim est, valdeque secretum cur tantis differentiis 911 conditio humana variata [Col. 0709B] sit. Illum ab infantia usque [b 1Kb] in senectutem longaeva carpit infirmitas, nec inter perseverantes dolores statutae deficit tempus aetatis: illum integris valentem viribus annosissimus vigor vegetat. Huic in pueritia finis est, illi in adolescentia. Huic ultra juventutem non licet progredi, illi impossibile est usque ad loquendi rudimenta grandescere. Quas vitae metas multiformiter inaequales, minus acerbas experiretur caduca mortalitas, si praesentis tantum saeculi detrimenta pateretur; et non in aeternas miserias caderent, qui hinc sine lavacro regenerationis exissent.



CAPUT XXIII. Parvulis pereuntibus generalis gratia tribuitur, dum ea parentibus datur.

[Col. 0709C] Sed cum [c 1Kb] inscrutabilior sit causa donorum quae gratia tribuit, quam miseriarum quas natura promeruit, ipsa nos intelligentiae difficultas ad nostrum remittit auctorem. Et cum quaerimus quomodo omnes homines salvos fieri velit (I Tim. II, 4), qui non omnibus illud tempus [d 1Kb] impertit, in quo per voluntariam fidem percipiendae gratiae sint capaces; non irreligiose arbitror credi, neque inconvenienter intelligi, quod isti paucorum dierum homines ad illam pertineant gratiae partem, quae semper universis est impensa nationibus: qua utique si bene eorum uterentur parentes, etiam ipsi per eosdem juvarentur. Omnium namque exordia parvulorum, totaque illa principia necdum rationalis infantiae, sub arbitrio jacent voluntatis alienae, nec ullo modo eis nisi per [Col. 0709D] alios consuli potest: et consequens est illos ad eorum pertinere consortium, quorum vel recto vel pravo aguntur affectu. Sicut enim ex aliena confessione credunt, ita ex aliena infidelitate aut dissimulatione non credunt. Et cum ipsi nec praesentis vitae desiderium [e 1Kb] habuerunt, nec futurae; quam ipsorum factum est nasci, tam ipsorum efficitur non renasci, [Col. 0710A] Sicut autem circa majores, praeter illam generalem gratiam parcius atque occultius omnium hominum corda pulsantem, excellentiore opere, largiore munere, [f 1Kb] potentiore virtute vocatio specialis exeritur; ita etiam circa innumeros parvulos eadem manifestatur electio. Quae quidem [g 1Kb] nec illis qui renati non sunt in parentibus defuit, sed iis qui renati sunt, prae parentibus affuit: ita ut multis saepe quos [h 1Kb] suorum impietas deseruit, alienorum cura servierit, et ad regenerationem 912 venerint per extraneos, quae eis non erat providenda per proximos.



CAPUT XXIV. Non esse justam querelam ex discretione parium parvulorum, sed magnam divinae justitiae et gratiae Christi commendationem.

[Col. 0710B] In quo opere gratiae, quis nisi arrogantissimus [i 1Kb] atque vanissimus de divina justitia conqueratur, quod non omnibus parvulis similis providentia consulat, omniaque pericula, quae moriturorum regenerationem prohibere possunt, aut potestate submoveat, aut miseratione praeveniat? Quod utique erga omnes [j 1Kb] fieret, si ita fieri omnino deberet. Non autem latet, quantum [k 1Kb] cordibus fidelium desidiae gigneretur, si in baptizandis parvulis nihil de cujusquam negligentia, nihil de ipsorum esset morte metuendum: quandoquidem ut tales baptismo fraudarentur, nullo modo posset accidere. Hac vero tam inamissibili felicitate infantium, vehementissime opinio illius roboraretur erroris, qui gratiam Dei secundum merita hominum dari, audet contra fidem [Col. 0710C] catholicam praedicare. Videretur quippe inculpabili innocentiae hoc tota aequitate deberi, ut neminem eorum adoptio praeteriret, quos nullus reatus obstringeret: nec impie a quodam de parvulorum baptismo dictum fuisset. Habet gratia quod adoptet, non habet unda quod diluat. Sed hoc detestabiliter praedicatum omnes discipuli veritatis intelligunt: et inde manifestum est eos qui salvi fiunt, non merito, sed gratia liberari, quia sine baptismo mortuos periisse non dubium est. Qui utique nisi gravissimi peccati essent participes, non perirent. Nunc autem occulta quidem Dei discretione, sed justa, sic ostenditur et quid conferat gratia, et quid praevaricatrix mereatur natura: ut nec contra donum elevetur superbia, nec contra periculum cesset industria.



CAPUT XXV. Deum ob generalem gratiam omni tempore velle omnes salvos fieri: at peculiari gratia quosdam tantum.
[Col. 0710D]

Sive igitur novissima contemplemur saecula, seu prima, seu media, rationabiliter et pie creditur omnes homines salvos fieri Deum velle, semperque voluisse, et hoc non aliunde monstratur quam de [Col. 0711A] iis beneficiis [a 1Kb] quae providentia Dei 913 universis generationibus communiter atque indifferenter impendit. Fuerunt enim ac sunt [b 1Kb] hujusmodi dona ita generalia, ut [c 1Kb] ipsorum testimonio ad quaerendum verum Deum possent homines adjuvari: quibus donis auctorem suum per omnia saecula protestantibus, specialis gratiae largitas superfosa est. Quae licet copiosius nunc quam ante praestetur; causas tamen distributionum suorum Dominus apud scientiam suam tenuit, et intra secretum potentissime voluntatis occuluit: quae si omnibus uniformiter affluerent, non laterent; et quam nulla est ambiguitas de benignitate generali, tam de speciali misericordia nihil quod stupendum esset exsisteret: ac proinde illa esset gratia, ista non esset. Deo autem placuit [Col. 0711B] et hanc multis tribuere, et illam a nemine submovere; ut ex utraque appareat non negatum universitati, quod collatum est portioni, sed in aliis praevaluisse gratiam, in aliis resiluisse naturam.



CAPUT XXVI. Quod in omni justificatione gratia quidem principaliter praeemineat, sed voluntas ei subjungatur, quia gratia primo sibi, tamquam receptricem et famulam donorum suorum, praeparat voluntatem.

Hanc quippe abundantiorem gratiam [d 1Kb] ita credimus atque experimur potentem, ut nullo modo arbitremur esse violentam, [e 1Kb] quod quidquid in salvandis hominibus agitur, ex sola Dei voluntate peragatur; cum etiam ipsis parvulis per alienae voluntatis subveniatur obsequium. [f 1Kb] Gratia quidem Dei illa in omni [Col. 0711C] justificatione principaliter praeeminet, suadendo ex hortationibus, movendo exemplis, terrendo periculis, incitando miraculis, dando intellectum, inspirando consilium, corque ipsum illuminando, et fidei affectionibus imbuendo: sed etiam voluntas hominis subjungitur ei atque conjungitur, quae ad hoc praedictis est excitata praesidiis, ut divino in se cooperetur operi, et incipiat exercere ad meritum, quod de superno semine concepit ad studium; de sua habens mutabilitate si deficit, de gratiae opitulatione si proficit. Quae opitulatio per innumeros modos, sive occultos, sive manifestos, omnibus adhibetur; et quod a multis refuratur, ipsorum est nequitiae: quod autem a multis suscipitur, et gratiae est divinae, et voluntatis humanae. Sive igitur initia, sive profectus [Col. 0711D] fidelium, sive usque in finem [g 1Kb] perseverantiam cogitemus, nullum genus nulla 914 species cujusquam virtutis occurret, quae vel sine dono divinae gratiae, [Col. 0712A] vel sine consensu nostrae voluntatis habeatur. Ipsa enim gratia hoc omni genere medendi atque auxiliandi agit, ut in eo quem vocat, primam sibi receptricem et famulam donorum suorum praeparet voluntatem. Nam virtus nolentium nulla est, nec potest asseri vel fidem, vel spem, vel charitatem eis inesse, quorum ab his bonis consensus alienus est.



CAPUT XXVII. Consensum voluntatis per gratiam gigni, non solum ex doctrina et illustratione, sed etiam ex terrore et metu.

Hunc autem consensum non solum cohortatio praedicantium et incitamenta doctrinae, sed etiam metus gignit: propter quod scriptum es, Principium sapientiae timor Domini (Prov. IX, 10). Qui quantislibet [Col. 0712B] terroribus inferatur, non aliud agit quam ut quem fecerit timentem, faciat et volentem, nec solum volentem, sed etiam sapientem. Unde et illud scriptum est, Beatus cui donatum est habere timorem Dei (Eccli. XV, 18). Quid enim tam beatificum quam hic timor, qui genitor eruditorque sapientiae est? In cujus utique devotione devota est et voluntas, [h 1Kb] quae auctore gratiae eodem proficit timore, quo coepit. Cum ergo hic timor etiam per quamdam vim magni terroris immittitur, non ibi ratio exstinguitur, nec intellectus aufertur; sed illa potius quae mentem premebat caligo discutitur, ut voluntas depravata prius atque captiva, recta efficiatur et libera. Unde sicut animus nihil virtutis capit, nisi radium veri acceperit luminis; ita gratia nihil ei quem vocat confert, nisi [Col. 0712C] oculos in eo aperuerit voluntatis. Quae in plerisque, sicut superius disputatum est, ab ipso initio sui ardentissima, [i 1Kb] citis et magnis ditatur augmentis; in plerisque autem tarde cunctanterque proficiens, vix ad ea incrementa provehitur, quae idoneam ad perseverandum habeant firmitatem. Dicit quidem Dominus, Nemo venit ad me, nisi Pater, qui misit me, at traxerit eum (Joan. VI, 44). Sed hoc ideo dictum est, ut illam fidem, sine qua nemo ad Christum venit, ex Patris haberi munere noverimus, secundum illud quod apostolo [j 1Kb] Petro dicitur: Beatus es, Simon Bar Jona, quia caro et sanguis non revelavit tibi, sed Pater meus qui in coelis est (Matth. XVI, 17). Qui in cordibus trahendorum hoc egit ut crederent, hoc effecit ut vellent. Non enim esset unde traherentur, si sequaces [Col. 0712D] fide et 915 voluntate non essent: quoniam qui non credunt. nec trahuntur omnino, nec veniunt; neque accedunt qui dissentiunt, sed recedunt. Qui [Col. 0713A] ergo veniunt, amore ducuntur: dilecti enim sunt, et dilexerunt; quaesiti sunt, et quaesierunt, et quod eos voluit Deus velle, voluerunt.



CAPUT XXVIII. Posse eos qui gratia Dei in Christum credunt, non credere, et eos qui perseverant, a Deo recedere.

[a 1Kb] Qui ad obediendum sibi ipsum velle sic donat, ut etiam a perseveraturis illam mutabilitatem quae potest nolle non auferat. Alioquin nemo umquam fidelium recessisset a fide, neminem concupiscentia vinceret, neminem tristitia elideret, neminem iracundia debellaret, nullius charitas refrigesceret, nullius patientia frangeretur, et collatam sibi gratiam nemo negligeret: sed quia haec possunt fieri, et in consensum [Col. 0713B] talium tentationum facilis nimium proclivisque descensio est, numquam debet in auribus fidelium vox illa Domini non sonare, qua apostolis dicitur, Vigilate et orate, ne intretis in tentationem (Matth. XXVI, 41). Ubi si de vigilando tantum, non etiam de orando discipulos admoneret, solas liberi arbitrii vires videretur hortatus. Sed cum addidit, et orate, satis docuit superni futurum muneris ut eos etiam vigilantes tentationis procella non vinceret. Tale est et illud quod ait, Simon, Simon, ecce Satanas postulavit ut vos [b 1Kb] cerneret velut triticum. Ego autem rogavi pro te, ne deficiat fides tua; et tu tandem conversus, confirma fratres tuos, et rogate ne intretis in tentationem (Luc. XXI, 31). Si ergo defectura erat fides tanti apostoli, [c 1Kb] nisi pro eo Christus oraret, inerat ei proculdubio [Col. 0713C] mutabilitas, quae posset in tentatione [d 1Kb] nutare; et non ita jam perseverantiae fuerat virtute solidatus, ut nullis periculis esset obnoxius. Si quidem tam gravis eum perturbatio etiam post ista concusserit, ut in Caiphae domo unius ancillae interrogatione pavefactus, usque ad trinam negationem [e 1Kb] Christi, cui commoriturum se spoponderat, constantia deficiente perductus sit. Qui ergo tunc conturbatum cor apostoli non humanis, sed divinis convenit oculis, et ad largos poenitudinis fletus potenti incitavit aspectu, potuit hanc firmitatem animi praecipuo conferre discipulo, ut sicut ipsum Dominum nihil ab explendae 916 passionis proposito deterrebat, ita nec beatum Petrum ulla tunc formido superaret. Sed haec stabilitas illius tantummodo propria fuit, qui solus vere potenterque [Col. 0713D] dicebat, Potestatem habeo ponere animam meam, et potestatem habeo iterum [f 1Kb] sumere eam (Joan. [Col. 0714A] X, 18). In caeteris vero hominibus, donec caro concupiscit adversus spiritum, et spiritus adversus carnem (Gal. V, 17), et donec spiritus quidem promptus est, caro autem infirma (Matth. XXVI, 41), incommutabilis animi fortitudo non potest reperiri. Quoniam non hujus, sed alterius vitae est [g 1Kb] verae pacis perfecta et secura felicitas: in praesentis autem agonis incerto, ubi tota vita tentatio est (Job. VII), et [h 1Kb] ab insidiantis superbia nec ipsa est tuta victoria, mutabilitatis periculo non caretur. Et licet innumeris [i 1Kb] sanctis suis donet virtutem perseverandi usque in finem divina protectio, a nullis tamen [j 1Kb] aufert quod ipsis repugnat ex ipsis: ut in omnibus studiis eorum atque conatibus semper inter se velle et nolle [k 1Kb] decertent.

Quam compugnantiam idem beatissimus Petrus [Col. 0714B] etiam in ipsa palmarum omnium consummatione perpessus est. Si quidem hoc [l 1Kb] ipsi Dominus protestetur et dicat, Amen, amen, dico tibi: quando juvenis eras, praecingebas te, et ambulabas ubi volebas; cum autem senueris, extendes manus tuas, et alius te praecinget, et ducet quo tu non vis. Hoc autem [m 1Kb] dixit, significans qua morte glorificaturus esset Deum (Joan. XXI, 18 et 19). Quis ergo ambigat, quis ignoret hanc fortissimam petram, quae ab illa principali petra communionem et virtutis sumpsit et nominis, hoc desiderium semper habuisse, ut ei moriendi pro Christo constantia donaretur (Matth. XVI, 18)? Verumtamen ita inevitabilis erat obluctatio trepidationis, [n 1Kb] ut vir martyrii avidissimus, adepturus quidem denuntiaretur victoriam passionis, sed non sine tentatione [Col. 0714C] formidinis. Merito igitur non solum ab incipientibus, verum etiam a [o 1Kb] provectis sanctis uniformiter Domino supplicatur, et dicitur, Ne nos [p 1Kb] inducas in tentationem, sed libera nos a malo (Matth. VI, 21). Universis enim qui in fide et dilectione permanent, ab ipso donatur ne in tentatione superentur, ut qui gloriatur, in Domino glorietur (I Cor. I, 31). Ipsamque [q 1Kb] gloriam iisdem quibus eam impertit, ascribit; ut quamvis auxilio Dei steterint, tamen, quia in se habebant unde caderent, ipsorum sit meritum quod steterunt. Igitur sicut qui crediderunt, juvantur ut in fide maneant; sic et qui nondum crediderunt, juvantur ut credant. Et 917 quemadmodum illi in sua habent potestate ut exeant, ita et isti in sua habent potestate ne veniant. Fitque manifestum quod diversis atque [Col. 0714D] innumeris modis omnes homines vult Deus salvos fieri, et in agnitionem veritatis venire (I Tim. II, 4); sed [Col. 0715A] qui veniunt, Dei auxilio diriguntur; qui non veniunt, sua pertinacia reluctantur.



CAPUT XXIX. Promissio benedictionis omnium gentium ita completur quotidie, ut nec pereuntibus sit excusatio justa, nec salvatis de sua justitia gloriatio.

Quamvis [a 1Kb] enim multi amantes tenebras suas, splendorem non recipiant veritatis, et multi qui illuminati fuerant, tenebrescant, verbum tamen Dei manet in aeternum (Isa. XL, 8), et de promissionis veritate nihil excidit. Intrat quotidie praescita et promissa gentium plenitudo, et in Abrahae semine omnis gens, omnis tribus, omnis lingua benedicitur. Quod enim Pater Filio dedit, Filius non amittit, neque quisquam potest de manu ejus [b 1Kb] rapere quod accepit [Col. 0715B] (Joan. VI, 39, et X, 29). Firmum fundamentum Dei stat (II Tim. II, 18), et mansuri in aeternum templi aedificatio non vacillat, praetenta super omnes veritate et misericordia Dei; a quo quod et nemini negatur, et nulli debetur, in iis quos promisit efficitur. Ipse enim operatur omnia in omnibus (I Cor. XII, 6), sed omnia proculdubio justa et bona. Universae enim viae Domini misericordia et veritas (Psal. XXIV, 10). Qui sicut praescivit ante saecula, quanta totius mundi hominum multitudo vel communibus [c 1Kb] usa donis, vel specialibus adjuta praesidiis, declinans tamen ab itinere veritatis et vitae, ingressura esset latitudinem erroris et mortis: ita semper praecognitum habuit quantus piorum numerus per opem gratiae et per servitutem obedientiae ad aeternam [Col. 0715C] beatitudinem pertineret: ut nullo excidente de plenitudine promissorum, qui nec [d 1Kb] provectu erat fallendus, nec auxilio defuturus, eos glorificaret prae omnibus quos elegit ex omnibus. Universitati quippe hominum, quod abunde probavimus, ita multiplex atque ineffabilis bonitas Dei consuluit semper et consulit, ut neque ulli pereuntium excusatio suppetat de abnegato sibi lumine veritatis, neque cuiquam sit liberum de sua justitia gloriari; cum et illos propria nequitia demergat ad poenam, et istos Dei gratia perducat ad gloriam.



918 CAPUT XXX. Repetitio primi capitis libri secundi.

Quod itaque in principio secundi hujus voluminis insinuavimus, hoc nunc iterum commendamus, ut [Col. 0715D] cum de gratiae profunditate et altitudine disputatur, [e 1Kb] tribus illis saluberrimis et veracissimis definitionibus simus innixi. Quarum una profitetur aeternum et proprium divinae esse bonitatis, ut omnes homines salvos fieri velit, et in agnitionem veritatis venire (I Tim. II, 4); alia simul praedicat, omnem hominem [Col. 0716A] qui salvus fit, quique in agnitionem veritatis venit, Dei auxilio juvari et regi, utque in fide quae per dilectionem operatur (Gal. V, 6), permaneat, custodiri. Tertia vero temperanter et sobrie protestatur, non omnem voluntatis Dei comprehendi posse rationem, et multas divinorum operum causas ab humana intelligentia esse subductas: ut cum in temporibus, in nationibus, in familiis, in parvulis, in nondum natis [f 1Kb] et geminis quaedam aut varie aut insigniter gesta noscuntur, non ambigamus ea ex illis esse quae justus et misericors Deus in hoc transituro saeculo noluit sciri. Quod quidem ad utilitatem nostram dispositum sentiendum est: ut quoniam, [g 1Kb] spe salvi facti sumus (Rom. VIII, 24), cui praeparavit Deus quod oculus non vidit, nec auris audivit, nec in [Col. 0716B] cor hominis ascendit (I Cor. II, 9); sicut constanter credimus videndum quod nondum videmus, ita patienter [h 1Kb] exspectemus intelligendum quod nondum intelligimus. Si ergo cesset insidiosa malignitas, si insolens praesumptio conquiescat, his recte, ut arbitror, [i 1Kb] pertractatis, nullius superest causa certaminis, neque ultra necesse est nos interminabilibus quaestionibus occupari.



CAPUT XXXI Omnibus saeculis affuisse omnibus hominibus generalem Dei bonitatem; sed tantum salvandis peculiarem gratiam.

Elaboratum est enim, quantum Dominus adjuvit, ut non solum in novissimis diebus, sed etiam in [Col. 0716C] cunctis retro saeculis probaretur gratiam Dei omnibus hominibus affuisse, providentia quidem pari et bonitate generali; [j 1Kb] sed multimodo opere, diversaque mensura: quoniam sive occulte, sive manifeste, ipse est, ut Apostolus ait, Salvator omnium hominum, maxime fidelium (I Tim. IV, 10). Quae sententia subtilissimae brevitatis et validissimi roboris si tranquillo consideretur intuitu, totam hanc [k 1Kb] de qua agimus controversiam 919 dirimit. Dicendo enim, Qui est Salvator omnium hominum, confirmavit bonitatem Dei super universos homines esse generalem. Adjiciendo autem, maxime fidelium, ostendit esse partem generis humani quae, merito fidei divinitus inspiratae, ad summam atque aeternam salutem specialibus beneficiis provehatur. Quod utique [Col. 0716D] nulla iniquitate agitur justissimi et misericordissimi Dei, cujus judicium in his dispensationibus non cum arrogantia discutiendum, sed cum tremore laudandum est.



CAPUT XXXII. Inter fideles varios esse gradus munerum Dei; idque non ex meritis eorum, sed justo et latenti Dei judicio.
[Col. 0717A]

Siquidem in ipsis quoque fidelium populis, quod jam superius ostensum est, non eadem omnibus, nec paria conferantur, et ante ulla humanorum pondera meritorum, dissimillima divinorum mensura sit munerum. Si enim de parentum carnalium judiciis conqueri non audemus, cum aliquos filios suos ante ulla morum examina, ante aliqua pietatis obsequia, indulgentiore amplectuntur affectu; [a 1Kb] si in dominis quoque erga famulos libera est dispositio, nec juste a quoquam reprehenditur, qui de unius conditionis familia quosdam sibi quos benignius honestaret, et quos [b 1Kb] liberalius erudiret, elegit: numquid de summi Patris et veri Domini benevolentissima aequitate [Col. 0717B] causandum est, quod in magna domo ejus innumeris differentiis universa variantur? Cumque nemo aliquid boni habeat quod non ille donaverit, non omnes tamen iisdem virtutibus micant, aut eadem charismatum dote ditantur. Nec possumus hanc diversitatem graduum causis aptare meritorum, cum totius boni meriti principalis causa sit gratia, de cujus opibus sumitur quidquid in singulis probabile reperitur.



CAPUT XXXIII. Nemo perit, qui perire non debet; sed omnes ab aeterno electi salvi fiunt.

Sicut ergo de iis quae intra Ecclesiam multiformiter Spiritus sanctus operatur, impium est ullam querelam corde concipere; ita etiam de illa providentia [Col. 0717C] quae infidelibus praesidet, nullatenus murmurandum est. Quoniam et justus et bonus arbiter nec voluntatis iniquae est, nec discretionis incertae, 920 ut sub immensa [c 1Kb] omnipotentis Dei misericordia atque justitia putemus quod quisquam pereat, qui perire non debeat. Nulla pars mundi ab Evangelio vacat Christi. Et licet illa generalis vocatio non quiescat, tamen etiam ista specialis jam universis est facta communis. Ex omni gente, et ex omni conditione adoptantur quotidie millia senum, millia juvenum, millia parvulorum; et [d 1Kb] effectibus gratiae Christianae, etiam ipsa quibus mundus atteritur, arma famulantur. Quam multos enim qui in tranquillitate pacis sacramentum baptismatis suscipere differebant, ad aquam regenerationis confugere instantis periculi metus [Col. 0717D] impulit, et lentis tepidisque animis quod diu cohortatio quieta non suasit, minax subite terror extorsit? Quidam Ecclesiae filii ab hostibus capti, dominos suos Christi Evangelio manciparunt, et quibus conditione bellica serviebant, eisdem fidei magisterio [Col. 0718A] praefuerunt. At alii barbari dum Romanis auxinantur, quod in suis locis nosse non poterant, in nostris [e 1Kb] didicere regionibus, et ad sedes suas cum Christianae religionis [f 1Kb] institutione remearunt. Ita nihil obsistere divinae gratiae potest quominus id quod voluerit impleatur, dum etiam discordiae ad unitatem trahunt, et plagae in remedia vertuntur, ut Ecclesia unde metuit periculum, inde sumat augmentum.

Ad quoslibet igitur rerum humanarum exitus se nostra convertat inspectio, nulla saecula, nulla negotia, nullos generationum ortus atque decessus ab aeternis et inscrutabilibus judiciis Dei vacare reperiet. Omnes varietatum compugnantiae, et universae dissimilium [g 1Kb] proventuum causae, quas investigare et [Col. 0718B] discernere non valemus, in illa aeterna scientia simul notae, simulque divisae sunt. Et nihil ibi inordinatum est, etiam de necdum existentium qualitatibus actionum. Quoniam non est in Deo accidens motus, aut nova voluntas, aut temporale consilium, nec cogitatio ejus cum rerum mutabilium inaequalitate variatur, sed cuncta pariter tempora et temporalia, sempiterno ac stabili comprehendit intuitu, et omnibus omnia jam retribuit, [h 1Kb] qui quae sunt futura, jam fecit. Hinc illud est beati Pauli apostoli scribentis ad Ephesios, Benedictus Deus et Pater Domini nostri Jesu Christi, qui benedixit nos in omni benedictione spiritali in coelestibus in Christo, sicut elegit nos in ipso ante mundi constitutionem, ut essemus sancti et immaculati in conspectu ejus in charitate. Qui praedestinavit nos [Col. 0718C] in adoptionem filiorum per Jesum Christum [i 1Kb] , secundum propositum voluntatis suae, in laudem gloriae gratiae suae (Ephes. I, 3 seqq.), 921 et caetera [j 1Kb] , quae sub ejusdem sensus praedicatione connectit, docens donum atque opus gratiae in aeterno semper Dei mansisse consilio, omnesque adoptionis filios non solum [k 1Kb] in eo tempore quo jam existentes vocati sunt, sed etiam priusquam mundus [l 1Kb] constitueretur, electos. In qua electione quidquid hominum in Christo praecognitum non est, nulla eidem ratione sociabitur. Omnes enim qui in regnum Dei de cujuslibet temporis vocatione venturi sunt, in ista, quae saecula cuncta praecessit, adoptione signati sunt. Et sicut nullus infidelium in hac sorte numeratur, ita nullus piorum [m 1Kb] ab hac benedictione discretus est. De plenitudine [Col. 0718D] quippe membrorum corporis Christi, praescientia Dei, quae falli non potest, nihil perdit, et nullo detrimento minui potest summa praecognita, atque in Christo ante saecula aeterna praeelecta, sicut ad Timotheum scribens Apostolus dicit, Collabora Evangelio [Col. 0719A] secundum virtutem Dei, qui nos liberavit et vocavit vocatione sancta, non secundum opera nostra, sed secundum suum propositum et gratiam, quae data est nobis in Christo Jesu ante tempora aeterna (II Tim. I, 8 et 9).



CAPUT XXXIV. Non frustra laborari ad acquirenda bonorum operum merita, vel orationibus insisti; quamvis incommutabile sit Dei propositum super salute electorum.

Contra hanc invictae veritatis splendidissimam lucem solent quidam non sobrie dicere, superfluo ad acquirenda bonorum operum merita laborari, frustra etiam orationibus, quibus Deus exorandus speratur, insisti, si ex incommutabili proposito ejus Christianae [Col. 0719B] gratiae subsistit electio, nec aliter quidquam procedere potest, quam Omnipotentis voluntate dispositum est. Sed qui [a 1Kb] hoc ingeniose se arbitrantur opponere, non intelligunt scientiam Dei, quae et praeterita, et praesentia, et futura complectitur, tempore non teneri, et tam in conspectu ejus astare ea quae gerenda sunt, quam illa quae aut geruntur, aut gesta sunt. Quod cum verissimum sit, non indiget mora cernendi et discernendi illa virtus quae perpetuo veroque 922 contuitu creata et creanda, orta et oritura, acta et agenda simul aspicit, et quidquid in universitate rerum per saecula praefinita evolvitur, ac multimodis varietatibus explicatur, id totum in eo jam ordine comprehendit, quem ex ipsius summo illo perfectoque judicio mundi hujus finis accipiet. Haec [Col. 0719C] autem aeterna et semper tranquilla cognitio, nulla nos urget necessitate peccandi, nec inde manat iniquitas, unde justitia. Quia cum bonus Deus omnia bona fecerit, [b 1Kb] et mali nulla sit omnino natura, a liberis voluntatibus, quas utique bonum fuit liberas fieri, spontanea est orta transgressio; et natura mutabilis, cujus incolumitas ab incommutabili pendebat essentia, a summo se bono, [c 1Kb] dum proprio perverse delectatur, abrupit; cui nunc ruinae medetur gratia Dei.



CAPUT XXXV. Gratia datur electis, non ut otientur, vel a nullo hoste impetantur, sed ut bene operentur, et hostem vincant.

Et propterea Jesus Christus venit in hunc mundum, ut solvat opera diaboli (I Joan. III, 8); quae utique sic [Col. 0720A] solvuntur, ut in destructione eorum etiam ab iis quibus succurritur, laboretur, quoniam et hoc a salvante donatur. Ideo beatus Apostolus, Non solum autem, inquit, sed et gloriamur in tribulationibus: scientes quod tribulatio patientiam operatur, patientia autem probationem, probatio vero spem; spes autem non confundit, quia charitas Dei diffusa est in cordibus nostris per Spiritum sanctum, qui datus est nobis (Rom. V, 3 et seq.). Itemque idem ad Ephesios, Gratia, inquit, salvati estis per fidem, et hoc non ex vobis, Dei enim donum est; non ex operibus, ne quis glorietur. Ipsius enim sumus figmentum, creati in Christo in operibus bonis, quae praeparavit Deus ut in illis ambulemus. (Ephes. II, 8 et seq.) Deus ergo his quos [d 1Kb] elegit sine meritis, dat unde ornentur et meritis. Et frustra dicitur [Col. 0720B] quod ratio operandi non sit in electis, cum etiam [e 2Kb] ad hoc ut operentur electi sint. Virtutum quippe munera otiosa esse non possunt. Quoniam, sicut Veritas ait, Omni habenti dabitur, non habenti autem etiam quod habet auferetur ab eo (Matt. XXV, 29). Non igitur ad hoc datur continentia, ut concupiscentiis non repugnet. 923 Nec ideo cuiquam tribuitur sapientia et intellectus, ut non die ac nocte [f 1Kb] in Domini lege meditetur (Psal. I, 2). Quid agit donum dilectionis, si benevolentiae sollicitudo non vigilat? Quis fructus est patientiae, si non habet fortitudo quod toleret? Aut quomodo in Christo pie vivere (II Tim. III, 1) [g 1Kb] ostenditur, qui nulla persecutione pulsatur? Vel pax quae est a Deo et cum Deo, numquid bene quieta est, si non [h 1Kb] discordat a mundo? Aut amor [Col. 0720C] Dei [i 1Kb] potest sine diaboli inimicitiis obtineri? Neminem prorsus Dei gratia intentabilem facit. Neque ob hoc coelestium armorum praesidio a dextris et a sinistris instruitur Christiana militia, ut nullo cum hoste confligat, cum laudabilius sit [j 1Kb] atque felicius pugnantem non potuisse vinci, quam desidem non potuisse tentari.



CAPUT XXXVI. Electio non tollit orandi studium, sed ejus effectus per orationem et bona opera completur.

Orationum vero sollicitudinem divinae electionis proposito non resolvi, uno testimonio evidenter probabo, ut caetera studio brevitatis omittam. In libro igitur Tobiae ad filium ejus Tobiam Raphael angelus [Col. 0721A] dicit: Memor esto mandatorum patris tui, quoniam praecepit tibi accipere uxorem de genere patris tui. Et nunc audi me, frater: noli computare daemonium illud, sed postula eam. Et scito quoniam dabitur tibi hac nocte uxor: et cum intraveris in cubiculum, tolle de jecore piscis illius, et impone super carbones, et odor manabit, et odorabitur illud daemonium, et fugiet, et non apparebit circa illam omnino in perpetuum. Et cum coeperis velle esse cum illa, surgite primum ambo, et deprecamini Dominum coeli, ut detur vobis misericordia et sanitas. Et 924 nolite timere; tibi enim destinata est ante saecula, et tu eam sanabis (Tob. VI, 16 seqq.). Quamvis ergo quod statuit Deus nulla possit ratione non fieri, studia tamen non tolluntur orandi, nec per electionis propositum liberi arbitrii devotio relaxatur: [Col. 0721B] cum implendae voluntatis Dei ita sit praeordinatus effectus, ut per laborem operum, per instantiam [a 1Kb] supplicationum, per exercitia virtutum fiant incrementa meritorum; et qui bona gesserint, non solum secundum propositum Dei, sed etiam secundum sua merita coronentur. Ob hoc enim in remotissimo ab [Col. 0722A] humana cognitione secreto, praefinitio hujus electionis abscondita est.



CAPUT XXXVII. De nullo ante finem vitae hujus pronuntiari potest quod in electorum gloria sit futurus; et nullius lapsi est desperanda reparatio.

Et de nullo ante ipsius finem pronuntiari potest quod in electorum gloria sit futurus, ut perseverantem humilitatem utilis metus servet, et qui stat videat ne cadat (I Cor. X, 12); [b 1Kb] et si forte aliqua victus tentatione corruerit, non absorbeatur tristitia, nec de ejus miseratione diffidat qui allevat omnes [c 1Kb] qui corruunt, et erigit omnes elisos (Psal. CXLIV, 14). Dum enim in hoc corpore vivitur, nullius [d 1Kb] est negligenda correctio, nullius est desperanda reparatio. Oret itaque sancta Ecclesia, et pro iis qui crediderunt gratias [Col. 0722B] agens, proficientem eis perseverantiam petat; pro iis autem qui extra fidem sunt, poscat ut credant. Nec ideo ab obsecrationibus cesset, si pro aliquibus exaudita non fuerit. Deus enim qui omnes vult ad agnitionem veritatis venire (I Tim. II, 4), non potest quemquam sine justitia refutare.



APPENDIX AD OPERA S. PROSPERI AQUITANI.
[Col. 0721] [1Kb]


[CANONES DE GRATIA ET LIBERO ARBITRIO.]




[Col. 0721]
ADMONITIO IN CONCILII ARAUSICANI II CANONES DE GRATIA ET LIBERO ARBITRIO.

Omnibus sancti Prosperi operibus annecti solet concilium Arausicanum secundum, canones viginti quinque complexum. Et merito quidem. Nam hujusce concilii decreta, illa maxime dogmata statuunt quae contra Semipelagianos Augustinus primum, ac deinde S. Prosper, Augustini doctrinae strenuus assertor et vindex, defenderant. Quin immo ex ipsissimis utriusque Patris verbis concinnata notantur, cum sint ex diversis S. Augustini libris hausta, et speciatim ex sententiis illis excerpta quas S. Prosper de operibus S. Augustini collegerat. Nec solum ex Augustino, sed etiam ex operibus a Prospero ipso post Augustini obitum exaratis: quomodo ex libro contra Collatorem decerpti canones 6, 7 et 8. Qua episcoporum illorum agendi ratione manifestum est, probatam fuisse a Patribus Arausicae convenientibus, tum Augustini, tum speciatim S. Prosperi nostri doctrinam: immo etiam a Felice IV, quo Romae sedente, et ad id celebrandum eos admonente, et auctoritate sua muniente, habitum est concilium. Haec docent Patres in Praefatione his verbis: Pervenit ad nos esse aliquos qui de gratia et libero arbitrio minus caute, et non secundum fidei catholicae simplicitatem, sentire velint. Unde id nobis, secundum auctoritatem et admonitionem sedis apostolicae, justum et rationabile visum est, ut pauca capitula ab apostolica nobis sede transmissa de gratia et libero arbitrio, quae ab antiquis Patribus de sanctarum Scripturarum voluminibus in hac causa collata sunt, ad docendos eos qui aliter quam oportet sentiebant, ab omnibus observanda proferre, et manibus nostris subscribere deberemus. Cui concilio postea assensum suum approbationemque authenticam concessit Bonifacius II in epistola ad Caesarium Arelatensem in hunc finem data. In quibusdam vero suis canonibus, maxime in octavo, ex professo Patres illi rejiciunt distinctionem illam quam Cassianus collatione decima tertia confinxerat, duplicis generis praedestinatorum, quorum alii meritis quibusdam gratiae donum praeverterent, alii nullis meritis praecedentibus a Deo gratia donarentur, quamque S. Prosper fuse refellerat in libro contra Collatorem per multa capita. Diversas quoque hujusce auctoris Scripturarum explicationes singulis membris applicatas circa finem canonis 25 paucis verbis rejicit, sic statuens: Hoc etiam salubriter profitemur et credimus, quod in omni opere bono, non nos incipimus, et postea per Dei misericordiam adjuvamur, sed ipse nobis nullis praecedentibus bonis meritis et fidem et amorem sui prius inspirat, ut et baptismi sacramenta fideliter requiramus, et post baptismum cum ipsius adjutorio, ea quae sibi sunt placita implere possimus. Unde manifestissime credendum est quod et illius latronis, quem Dominus ad paradisi patriam revocavit, et Cornelii centurionis, ad quem angelus Domini missus est, et Zacchaei, qui ipsum Dominum suscipere meruit, illa tam admirabilis fides non fuit de natura, sed divinae largitatis donum.

Arausione convenit haec synodus secunda quinto nonas Julii anno Christi 529, ut observat Jacobus Sirmondus, [Col. 0723] sub Felice papa IV, regnante in Italia Athalarico Amalasuntae filio, in Gallia vero liberis Clodovei. Concilio praesedit Caesarius Arelatensis: quod approbavit Bonifacius II pontifex in sua ad Caesarium ipsum epistola, quam ex antiquis mss. Sirmondus in lucem protulit. Hac synodo contra Semipelagianos, qui in Gallia, maxime in secunda Narbonensi provincia, per hujus haeresis praecipuos assertores eximii ingenii viros Cassianum et Faustum percrebuerant, Christi gratiae necessitas, etiam ad fidei omnisque piae vitae initium, commendata est.




[Col. 0723]
CONCILII ARAUSICANI II CANONES DE GRATIA ET LIBERO ARBITRIO. [a 1Kb] Concilium Arausicanum II in dedicatione basilicae a Liberio patricio constructae celebratum V nonas Julias, Decio Juniore V. C. consule, id est, anno Christi 525, Felicis IV papae anno 3.



PRAEFATIO.
[Col. 0723A]

Cum ad dedicationem basilicae quam illustrissimus praefectus et patricius filius noster Liberius in Arausica civitate fidelissima devotione construxit, Deo propitiante, et ipso invitante convenissemus, et de rebus quae ad ecclesiasticam regulam pertinent, inter nos fuisset spiritalis oborta collatio: pervenit ad nos esse aliquos qui de gratia et libero arbitrio minus caute, et non secundum fidei catholicae regulam sentire velint. [b 1Kb] Unde id nobis secundum auctoritatem et admonitionem sedis apostolicae, justum et rationabile visum est, ut pauca capitula, ab apostolica nobis sede transmissa, quae ab antiquis Patribus de sanctarum Scripturarum voluminibus in hac praecipue causa collata sunt, ad docendos eos qui aliter quam oportet sentiunt, ab omnibus observanda proferre, et manibus nostris subscribere deberemus. Quibus lectis, qui hucusque non sicut oportebat, de gratia et libero arbitrio credidit, ad ea quae fidei catholicae conveniunt, animum suum inclinare non differat.



Quod per peccatum Adae non solum corpus, sed anima etiam laesa fuerit (Aug. lib. II de Nupt. et Conc. cap. 34).
[Col. 0723B]

I. Si quis per offensam praevaricationis Adae non totum, id est, secundum corpus et animam, in deterius dicit hominem commutatum; sed animae libertate illaesa durante, corpus tantummodo corruptioni credit obnoxium: Pelagii errore deceptus adversatur Scripturae dicenti: Anima quae peccaverit, ipsa morietur (Ezech. XVIII, 20); et: Nescitis quoniam cui exhibetis vos servos ad obediendum, servi estis ejus cui obeditis (Rom. VI, 16)? et: A quo quis superatur, ejus et servus addicitur (II Petr. II, 19).



Quod peccatum Adae non ipsi solum nocuit, sed ad posteros quoque transiit (Aug. lib. IV).

II. Si quis soli Adae praevaricationem suam, non et ejus propagini, asserit nocuisse; aut certe mortem tantum corporis, quae poena peccati est, non autem [Col. 0723C] et peccatum, quod mors est animae, per unum hominem in omne genus humanum transisse testatur; injustitiam Deo dabit, contradicens Apostolo dicenti: Per unum hominem peccatum intravit in mundum, et per peccatum mors, [c 1Kb] et ita in omnes homines mors pertransiit, in quo omnes peccaverunt (Rom. V, 12).



Quod gratia Dei non ad invocationem detur, sed ipsa faciat ut invocetur.
[Col. 0724A]

III. Si quis invocatione humana gratiam Dei dicit posse conferri; non autem ipsam gratiam facere ut invocetur a nobis: contradicit Isaiae prophetae (Isaiae LXV, 1), vel Apostolo idem dicenti: Inventus sum a non quaerentibus me, palam apparui his qui me non interrogabant (Rom. X, 20).



Quod Deus ut a peccato purgemur voluntatem nostram non exspectet, sed praeparet.

IV. Si quis, ut a peccato purgemur, voluntatem nostram Deum exspectare contendit, non autem ut etiam purgari velimus per sancti Spiritus infusionem et operationem in nobis fieri confitetur; resistit ipsi Spiritui sancto, per Salomonem dicenti: Praeparatur voluntas a Domino (Prov. VIII sec. LXX); et Apostolo salubriter praedicanti: Deus est qui operatur [d 1Kb] in vobis et velle et perficere pro bona voluntate (Philipp. II, 13).



Quod initium fidei non ex nobis, sed ex gratia Dei sit (Aug. lib. de Praed. SS. a cap. 1 usque ad 9.)
[Col. 0724B]

V. Si quis, sicut augmentum, ita etiam initium fidei, ipsumque credulitatis affectum, quo in eum credimus qui justificat impium, et ad regenerationem [e 1Kb] sacri baptismatis pervenimus, non per gratiae donum, id est, per inspirationem Spiritus sancti corrigentem voluntatem nostram ab infidelitate ad fidem, ab impietate ad pietatem, sed naturaliter nobis inesse dicit; apostolicis dogmatibus adversarius approbatur, beato Paulo dicente: Confidimus quia qui coepit in vobis bonum opus, perficiet usque in diem Domini nostri Jesu Christi (Philip. I, 6); et illud: Vobis datum est pro Christo, non solum ut in eum credatis, sed etiam ut pro illo patiamini (Ibid., 29); et: Gratia salvi facti estis per fidem, et hoc non ex vobis, Dei enim donum est (Ephes. II, 8). Qui enim fidem, qua in Deum credimus, dicunt esse naturalem, omnes eos qui ab Ecclesia Christi alieni sunt, quodam modo fideles esse definiunt.



Quod sine gratia Dei credentibus et petentibus misericordia non conferatur, cum gratia ipsa faciat ut credamus et petamus (Aug. lib. de Dono Persever. c. 23; Prosp. contr. Coll. cap. 6).
[Col. 0724C]

VI. Si quis sine gratia Dei credentibus, volentibus, [Col. 0725A] desiderantibus, conantibus, laborantibus, vigilantibus, studentibus, petentibus quaerentibus, pulsantibus nobis misericordiam dicit conferri divinitus; non autem ut credamus, velimus, vel haec omnia sicut oportet agere valeamus, per infusionem et inspirationem sancti Spiritus in nobis fieri confitetur; et aut humilitati, aut obedientiae humanae subjungit gratiae adjutorium, nec ut obedientes et humiles simus ipsius gratiae donum esse consentit, resistit Apostolo dicenti, Quid habes quod non accepisti (I Cor. IV, 7)? et: Gratia Dei sum id quod sum (I Cor. XV, 20).



Quod viribus naturae bonum aliquod quod ad salutem pertineat cogitare aut eligere sine gratia non possimus (Aug. lib. de Gratia Christi, cap. 26).

VII. Si quis per naturae vigorem bonum aliquod, quod ad salutem pertinet vitae aeternae, cogitare ut expedit, aut eligere, sive salutari, id est, evangelicae praedicationi consentire posse confirmat, absque illuminatione [Col. 0725B] et inspiratione Spiritus sancti, qui dat omnibus suavitatem [a 1Kb] in consentiendo et credendo veritati, haeretico fallitur spiritu, non intelligens vocem Dei in Evangelio dicentis: Sine me nihil potestis facere (Joan. XV, 5); et illud Apostoli: Non quod idonei simus cogitare aliquid a nobis, quasi ex nobis, sed sufficientia nostra ex Deo est (II Cor. III, 5).



Quod per liberum arbitrium ad gratiam baptismi pervenire nullus possit (Prosper. contra Coll. cap. 2, 7, 18; et Resp. ad definit. 6 Cassiani).

VIII. Si quis alios misericordia, alios vero per liberum arbitrium (quod in omnibus qui de praevaricatione primi hominis nati sunt, constat esse vitiatum), ad gratiam baptismi posse venire contendit; a recta fide probatur alienus. Is enim non omnium liberum arbitrium per peccatum primi hominis asserit infirmatum: aut certe ita laesum putat, ut tamen quidam valeant, sine revelatione Dei, mysterium salutis aeternae per semetipsos conquirere. Quod [Col. 0725C] quam sit contrarium, ipse Dominus probat, qui non aliquos, sed neminem ad se posse venire testatur, nisi quem Pater attraxerit (Joan. VI, 44). Sicut et Petro dicit: Beatus es Simon Barjona, quia caro et sanguis non revelavit tibi, sed Pater meus qui in coelis est (Matth. XVI, 17); et Apostolus: Nemo potest dicere, [b 1Kb] Dominum Jesum Christum, nisi in Spiritu sancto (I Cor. XII, 3).



De adjutorio Dei per quod bona operamur (Prosper. sent. 22).

IX. Divini est muneris, cum et recte cogitamus, et pedes nostros a falsitate et injustitia [c 1Kb] continemus. Quoties enim bona agimus, Deus in nobis atque nobiscum, ut operemur, operatur.



De adjutorio Dei omnibus semper implorando (Prosp. contra Collat. cap. 24).

X. Adjutorium Dei etiam renatis [d 1Kb] ac sanctis semper est implorandum, ut ad finem bonum pervenire, [Col. 0725D] vel in bono possint opere perdurare.



De oblatione votorum (Aug. lib. XVII de Civ. Dei c. 4; Prosp. sent. 54).

XI. Nemo quidquam Domino recte voveret, [e 1Kb] nisi [Col. 0726A] ab illo acciperet quod voveret, sicut legitur: Quae de manu tua accepimus damus tibi (I Paral. XXIX, 14).



Quales nos diligat Deus (Prosp. sent. 56).

XII. Tales nos amat Deus quales futuri sumus ipsius dono, non quales sumus nostro merito.



De reparatione liberi arbitrii (Aug. lib. XIV de Civ. Dei c. 11; Prosp. sent. 152).

XIII. Arbitrium [f 1Kb] voluntatis in primo homine infirmatum, nisi per gratiam baptismi, non potest reparari: quod amissum, nisi a quo potuit dari, non potest reddi. Unde ipsa Veritas dicit: Si vos Filius liberaverit, tunc vere liberi eritis (Joan. VIII, 16.)



Quod ut liberemur a miseria, misericordia Dei praeveniamur (Prosp. sent. 211).

XIV. Nullus miser de quantacumque miseria liberatur, nisi qui Dei misericordia praevenitur: sicut dicit Psalmista: Cito anticipet nos misericordia tua, Domine (Psal. LXXVIII, 8); et illud, Deus meus, misericordia [Col. 0726B] ejus praeveniet me (Psal. LVIII, 11).



Quod per gratiam Dei in melius mutetur fidelis (Aug. serm. in ps. LXVIII; Prosp. sent. 225).

XV. Ab eo quod formavit Deus, [g 1Kb] mutatus est Adam, sed in pejus per iniquitatem suam: ab eo quod operata est iniquitas, mutatur fidelis, sed in melius per gratiam Dei. Illa ergo mutatio fuit praevaricatoris primi; haec, secundum Psalmistam, mutatio est dexterae Excelsi (Psal. LXXVI, 11).



Quod ex eo quod habemus non sit gloriandum, cum ex Deo sit (Aug, de Spir. et Litt. c. 28; Prosp. sent. 260).

XVI. Nemo ex eo quod videtur habere glorietur, tamquam non acceperit; aut ideo se putet accepisse, quia littera extrinsecus, vel ut legeretur apparuit, vel ut audiretur insonuit. Nam sicut Apostolus dicit: Si per legem justitia, ergo Christus gratis mortuus est (Gal. II, 21). Porro autem si non gratis mortuus est: [Col. 0726C] Ascendens in altum captivam duxit captivitatem, dedit dona hominibus (Ephes. IV, 8; Psal. LXVII, 19). Inde habet, quicumque habet. Quisquis autem inde se habere negat, aut vere non habet, aut id quod habet, auferetur ab eo (Matth. XXV, 29).



De fortitudine Christiana (Aug. lib. I Op. Imp. n. 83; Prosp. sent. 297).

XVII. Fortitudinem gentilium mundana cupiditas, fortitudinem autem Christianorum Dei charitas facit, quae diffusa est in cordibus nostris, non per voluntatis arbitrium, sed per Spiritum sanctum, qui datus est nobis (Rom. v. 5), [h 1Kb] nullis meritis gratiam praevenientibus.



Nullis meritis gratiam praeveniri (Aug. lib, I Op. Imp. num. 133; Prosper. sent. 299).

XVIII. Debetur merces bonis operibus, si fiant; sed gratia, quae non debetur, praecedit ut fiant.



Neminem nisi Deo miserante salvari (Aug. epist. 186, n. 37; Prosper. sent. 310).
[Col. 0726D]

XIX. Natura humana, etiam si in illa integritate in qua est condita permaneret, nullo modo seipsam, Creatore suo non adjuvante, servaret. Unde cum [Col. 0727A] sine gratia Dei salutem non possit custodire quam accepit, quomodo sine Dei gratia poterit reparare [a 1Kb] quam perdidit?



Nihil boni hominem posse sine Deo (Aug. l. II cont. duas epist. Pelag. c. 8; Prosp. sent. 314).

XX. [b 1Kb] Multa Deus facit in homine bona quae non facit homo: nulla vero facit homo bona quae non Deus praestet ut faciat homo.



De natura et gratia (Aug. l. de Grat. et Liber. Arbit. cap. 13; Prosper. sent. 317).

XXI. Sicut eis qui volentes in lege justificari, a gratia exciderunt, verissime dicit Apostolus: Si ex lege justitia est, ergo Christus gratis mortuus est (Galat. II, 21): sic et his qui gratiam quam commendat et percipit fides Christi, putant esse naturam, verissime dicitur, Si ex natura justitia, ergo Christus gratis mortuus est. Jam hic enim erat lex, et non justificabat: jam hic erat et natura, et non justificabat. Ideo Christus non gratis mortuus est, ut et lex [Col. 0727B] per illum impleretur, qui dixit: Non veni legem solvere, sed adimplere (Matth. V, 17); et natura per Adam perdita, per illum repararetur, qui dixit, venisse se quaerere et salvare quod perierat (Luc. XIX, 10).



De his quae hominum propria sunt (Aug. tract. 5 in Joan.; Prosper. sent. 325).

XXII. Nemo habet de suo, nisi mendacium et peccatum. [c 1Kb] Si quid autem habet homo veritatis atque justitiae, ab illo fonte est quem debemus sitire in hac eremo, ut ex eo quasi guttis quibusdam irrorati, non deficiamus in via.



De voluntate Dei et hominis (Aug. tract. 19 in Joan.; Prosper. sent. 340).

XXIII. Suam voluntatem homines faciunt, non Dei, quando id agunt quod Deo displicet. Quando autem ita faciunt quod volunt, ut divinae serviant voluntati, quamvis volentes agant quod agunt, illius [Col. 0727C] tamen voluntas est, a quo et praeparatur et jubetur quod volunt.



De vite et palmitibus vitis (Aug. tract. 81 in Joan.; Prosper. sent. 368).

XXIV. Ita sunt in vite palmites, ut viti nihil conferant, sed inde accipiant unde vivant. Sic quippe vitis est in palmitibus, ut vitale alimentum subministret eis, non sumat ab eis. Ac per hoc et manentem in se habere Christum, et manere in Christo, discipulis prodest [d 1Kb] utrumque, non Christo. Nam praeciso palmite, potest de viva radice alius pullularare: qui autem praecisus est, non potest sine radice vivere.



De dilectione, qua diligimus Deum (Aug. tract. 102 in Joan.; Prosper. sent. 372).

XXV. Prorsus donum Dei est diligere Deum. Ipse ut diligeretur dedit, qui non dilectus [e 1Kb] dilexit. Displicentes amati sumus, ut fieret in nobis unde placeremus. [Col. 0728A] Diffundit enim charitatem in cordibus nostris Spiritus Patris et Filii, quem cum Patre amamus et Filio (Rom. V, 5).

Ac sic secundum supra scriptas sanctarum Scripturarum sententias, vel antiquorum Patrum definitiones, hoc, Deo propitiante, et praedicare debemus et credere, quod per peccatum primi hominis ita inclinatum et attenuatum fuerit liberum arbitrium, ut nullus postea aut diligere Deum sicut oportuit, aut credere in Deum, aut operari propter Deum quod bonum est, possit, nisi gratia eum et misericordia divina praevenerit. Unde Abel justo, et Noe, [f 1Kb] et Abrahae, et Isaac, et Jacob, omnique antiquorum sanctorum multitudini, illam praeclaram fidem quam in ipsorum laude praedicat apostolus Paulus, non per bonum naturae quod prius in Adam datum fuerat, sed per gratiam Dei credimus fuisse collatam: quam gratiam, etiam post adventum Domini, omnibus qui baptizari desiderant, non in libero arbitrio [g 1Kb] haberi, sed Christi novimus simul et credimus largitate conferri: [Col. 0728B] secundum illud quod jam supra dictum est, et praedicat Paulus apostolus: Vobis donatum est pro Christo, non solum ut in eum credatis, sed etiam ut pro illo patiamini (Philip. I, 29); et illud: Deus qui coepit in vobis bonum opus, perficiet usque in diem Domini nostri [h 1Kb] Jesu Christi (Ibid., 6); et illud: Gratia salvi facti estis per fidem, et hoc non ex vobis, Dei enim donum est (Ephes. II, 8); et quod de seipso ait Apostolus: Misericordiam consecutus sum, ut fidelis essem (I Cor. VII, 29): non dixit, quia eram, sed ut essem; et illud: Quid habes quod non accepisti (I Cor. IV, 7)? et illud: Omne datum bonum et omne donum perfectum desursum est, descendens a Patre luminum (Jacob. I, 17); et illud: Nemo habet quidquam, boni, [i 1Kb] nisi illi datum fuerit desuper (Joan. III, 27). Innumerabilia sunt sanctarum Scripturarum testimonia quae possint ad probandam gratiam proferri, sed brevitatis studio praetermissa sunt; quia et revera, cui pauca non sufficiunt, plura non proderunt.

[Col. 0728C] Hoc etiam secundum fidem catholicam credimus, [j 1Kb] quod accepta per baptismum gratia, omnes baptizati, Christo auxiliante et cooperante, quae ad salutem pertinent, possint et debeant, si fideliter laborare voluerint, adimplere. Aliquos vero ad malum divina potestate praedestinatos esse, non solum non credimus, sed etiam, si sunt qui tantum malum credere velint, cum omni detestatione illis anathema dicimus.

Hoc etiam salubriter profitemur et credimus, quod in omni opere bono, non nos incoepimus, et postea per Dei misericordiam adjuvamur; sed ipse nobis, nullis praecedentibus bonis meritis, et fidem et amorem sui prius inspirat, ut et baptismi sacramenta fideliter requiramus, et post baptismum cum ipsius adjutorio, ea quae sibi sunt placita implere possimus. Unde manifestissime credendum est, quod et illius latronis quem Dominus ad Paradisi patriam revocavit (Luc. XXIII, 43), et Cornelii Centurionis, ad quem Angelus Domini missus est (Act. X, 3), et Zacchaei, [Col. 0729A] qui ipsum Dominum suscipere meruit (Luc. XIX, 6), illa tam admirabilis fides non fuit de natura, [a 1Kb] sed divinae largitatis donum (Vide supra lib. Prosp. contra Cassianum, cap. 7).

Et quia definitionem antiquorum Patrum, nostramque quae supra scripta est, non solum religiosis, sed etiam laicis, medicamentum esse et desideramus et cupimus: [b 1Kb] placuit ut eam etiam illustres ac magnifici viri qui nobiscum ad praefatam festivitatem convenerunt, propria manu subscriberent.

CAESARIUS in Christi nomine episcopus, constitutionem nostram relegi, et subnotans subscripsi, quinto nonas Julii, Decio juniore viro clarissimo consule.

JULIANUS [c 1Kb] AMARTOLUS episcopus relegi et subscripsi.

CONSTANTIUS in Christi [d 1Kb] nomine episcopus consensi et subscripsi.

CYPRIANUS . . . . episcopus . . . . subscripsi.

EUCHERIUS . . . . episcopus . . . . subscripsi.

[Col. 0730A] Item EUCHERIUS . . . . episcopus . . . . subscripsi.

HERACLIUS . . . . episcopus . . . . subscripsi.

PRINCIPIUS . . . . episcopus . . . . subscripsi.

PHILAGRIUS . . . . episcopus . . . . subscripsi.

MAXIMUS . . . . episcopus . . . . subscripsi.

PRAETEXTATUS . . . . episcopus . . . . subscripsi.

ALETHIUS . . . . episcopus . . . . subscripsi.

LUPERCIANUS . . . . episcopus . . . . subscripsi.

VINDEMIALIS . . . . episcopus . . . . subscripsi.

[e 2Kb] PETRUS MARCELLINUS FELIX LIBERIUS vir clarissimus et illustris praefectus praetorii Galliarum atque patricius, consentiens subscripsi.

[f 1Kb] SYAGRIUS vir illustris consentiens subscripsi.

OPILIO vir illustris consentiens subscripsi.

PANTAGATHUS vir illustris consentiens subscripsi.

DEODATUS vir illustris consentiens subscripsi.

CARIATHTO vir illustris consentiens subscripsi.

MARCELLUS vir illustris consentiens subscripsi.

[g 1Kb] NAMATIUS vir illustris consentiens subscripsi.



[DE PROMISSIONIBUS ET PRAEDICTIONIBUS DEI.]




[Col. 0729]
ADMONITIO IN LIBRUM DE PROMISSIONIBUS ET PRAEDICTIONIBUS DEI.
[Col. 0729]

Cassiodorus in libro Institut. Divin. Litter. capite primo, hortatur ut assidue et attente legantur libri tres in quibus sanctus Prosper omnes verbi divini auctoritates in centum quinquaginta tribus capitulis, ad instar centum quinquaginta trium piscium quos Evangelica retia de hujus saeculi tempestuosa profunditate traxerunt, complexus est. Quae vix est ullus dubitandi locus ab eo dici de hocce opere cui titulus est, de Promissionibus et Praedictionibus Dei. Hanc enim illius fuisse mentem, inde conjicitur, quod ipsemet, libri ejusdem cap. 17, de historicis Christianis sermonem persequens, de Prospero ita loquatur (Cap. 84): Sanctus quoque Prosper Chronica ab Adam ad Genserici tempora et urbis Romae depraedationem usque perduxit. Quibus verbis hunc Prosperum qui Chronica scripsit, eumdem se existimare satis innuit quem tres libros totius divinae auctoritatis elucubrasse antea testatus erat: uterque enim sanctus illi reputatur. At Chronica illa Cassiodorum Prosperi nostri opus intellixisse ex eo quisque intelliget, quod Gennadius Chronica ejusdem nomine praetitulata vidisse se testetur in Catalogo, ex quo sua haud dubie mutuatus est Senator, qui jam citato capite, hujus operis lectionem impense commendat.

Hoc vero opus hodie in quinque partes, ut ab auctore exierat, distributum habetur. Ille autem ad centum quinquaginta tres illos pisces quos apostoli, post Christi resurrectionem, uno retis jactu cepisse referuntur in Evangelio (Joan. XXI, 11), alludens, sub centum quinquaginta tribus titulis (ut notavit Cassiodorus) omnes Christi Domini promissiones, per totum Scripturae sacrae campum diffusas, voluit contineri: quas ideo ille in unum collegit, ut eas vere a Christo fuisse impletas, aut in posterum certo certius implendas fore demonstraret. Cum autem promissiones illae partim ante legem, partim sub lege factae, tandem tempore manifestatae hominibus gratiae, impletae inveniantur, non defuere qui hocce opus nomine Libri ante legem, sub lege et sub gratia, designarent. Cassiodorus vero locum ex parte tertia petitum tamquam sancti Prosperi dictum producit.

Doctissimus quoque Annalium Ecclesiasticorum conditor ad annum aerae Christianae 444 auctorem operis de Promissionibus et Praedictionibus Dei Prosperum esse scribit, atque ita illum longis itineribus per Italiam Africamque circumducit; tum illi nova bella contra Pelagianos attribuit, quae omnia ex eodem fonte manant. In utriusque supra memorati auctoris sententiam multi, re maturius non examinata, toti descenderunt. Nec tamen facile definiam an ex sola utriusque auctoritate recte concludi possit hujus operis auctori Prosperi nomen fuisse. Quae conjectura a quibusdam non improbata, ab aliis omnino refutatur. Hos inter eminentissimus cardinalis Norisius, Historiae Pelagianae libro secundo, capite decimo quarto, rem pro verosimili supponens, libri auctorem putat agnosci posse sanctum Prosperum, Rhegiensem episcopum, alium a Prospero Aquitano, quem umquam episcopali dignitate auctum fuisse non credit vir doctissimus.

[Col. 0731] At vero de hac conjectura quidquid fuerit, ex ea illud saltem in res nostras accederet, quod et ejus etiam auctoritate confirmari posset, Prosperum nostrum librorum de quibus hic agitur, auctorem dici nullatenus posse, sed alterum iis esse necessario assignandum. Quae res tam ex eruditorum criticorum judicio, quam ex librorum horum lectione et styli eorum gustu non difficile evincitur. Nam, ut optime notarunt jam Philippus Labbeus in libro de Scriptoribus Ecclesiasticis, in Prospero, ac etiam accuratius supra dictus Henricus Norisius, Historiae Pelagianae libro secundo cap. 14, vel ipsomet teste auctore, non Aquitanus, sed Africanus fuit: quippe qui, praeterquam quod inter multos haereticos, de Donatistis praecipue, Maximianistisque loquitur, Ticoniumque hominem inter Donatistas celebrem citat, eventus quoque quosdam singulares qui in Africa contigerunt, ut testis eorum oculatus in medium adducit. Nam Carthagine degebat adolescens adhuc, cum ea in urbe sanctus pontifex Aurelius templum illud deae Coelestis longe lateque diffamatum Christo vero coelesti Regi dedicavit: quod satis indicat rem narrans, parte tertia, Promissione 38, subjungensque statim, Ipse tunc aderam cum sociis et amicis. Atque dum sese, ut adolescentium aetas solet, impatiens circumquaque verteret, et dum singula curiose cum amicis aspiceret, mirum quoddam et incredibile se ingessit aspectui, titulus videlicet aeneis grandioribusque litteris in fronte templi conscriptus: AURELIUS PONTIFEX DEDICAVIT. Cum igitur templum Coelestis, eodem ipso assertore Africano, paucis post lineis, Deo consecratum fuerit occasione legis ab Honorio Theodosii Junioris filio latae, qua templa omnia cum sibi adjacentibus spatiis ecclesiis contulit, simulque idolorum simulacra confringi indulsit, superest ut hoc facinus contigerit post annum 399, quo datum hoc cum aliis istiusmodi edictum, vel talis facultas concessa, idque, ut observat, paschali solemnitate recurrente.

Eodem etiam Carthagini constituto, Aspare VI consule (si recta codicum censeri possit lectio), contigit signum, ut ait, monstruosum diabolicumque, quod, inquit (De Promiss. et Praedict. dimid. tempor cap. 6), quis illius patriae civis ignorat? Hoc deinde fusius narrat, de juvencula quadam Araba natione, quae in poenam aspectus impudici a daemone arrepta, nihil cibi vel poculi per septuaginta ferme dies trajicere valens, in monasterio puellarum a sacerdote collocata est, ubi per duas hebdomadas nihil cibi aut potus sumens cum mansisset, die tandem quinto decimo: Ascendente nobiscum (ait ille) sacerdote, ut matutinum sacrificium illic offerretur, puellam praepositus ad altare perduxit, etc. Quibus verbis insignis facti testem oculatum se praedicat, qui in Africae metropoli tunc temporis degeret, et aliqua forte apud clerum illum dignitate vel officio aliquo cohonestatus esset; quod innuere videntur illa narrationis verba: Ascendente nobiscum sacerdote, etc. Ibi ergo degebat Aspare VI consule, hoc est ad annum 434, quo contra Gensericum invasorem acriter armis decertabatur. Prosper vero hoc eodem anno adversus Massilienses pertinacius in sancti Augustini doctrinam tumultuantes calamum resumens, Cassiani illorum antesignani scripta nervosa responsione percellere tandem coactus fuerat.

Refert (Ibidem) quoque se novisse, cum Carthaginem advenit, quemdam sub specie monachi, qui quaedam signa curationum se operari jactabat circa aegros, quos oleo, nescio cujus mortui osse infuso, liniebat: qui tamen cum fraudem suam proditam cognovit, statim ex illa urbe aufugit.

Si autem scriptor iste anno circiter 400 in adolescentia constitutus Carthaginem incoluit, et ibi sedem adhuc fixam retinebat anno 434, difficile eum alium quam Carthaginiensem, vel saltem Africanum dixeris; multoque minus in tanto temporis intervallo eumdem, non mediocris nominis virum, Augustino tum in hac metropoli, tum ex provinciae synodorum occasione in his regionibus saepius diversanti, de facie notum fuisse negaveris. At Prosper noster et Aquitanus fuisse omnium hucusque consensione perhibetur, et Hipponensi antistiti de facie ignotus suomet testimonio proditur. Nam ad eumdem scribens, sic habet: Ignotus quidem tibi facie, sed jam aliquatenus, si reminiscaris, animo ac sermone compertus, etc. (Supra col. 67). Hinc patet eum qui hos libros de Promissionibus et Praedictionibus Dei elucubravit, esse omnino diversum a sancto Prospero Aquitano. Ne dicamus Gennadium in Catalogo Scriptorum Ecclesiasticorum, aliosve qui post ipsum ecclesiasticos scriptores recensuerunt, nusquam eos tractatus Prospero tribuisse.

His omnibus testimoniis adde etiam non dubiam in stylo dicendique charactere diversitatem inter auctorem istorum librorum et Prosperum Aquitanum; de qua quivis aequus rerum aestimator facile judicabit. Auctoris quippe oratio humilis, jejuna et simplex; Prosperi loquendi genus abundans, dives, viribus et nervis valens, locuplesque sententiis. Frustra vero quis dixerit exaratum hoc opus a Prospero juniore, cum sit hominis aetate provecti, ut ipse auctor de se testatur, et ex multis locis constat. Scribebat autem regnante Valentiniano III; at, ut videtur, defuncta jam Placidia: et sic post annum 450 et ante 455. In multis Augustinum sequitur, et identidem ipsum citat. Denique Lovanienses doctores, qui sancti Prosperi opera typis mandari curarunt, fatentur hoc opus stylo et eruditioni sancti Prosperi sibi videri imparem, textumque in multis locis depravatum et mutilum. Cui nos vitio, in quantum licuit, ope manuscripti Remigiano-Remensis annorum 800, et veterum editionum mederi conati sumus.

Id autem nunc cum aliqua cura expendere non pigebit, unde tandem factum sit ut hic Prospero fetus ascriptus, et inter ejus opera fuerit recensitus. Nam, 1o etsi ex styli similitudine non potuerit error prodire, cum tanta sit inter utrumque auctorem diversitas styli, ne quid etiam dicatur de loquendi formulis plane disparibus: non sic tamen lapsus occasio nasci nequivit ex affectuum studiorumque satis magna inter utrosque affinitate. Nam praeterquam quod hic scriptor in Augustini lectione satis se versatum prodit, cujus adeoque verba et auctoritatem assumit in hoc opusculo, non secus ac Prosper in suis, id etiam ingenue fatendum est, Africanum istum in aliis multis Prosperi genium quasi sibi proposuisse sequendum et imitandum. Patet id primo ex prima operis linea, ubi toties laudatam a Prospero Pauli I Corinth. III, 7, sententiam, Neque qui plantat est aliquid, neque qui rigat, etc., adducit et ipse praefationis initio; tumque de agricultura coelestis et regalis patrimonii, quam excoluerunt apostoli, loquitur ad mentem omnino Prosperi, quem in istis frequentem fuisse facile animadvertitur. Sed et alia suppetunt hujus imitationis argumenta: nam 2o tum in praefatione totius operis, tum in sequenti prologo, distributionis praescriptae methodus Prosperianum genium aliquatenus spirat, quod vel ex hac loquendi formula satis elucescit: Sub gratia manifesta, quae occultis semper interfuit: ubi occultum manifesto opponitur, ad eum modum quo saepe saepius in Prospero hae voces sibi invicem correspondentes leguntur. Et paulo post sententia Augustiniana citatur ab illo, quam Prosper antea deflorasse, et suis ex Augustino excerptis inseruisse reperitur. 3o In multis operae titulis quaedam assumuntur argumenta pertractanda, quae Prosper occupaverat, immo et interdum illius verba depromuntur. Namque Prosperiana penitus est haec phrasis parte I, praed. 3, ubi diaboli sententiam eos manere dicit qui ejus faciunt voluntatem. Quae frequenter in Prosperi nostri responsis adversus calumniatores Gallos usurpatur. Sed et alii consequenter tituli.

Ex his igitur aliisque similibus, quae facile in his libris reperientur, pronum est credere sciolos quosdam, hac argumentorum consonantia delusos, viri Augustinianae doctrinae studiosi, sed anonymi, fetum non contemnendum, [Col. 0733] Aquitano ejusdem fideli discipulo et acerrimo vindici tribuere primum coepisse, unde et in illius operum collectionem titulus ille, cum aliis similiter adulterinis tractatuum inscriptionibus irrepsit. Id certe proclivius est credere, quam alium Prosperum, eumque sanctitatis fama decoratum admittere, cujus nulla superest memoria, nullus in horum temporum monumentis apex reperiri perhibetur.




[Col. 0733]
INCERTI AUCTORIS LIBER DE PROMISSIONIBUS ET PRAEDICTIONIBUS DEI A NONNULLIS S. PROSPERO ATTRIBUTUS. (C,S)*



Praefatio.
[Col. 0733]

[Col. 0733A] Paulus apostolus dicit: Neque qui plantat est aliquid, neque qui rigat; sed qui incrementum dat, Deus (I Cor. III, 7). In hac igitur agricultura coelestis et regalis patrimonii, quam excoluerunt apostoli, patriarchae et prophetae, inter caeteros Dominicos canes, ipse catellus dum limites circumeo, ex divinis Scripturis, duce gratia, centum quinquaginta tria capitula venando confeci: in quibus sunt promissiones Dei centum et tres; praedicta quinquaginta, distributa hoc modo. Populus ante legem promissiones quas credendo vidit, et videndo credidit, habuit XIX. Quas credidit, et populo post se [a 1Kb] videndas reliquit, VI. Praedicta quae vidit, XII. Quae credidit, III. Populus sub lege promissiones quas credendo vidit et [Col. 0734A] credidit, XVIII. Quam creditam post se videndam reliquit, unam. Praedicta quae vidit, XIX. Quae credidit, II. Populus sub gratia promissiones [b 1Kb] habebat XL. Quas ante nos vidit, XXXII. Nos quas vidimus, et videmus impleri, VII. Et unam, finis mundi, quam omnes credimus. Dimidium temporis, praedicta quae in fide sunt, XII. Quae vidimus, II. Promissiones quae in fide et in fine venturae sunt, VI. Tredecim [c 1Kb] etiam gloriae sanctorum in fide sunt, quia soli sancti ea percipient [d 1Kb] facta. Promissiones impletae, LXXXIV. Implendae XIX. Praedicta impleta, XXXV. Implenda XV. Quis igitur durus [e 1Kb] adeo et [f 1Kb] ferrei ferreus sensus est, qui dubitet impleri pauca, cum tot jam cernat impleta?



PARS PRIMA. TEMPUS ANTE LEGEM.



PROLOGUS.
[Col. 0733B]

1. Omnis fidei ratio spe dilectioneque concluditur. Etenim diligendo quisque promissum quod credit, [a 1Kb] fidem commodat, donec potiatur omni quod sperat. Convictionem rerum quae non videntur, esse fidem Paulus apostolus definiit (Heb. XI, 1): cujus dispensatione Creator omnium Deus, omnia ex nihilo formare dignatus est (ut Scriptura sancta [b 1Kb] loquitur) ex materia invisa (Genes. I, 2; Sap. XI, 18), summa mediis, et media imis libratione perpendens. Nam quaedam invisibilia visibilibus praeferens, rationalia irrationabilibus, et sensata insensibilibus, et viventia vitae expertibus, in mensura, numero et pondere cuncta disposuit (Ibid., 21). Quibus pro modo subsistentibus rebus, rationale animal hominem terrenis praeferens creaturis, et soli ad imaginem et similitudinem suae divinitatis condito [c 1Kb] tribuit liberam voluntatem. Huic et legem dedit semper vivendi, si mandata servaret; [d 1Kb] moriendi, si sui Creatoris praecepta [Col. 0733C] contemneret (Genes. I, 26). Verum serpentina fraude [e 1Kb] diabolus, superbia qua ipse cum sociis ceciderat, homine decepto (Genes. III, 1), dum se cum tota stirpe humani generis Adam per inobedientiam praecipitaret in mortem (Rom. V, 12), Creatori praejudicium, [Col. 0734B] bene condita natura, inferre non potuit. Mortem licet causa praevaricationis invenerit, vitae tamen essentiam, in quantum est, nec in morte dimisit. Immortalis quippe anima creata, in hoc stadio mundi labe [f 1Kb] vitiata, corporis subversa eluvie, flagitiorum gravata ponderibus, nisi sanguine redempta fuerit Salvatoris, ablutaque spiritali unda, contagio inflicti vulneris carens, decorem collatae gratiae [g 1Kb] inviolata fide servaverit, eam in aeternam poenam cum carne victuram Evangelica fides annuntiat (Matth. XXV, Joan. V, 29). Quae bonis aeternam vitam, malis aeternam poenam, ea auctoritate firmavit, qua omnia quae a principio mundi praedixit implevit.

2. Verum ne longum prooemium hujus libri humanus sterilisque sensus extendat, quem in tres partes et dimidiam distributum, juvante illo cujus munere loquimur, divina testimonia collecta undique, conjunctaque supplebunt; ex omnibus divinis Scripturis, quae praedicta, quaeve sint promissiones Dei, ut occurrerint, per capitula decerpenda suscepimus; signantes [Col. 0734C] trifaria tempora ab exordio mundi usque in finem, in diversis populis consistere, ante legem, sub lege, sub gratia manifesta, quae occultis signis semper interfuit. Quorum tripartita divisio haec est. A prima conditione primi hominis usque ad Moysen, [Col. 0735A] ante legem est. A Moyse, cui lex data est in monte Sina (Exod. XX, 1 seq.), usque in adventum Salvatoris Domini nostri Jesu Christi, sub lege est. Manifestato autem eo in carne, crucifixo, resurgente, atque ascendente in coelum, usque nunc et in finem mundi, cum illo ipso brevi spatio [a 1Kb] Antichristi, tempus agitur gratiae. Quibus tribus temporibus moderatione sui Creator justissimus Deus ita jura promissaque sua ordinavit, ut non omnia fidei tantum credenda committeret, sed pleraque intuenda oculis commendaret: e quibus illa quae futura sperabantur his quae videbantur crederentur implenda. Singulis igitur praedictis temporibus singulas partes hujus libri, ut promisimus, [b 1Kb] consignabimus: quae promissa sunt, quaeve Christo et Ecclesiae figurate exhibita; quae credita relicta sint, intuenda futuris, capitula per ordinem posita demonstrabunt (Sent. Prosp. 214).



CAPUT I. [c 1Kb] Ex libro Geneseos creaturae, est in Adam et in Evam, Christum et Ecclesiam.
[Col. 0735B]

3. In principio [d 1Kb] fecit Deus coelum et terram, mare, omniaque eorum; in coelo fulgentia, gradientia in terris, in aere volantia, natantia in aquis (Genes. I). Quibus perfectis, dixit Deus: Faciamus hominem ad imaginem et similitudinem nostram (Ibid., 26). [e 1Kb] Eoque formato ex limo terrae, insufflavit in faciem ejus spiritum vitae, et factus est homo in animam viventem (Genes. II, 1). Et dixit Deus: Non est bonum solum hominem esse: Faciamus ei adjutorium [f 1Kb] simile illi, consiliarium (Ibid., 18). Et paulo post: Immisit Deus soporem in Adam, et obdormivit. Et sumpsit unam de costis ejus (Ibid. 21), et formavit eam in mulierem: et adduxit eam ad Adam, [g 1Kb] ut videret quid eam vocaret (Ibid. 22). Dixitque Adam: Hoc nunc os ex ossibus meis, et caro de carne mea; haec vocabitur, [h 1Kb] Virago, quoniam de viro suo sumpta est (Ibid. 23). Propter hoc, inquit, relinquet homo patrem et matrem, et adhaerebit uxori suae, et erunt duo in carne una [Col. 0735C] (Ibid., 24). Hoc [i 1Kb] itaque factum esse, ut rem gereret et figuram, apostolus Paulus testis est. Exponens quippe hunc locum in epistola ad Ephesios, ait: Sacramentum hoc magnum est; ego autem dico in Christo et in Ecclesia (Ephes. V, 32). Sacramentum igitur magnum quod promissum speravit Adam, sibi conjunctam vidit, quam credidit conjugem, nobis per fidem [j 1Kb] vivorum signavit futuram Ecclesiam, matrem appellavit omnium vivorum (Genes. III, 20); ea scilicet causa qua, ex latere Adae dormientis formata Eva, ex latere Christi in cruce pendentis formandam, ut factum est, praevidit Ecclesiam, quae vere est mater omnium vivorum. Haec est enim illa mulier quae custoditur per tempus et tempora, [k 1Kb] et dimidium temporis a conspectu serpentis, ut in Apocalypsi (Cap. XII, v. 14) de Ecclesia dicitur.



CAPUT II. [l 1Kb] In mandato contempto duas sequi mortes.

[Col. 0735D] 4. Praedixit Deus Adae et mulieri ejus mortem secuturam, [Col. 0736A] si vetita tetigissent, dicens: Ex omni ligno paradisi edetis, de ligno autem dignoscentiae boni et mali non edetis ex eo. Qua die autem ederitis, morte moriemini (Genes. II, 16). Praeceptum autem, fallente diabolo, contemnentes, vetitum tetigerunt (Genes. III, 6). Quod peccatum dum vir excusat per mulierem, mulier per serpentem, mortem praedictam non tantum sibi, quantum suis etiam posteris propinarunt (Rom. V, 14). Hanc enim expendit omne simul genus humanum, aliam significans perpetuam mortem, cujus expers erit omnis qui mandata Christi servaverit (Joan. VIII, 51); eum vero qui monita salutaria Domini nostri Jesu Christi [m 1Kb] temnenda duxerit, sine ulla dubitatione suscipiet. Beatus enim et sanctus, ait Joannes apostolus, qui habet partem in hac prima resurrectione, [n 1Kb] in quo secunda mors non habet potestatem (Apoc. XX, 6). Et Dominus: Qui audit, [o 1Kb] inquit, verba mea, et credit ei qui me misit, habet vitam aeternam; et in judicium non veniet, sed transiliet a morte ad vitam (Joan. V, 24).



CAPUT III. Diaboli sententiam eos manere qui ejus fecerint voluntates. In Genesi credita et visa.
[Col. 0736B]

5. Sequitur in serpentem diabolum prolata praedictaque sententia, in qua metuendum quiddam reperitur, quod ei inter caetera dictum est: Terram manducabis omnibus diebus vitae tuae (Genes. III, 14). Terrenis enim cupiditatibus inhiantes animae, terrae similes comparantur, easque impias propheta David in primo psalmo designat, dicens: Erunt tamquam pulvis, quem projicit ventus a facie terrae (Psal. I, 4). Et Jeremias propheta: Recedentes a te, ait, in terra scribentur (Jerem. XVII, 13). Job etiam dicit: Terra tradita est in manus impii (Job. IX, 24). Item David: Memento, Domine, quoniam terra sumus (Psal. CII, 14). Se vero exui a terra, quam peccati merito serpens comedendam accepit, in alio psalmo dicit: [Col. 0736C] Salva me de luto, ut non inhaeream (Ps. LXVIII, 15). Item alibi: Haesit in terra venter noster; exsurge, Domine, auxiliare nobis, et redime nos propter nomen tuum (Ps. XLIII, 25). Item alibi: Ne tradas me, Domine, a desiderio meo peccatori (Ps. CXXXIX, 9). Propter quod, quotidie monendos nos per sacerdotes censuit divina clementia, cor sursum erigere, nosque profitemur habere ad Dominum; si tamen sponsio nostra firma sit, ut quod verbis proferimus, [p 1Kb] jugi gratia factis etiam compleamus.



CAPUT IV. In maledicto mulieris sequi originale peccatum. Praedictum peccatum originale. In Genesi credita et visa.

6. Mulieri autem dixit Deus: Multiplicans multiplicabo [q 1Kb] gemitus et dolores tuos; in tristitia paries filios (Genes. III, 16). Sic nasci transgressorum filios David propheta confirmat: In iniquitatibus, inquit, [Col. 0736D] conceptus sum, [r 1Kb] et in peccatis in utero me aluit [Col. 0737A] mater mea (Psal. L, 7). Salomon quoque paria testatur: Grave, ait, jugum super filios Adam, a die exitus de ventre matris eorum, usque in diem sepulturae in matrem omnium (Eccli. XL, 1). Item ipse: Et ego natus accepi, dicit, communem aerem, et in similiter factam decidi terram, primam vocem similem omnibus emisi plorans, in involumentis nutritus sum et curis magis. Nemo enim ex regibus aliud habuit nativitatis initium. Unus est enim omnibus introitus ad vitam, et similis exitus (Sap. VII, 3 seqq.). Et paulo post: Semen enim erat maledictum ab initio (Ibid. XII, 11). Et Isaias: Semen nequam, ait, filii scelesti, dereliquistis Dominum (Isai. I, 4). Job etiam dicit: Nullus est immunis a sorde, nec infans cujus est unius diei vita super terram (Job XIV, 4 sec. LXX). Item ipse: Nemo potest facere mundum de immundo conceptum semine, nisi tu, qui solus mundus es (Ibidem, sec. Vulg.). Pro cujus expiatione maledicti seminis, immunditia parientis mulieris et infantis (Levit. XII), sacrificia sunt legalia instituta, usque ad Christum [Col. 0737B] regnantem: qui sui corporis oblato sacrificio, salvos facit pusillos cum magnis. Ipse enim salvum faciet populum suum, dictum est, a peccatis eorum (Matth. I, 21). Haec tamen quae praedicta sunt, ita cernuntur impleta, ut usque in finem mundi supplenda doceantur.



CAPUT V. In Adam omnibus posteris labor, sudor et dolor. Praedicta propagataque sententia. In Genesi credita et visa.

7. Adae autem dixit Deus: Quoniam audisti vocem mulieris tuae, [a 1Kb] plusquam me, et tetigisti de arbore de qua sola praeceperam tibi ne manducares ex ea, et manducasti: maledicta terra in operibus tuis, spinas et tribulos pariet tibi; in tristitia et gemitu edes pabulum agri tui, in sudore vultus tui manducabis panem tuum, donec revertaris in terram, de qua sumptus es: quoniam terra es et in terram ibis (Genes. III, 17 et [Col. 0737C] seq.). Hanc praedictam poenam peccati, quam radix humani generis Adam pro sententia excepit, ac suis posteris tamquam ramis [b 1Kb] transfudit, per unum hominem, dicit Apostolus, peccatum intrasse in mundum, et ita in omnes homines pertransisse, in quo omnes peccaverunt (Rom. V, 12). Humus enim, quae creatoris imperio [c 1Kb] fertilis, salubresque ex se herbas, sine ulla cultura homini ante produxit, post aerumnis sentibusque referta est; ut in sudore ac labore ex ea omnem hominem edere panem oporteat, donec recurrat in mortem. Non tantum praedicta audire ista meruimus, quam etiam probata expendere. Unde et David dicit: Exibit homo ad opus suum, et ad operationem suam usque ad vesperam (Psal. CIII, 23). Et iterum: Labores manuum tuarum manducabis (Psal. CXXVII, 2). Apostolus quoque dicit: Qui non vult operari, nec manducet (II Thess. III, 10). Et Dominus usque in undecimam horam operarios mittit ad vineam (Matth. XX, 9).



CAPUT VI. In Cain et Abel, duorum populorum, Christianorum et Judaeorum. Praedictio figurata, duorum populorum scilicet. In Genesi credita et visa.
[Col. 0737D]

8. Ex primis igitur hominibus mortalibus jam effectis, duo filii procreati sunt, ambo mortales: Cain major, minor Abel; pastor ovium unus, alius agricola. Hi dum terram incolunt laboribus jam obnoxiam judicio [Col. 0738A] divinae sententiae, seque a propriis paternisque delictis expiare contendunt, ex primitiis frugum suarum sacrificia obtulerunt. Minoris Abel ex ovibus oblatum, acceptabile suscipitur sacrificium, repudiatur Cain (Genes. IV, 7), non recte divisa terrae particula. Invidia hinc nascitur: praesciaque divinitas futurorum, indicit patientiam furenti, diciturque ad Cain: Peccasti, quiesce, ad te conversio ejus, et tu dominaberis ejus: id est, ut peccato suo ipse dominaretur, nec fieret servus peccati, si praecipienti humilis obediret. Verum Cain contumax, suique impatiens, insiliit super Abel in campum, et occidit eum. Proh nefas! haeccine sunt, Cain, germanitatis foedera? haeccine principia bonae naturae? haeccine bonae indolis spes est, ut ante te norit pater homicidam quam filium! Sed his ausibus, facinus suum Cain multis [d 1Kb] etiam vinculis connodavit. Effectus contemptor divini mandati, superbiae caput, auctor invidiae, princeps illatae mortis, et primus in hominibus parricida.

[Col. 0738B] 9. Hic initia bellandi instituit, ut reus innoxium sanguinem [e 1Kb] diffundat, livoris plenus gloriam [f 1Kb] impetit alienam. Nam praeclara hinc fulsere martyria, dum justi occiduntur ab impiis. Sed ut omne nobis quod actum est, proficere demonstraret divina providentia, fratrem a fratre requirit, [g 1Kb] quem jam occisum noverat; negantem, terra [h 1Kb] teste, convicit: Vox, inquit, sanguinis fratris tui clamat ad me de terra (Gen. IV, 10). Cain figurasse Judaicum populum terrenis desideriis inhiantem, Abel Christum pastorem ovium, ab eo populo occisum, nullus jam ambigit Christianus, cujus sacrum sanguinem omnis nunc terra accipiens, [i 1Kb] clamat: Amen (quod est, Verum), ut neganti Judaeo quod occiderit Christum, recte dicatur a Deo: Vox sanguinis fratris tui clamat ad me de terra (Gen. IV, 25). Pro Abel, quem occidit Cain, natus est Seth, ex quo per ordinem successionis venit Enoch, qui Deo dum placeret, translatus est ne gustaret mortem (Ibid. 18, 22 et 24), Eliae sociandus [Col. 0738C] (IV Reg. II, 11), ut duo testes idonei secundo Christi adventui praeparentur (Apoc. XI, 3), [j 1Kb] in confutationem Antichristi, et in gloriam judicantis Filii Dei; de quibus suo loco testimonia proferemus.



CAPUT VII. In diluvium arcae, quae significavit Ecclesiam. Praedictio: in Genesi credita et visa. Praedictum diluvium.

10. Dum filii Dei a proposito [k 1Kb] desciscerent sanctitatis, Deus Noe justum sic admonuit: Finis, inquit, universae carnis venit coram me: repleta est enim terra iniquitate eorum, et ego disperdam eos cum terra. Fac tibi arcam de lignis quadratis, tricameratam facies arcam, et bituminabis intrinsecus et extrinsecus; et sic facies eam. Trecentorum cubitorum erit longitudo arcae, quinquaginta cubitorum latitudo, et triginta cubitorum altitudo ipsius. Fenestram facies in arca, et in [Col. 0738D] cubito consummabis eum. Ostium autem arcae pones ex latere. Ecce adducam diluvium aquae super terram, et interficiam omnem carnem, in qua est spiritus vitae, sub coelo (Gen. VI, 13 et seq.). Dum igitur fides commodat ac praeparat mentem, creditque futurum quod sperat implendum, mysticae jussioni et fabricae obediens Noe, arcam, qua se cum mundis immundisque animalibus, ut praeceptum fuerat, conderet, fabricavit: geometrica quippe mensura, quae, ut fertur, sexies tantum quam [l 1Kb] nostra se extendit.

[Col. 0739A] 11. De his [a 1Kb] autem ascriptis numeris, quantum divinitus adjutus fuero, colligens pauca, architecti illius nostri Pauli apostoli sententiam introducam (I Cor. III, 10): qui illius arcae figuratam fabricam, omnemque ejus spiritalem constructionem ad Ecclesiam sanctam referens, instar in ea crucis expressit. Ait enim in epistola ad Ephesios: Flecto genua mea ad Patrem Domini nostri Jesu Christi, ut det vobis, secundum divitias gratiae suae, virtutem, habitare Christum per fidem in cordibus vestris, in charitate radicati atque fundati, ut valeatis comprehendere cum omnibus sanctis, quae sit altitudo, latitudo, longitudo et profundum; scire etiam supereminentem scientiae charitatem Christi (Ephes. III, 14 et seqq.). Quinque sententias [b 1Kb] in quinque articulis dixit, ut pote is qui dixerat: Volo quinque [c 1Kb] verba mente mea in Ecclesia loqui (I Cor. XIV, 19). Quinque ergo istae sententiae ad praedictae arcae mensuras pertinere hac ratione monstrantur. Quinarius enim numerus ex pari et impari constitutus, habet duo, et tria: tria a trinitate, duo a [Col. 0739B] duobus praeceptis, quae conjuncta quinarium formant. Huic additur unus, propter unitatem individuae Trinitatis, et efficitur senarius perfectus, omni ex parte sibimet respondens, in primam, tertiam ac dimidiam. De quo numero multi jam dixere majores. Hi igitur quinarius et senarius conjuncti numeri, ac multiplicati in invicem, extenduntur ad praedictae arcae mensuras quinarias. Propter quod quinta die, excepto homine, universa quae creata sunt [d 1Kb] fecerit Deus; atque in quinque libris Moysi universa legis mandata conscripta sunt; et quod perficiendae legis causa, quinta feria ad patibulum traditus fuerit ipse Salvator et Dominus. Senarius vero numerus hoc continet, quod sexta die formatus est homo; et sexta aetate saeculi ad redemptionem mundi hominem susceperit Verbum Dei; et sexta feria suspensus in cruce, nostrum omne pretium ex suo latere, tamquam per ostium arcae, pretiosum sanguinem fuderit; ex quo columba (Gen. VIII, 8) Ecclesia tanto sanguine [Col. 0739C] dotata processit. [e 1Kb] Propter quod et corvus haereticus exiens, humani cadaveris cupiditate naufragus, ad arcam Ecclesiam redire noluit. De quo intus posita munda animantia clamant: Ex nobis exiit, sed non erat ex nobis: nam si ex nobis esset, mansisset utique nobiscum (I Joan. II, 19). Hi igitur duo, ut dixi, numeri, quinarius et senarius, dum multiplicantur in invicem, supplent tricenarium. Quinquies enim seni, et sexies quini ductus numerus tricenarium [f 1Kb] format. Et ipsi sunt triginta cubiti, qui in altitudine arcae praecepti sunt construi, ad sublimem partem pertinentes spei; in qua caput eminus confixum est Crucifixi. Omnis enim spes in capite. Propter quod et ipsum caput nostrum triginta annorum dignatus est crucifigi. Rursum quinarius numerus in decalogo multiplicatus, propter decem praecepta legis. Decies enim quini, et quinquies deni numerus ductus, quinquaginta efficiunt. Et hi in latitudine arcae ponuntur, qui ad charitatis spatia in cruce signantur, in qua manus infixae sunt Crucifixi. [Col. 0739D] Decem enim praecepta digito Dei [g 1Kb] dicuntur esse conscripta, nosque ipsi manus nostras levare in sancta jubemur (Psal. CXXXIII, 2). Item quinarius et senarius numeri in quinquagenario multiplicati, arcae longitudinem supplent. Quinquagies enim seni, [Col. 0740A] et sexagies quini trecentos efficiunt, qui nostrae arcae [h 1Kb] longitudini patientiae ascribuntur, in qua corpus extensum est Crucifixi: cui dicitur, Christus pro vobis passus est, relinquens vobis exemplum, ut sequamini vestigia ejus (I Petr. II, 21). Quoniam vetus homo noster simul cum illo affixus est cruci (Rom. VI, 6); patientesque esse jubemur usque in [i 1Kb] adventum Domini (Jac. V, 7). Profundum vero crucis diluvii magnitudinem significat, qua et illa et nostra arca portatur. Quoniam sunt judicia Dei (ut scriptum est) sicut abyssus multa (Ps. XXXV, 7).

12. Quod vero dictum est: Tricameratam facies eam (Gen. VI, 14): hanc fabricam praedictus architectus noster Paulus expressit: Manet, inquit, fides, spes, charitas, tria haec (I Cor. XIII, 13). Nam cum in prima et secunda habitatione, bestiae, pecora, serpentes, avesque in fide et spe manserint; in tertia Noe cum suis in charitate manens (quia major horum omnium charitas (Ibid.), diluvium formidare non potuit. Qui enim manet in charitate, in Deo manet, [Col. 0740B] et Deus in illo [j 1Kb] permanet; quia Deus charitas est (I Joan. IV, 16). Fenestram vero arcae melius [k 1Kb] accipimus respectum in salutem animarum, quae sunt bitumine intrinsecus et extrinsecus sociatae et colligatae invicem in unitate Spiritus [l 1Kb] sancti, et in vinculo pacis (Ephes. IV, 3). In cubito dictum est consummari arcam; sic enim decuit [m 1Kb] significare Ecclesiae unitatem. Quoniam finis legis Christus ad justitiam omni credenti (Rom. X, 4). Unde et ille dives in Evangelio, diluvium [n 1Kb] hujus vitae formidans, ait ipsi Domino rerum: Magister bone, quid faciens vitam aeternam consequar (Luc. XVIII, 18)? Et Dominus, praedictae arcae illi mensuras ostendens: Praecepta, inquit, nosti (Ibid. 20)? Cumque ei plurima dixisset ex numero, ille [o 1Kb] velut quadratus arcae cupiens sociari: Omnia haec [p 1Kb] mandata, inquit, feci; quid adhuc mihi superest (Ibid., XXI)? Et Dominus perfectionem arcae nostrae designans in uno cubito consistere: Si vis, inquit, perfectus esse, [Col. 0740C] vade, vende omnia quae habes, da pauperibus, et veni sequere me (Matth. XIX, 21). Quod cum ille facere nequivisset, quia omni ex parte quadratus non fuit, ad cubitum perfectionis [q 1Kb] arcae non meruit pertingere. Abiit enim, ut dictum est, contristatus (Ibid., 22).

13. Quod vero quadraginta diebus et quadraginta noctibus diluvium factum est super terram (Gen. VII, 17), non tantum praeteriti in hoc numero, quantum etiam praesentis temporis animarum diluvium ostendit; quae in scopulis saeculi, atque in gurgite flagitiorum, diversarumque [r 1Kb] voluptatum naufragis fluctibus submerguntur. [s 1Kb] Propter quae evadenda quadraginta diebus Moyses (Exod. IV, 18), quadraginta diebus Elias (III Reg. XIX, 8), quadraginta diebus et ipse Salvator (Matt. IV, 2) jejunia consecrasse, hac tripartita ratione monstrantur: tamquam praedictis tribus temporibus necessaria, ante legem, sub lege, sub gratia. Finis igitur diluvii, sexcentesimo primo anno Noe terminatus (Gen. VIII, [Col. 0740D] 13), finem mundi significat post sex, ut dictum, aetates saeculi, et breve Antichristi spatium. Tot enim aetatibus etiam hominis longaevi vita protenditur, donec ab infantia recurrat in senium. Nunc vero Ecclesia, aut [forte ut] arca, velut munda et [Col. 0741A] immunda animalia, bonos malosque portare cognoscitur, usque in praedictum finem: de quo Dominus et Salvator noster in Evangelio testatus est, dicens: Sic futurum adventum suum quemadmodum fuit in diebus Noe, subito manducantibus ac bibentibus, ementibus et vendentibus (Matt. XXIV, 37). Credidit igitur Noe quae praedicta vidit in arca. Credidit quae [a 1Kb] futura erat nobis praesentanda Ecclesia: nobiscum sperat quae erit ultimo judicio declaranda.



CAPUT VIII. In tribus filiis Noe, gentes, quas Christus Dominus sparsas invenit, collegit. Praedictae gentes: [b 1Kb] ex tribus filiis Noe. In Genesi creditum et visum.

14. Ex tribus igitur filiis Noe, Sem, Cham, Japhet, totidemque nuribus ejus, mortalium fecunditas dum accrevisset, radix peccati superbia, mundo pereunte diluvio, ipsa perire non potuit. Turris [Col. 0741B] superba a superbis exstruitur, cujus caput coelum hactenus occuparet (Gen. XI, 4). Hujus coepta a vero artifice Deo per confusionem linguarum in irritum deducuntur: sic enim scriptum est: Ecce labium unum est omni terrae, et hoc coeperunt facere, [c 1Kb] et nunc non deficient ab eis omnia quaecumque aggressi sunt facere (Ibid., 6). Et dixit Deus, Venite descendamus, et confundamus ibi linguas eorum (Ibid., 7). Deus trinitas loquitur. Descendere vero Deum, est humanos actus inspicere, vel eorum sensibus propinquare. Quae, [d 1Kb] ut praedicta sunt, mox impleta sunt. Confusae quippe linguae non tantum disposita supplere nequiverunt, quantum etiam dispersae per orbem gentes quasque suo [e 1Kb] distinxere eloquio (Ibid., 9). Attamen Creatoris et judicis impleta censura, per humilem Christi gratiam, charitas uno sub dogmate congregavit, quae superba impietas [f 1Kb] male disperserat. Omnis ergo nunc in unum lingua confiteatur, quod Dominus Jesus Christus, qui est [Col. 0741C] turris fortitudinis, in gloria est Dei Patris (Philip. II, 11). Quem inebriatum, ut Noe ex vinea (Gen. IX, 21), nudatumque in passione, Cham filius irridens, in Canaam filio maledictum excipiens, gentibus propinavit. Quod abstulit Jesus Dominus, qui pro nobis factus est maledictum (Galat. III, 13).



CAPUT IX. In Heber gens Hebraea, quem primatum Christiano populo tradidit. Praedicta gens Hebraea, a quo exorta sit, primatum habens in omnibus linguis. [g 1Kb] In Genesi creditum et visum.

15. Inter caeteros quos linguarum confusio per gentes divisit, [h 1Kb] unus Heber dictus est (Gen. XI, 14), in quo, ut fertur, Hebraea prima lingua resedit, unde etiam Hebraea gens nomen accepit. Primam vero Hebraeam esse linguam, mysticus ille titulus a Pilato conscriptus ostendit. Erat enim [i 1Kb] is tribus linguis insignitus. Hebraea, Graeca et Latina (Joan. [Col. 0741D] XIX, 20): quae linguae primatum fere in omnibus retinentes linguis, eidem Creatori [j 1Kb] in titulo consignatae [Col. 0742A] sunt, eo ordine divino quo praedicta ante quam fierent, propheta David testatus est, dicens. Tituli inscriptionem ne corrumpas (Psal. LVIII, 1). Regem enim Judaeorum crucifixum ille scripserat judex (Joan. XIX, 19). Hunc sua lingua [k 1Kb] Hebraei dum legerent, quae primo in loco posita erat, postulantes mutandum, [l 1Kb] divinitus actus Pilatus, Quod scripsi, inquit, scripsi (Ibid., 22): ut et tituli inviolata, sicut promissum est, maneret integritas, et lingua Hebraea sub testimonio in principalem locum, quem post amisit, merito signaretur. Ex isto igitur Heber currit progenies usque ad Abraham (Gen. XI, 17 et seqq.), a quo, ut quidam dicunt, Abraei [f. Abrahaei], sicut ab Heber Hebraei appellati sunt. Primitivum vero esse hunc populum, licet ipse Dominus attestetur, dicens, Primitivus meus Israel (Exod. IV, 22); in Deuteronomio libro plenius ostenditur. Cum dispartiretur Altissimus (dictum est) nationes, statuit terminos gentium secundum numerum angelorum Dei. Et facta est portio ejus Jacob, [Col. 0742B] series haereditatis ejus Israel (Deut. XXXII, 8, sec. LXX). Sed hic Jacob, qui appellatus est Israel, ex quo tramite veniat per ordinem recurramus, ut Abrahae, cujus hic nepos est, promissa suppleantur.



CAPUT X. In Abrahae vocatione, terra viventium Christiano populo futura. Promissio facta et figurata. [m 1Kb] In Genesi credita et visa.

16. Ex semine igitur Sem filii Noe, natus est Heber, cujus fuit filius Phaleg (Gen. X, 25), sub quo divisae sunt linguae. Phaleg genuit Reu (Gen. XI, 18 et seqq.): Reu genuit Seruch; Seruch genuit Nachor; Nachor genuit Thare; Thare genuit Abram, qui postea dictus est [n 1Kb] Abraham; cujus nepos fuit Jacob. Hunc [o 1Kb] Abraham apud Chaldaeos genitum Scriptura testatur (Gen. XI, 28). Ex qua [Col. 0742C] gente vocatus, dum primus [p 1Kb] crederet, pater fidei (Rom. IV. 11), gratia vocantis, meruit appellari. Chaldaei astronomiae dediti, dum callide positiones siderum perscrutantur, multum errantes circa cultum religionemque divinam, Creatorem [q 1Kb] omnium verum minime perquirentes, evanuerunt, ut Paulus dicit, in cogitationibus suis, et obscuratum est insipiens cor eorum (Rom. I, 21). E quibus Abraham non [r 1Kb] callidae creaturae, sed calore divini cultus accensus, ab stultis et insipientibus Domini munere segregatus est. Exi, inquit ei Deus, de terra tua et de cognatione tua, et veni in terram quamcumque tibi ostendero (Gen. XII, 3). Ad praeceptum vocantis, prima sede cognationeque relicta, per fidem credit quae non vidit, donec videre mereatur omne quod credit. Exiens igitur de terra Chaldaeorum, habitavit Charrae (Act. VII, 4), in qua omnibus [s 1Kb] repletus est divitiis. Terrae quoque ipsius, in spe sui seminis futuram suscepit haereditatem. Cum etiam ex anu [t 1Kb] et sterili conjuge, vergens quoque ipse in senium, [Col. 0742D] [u 1Kb] per promissionem exspectat haeredem, hic nobis pater fidei ostendit, nec incolatus nostri longos [Col. 0743A] exitus formidandos, et in Christo Domino semper sperandum: cujus per gratiam [a 1Kb] terra viventium, sempiterna potiemur haereditate: de qua David propheta dicit: Credo videre bona Domini in terra viventium (Ps. XXVI, 13).



CAPUT XI. In Abrahae semine multiplicari, ut stellas, populum Christianum. Promissio multiplicandi seminis Abrahae. In Genesi credita et visa.

17. Factus est sermo Domini ad Abraham per visum dicens: Noli timere, Abraham, ego te protego; merces tua multa erit valde (Gen. XV, 1 et seqq.). Dixitque Abraham: Domine, quid dabis mihi? ego enim sum absque liberis, et filius praepositus [b 1Kb] domui meae, hic Damascus Eliezer. Dixitque Abraham: Quia non dedisti mihi semen, vernaculus meus mihi haeres erit. Statimque sermo Domini ad eum: Non erit hic haeres [Col. 0743B] tuus; sed qui egredietur de utero tuo, ipsum habebis haeredem. Eduxitque eum foras, et ait illi: Suspice in coelum, et numera stellas, si poteris numerare eas. Et dixit: Sic erit semen tuum. Credidit autem Abraham Deo, et deputatum est ei ad justitiam. Haec Paulus [c 1Kb] firmat apostolus, dicens: Igitur fides, ait, ex auditu; auditus autem per verbum Christi (Rom. X. 17). Et Isaias ait: Nisi credideritis, non intelligetis (Isai. VII, 9, sec. LXX). Fundamentum omnis rei futurae fides est: cujus culmen aedificii terras coelumque obtinuit in Christo Jesu, qui est ex semine Abrahae.



CAPUT XII. In sacerdotio Abrahae, regale Ecclesiae sacerdotium. Promissio qua Abraham, poscente Deo sacrificium, sacerdos ostenditur. [d 1Kb] In Genesi credita et visa.

18. Secundo oraculo dixit Dominus ad Abraham: Ego sum qui eduxi te de terra Chaldaeorum, ut darem [Col. 0743C] tibi terram istam, et possideres eam. At ille ait: Domine, unde scire possum quod possessurus sum eam. Et Dominus: Sume, inquit, vaccam triennem, et capram trimam, et arietem trimum, turturem quoque et columbam. [e 1Kb] Qui tollens universa haec, divisit ea per medium, et utrasque partes contra invicem posuit: aves autem non divisit. Descenderuntque volucres super cadavera divisa, et abegit eas Abraham. Cumque sol occumberet, sopor irruit super Abraham, et horror magnus et tenebrosus invasit eum. Dictumque est ad eum: Sciens praenosce, quod peregrinum erit semen tuum in terra non sua, et subjicient eos servituti, et affligent annis quadringentis. Gentem autem cui servierint, judicabo ego, dicit Dominus. Post haec egredientur cum magna substantia. Tu autem ibis ad patres tuos nutritus in senecta bona. Quarta autem generatione revertentur huc: necdum enim impletae sunt iniquitates Amorrhaeorum (Gen. XV, 6 et seqq.). In hac promissione, et in hoc sacrificio tripartito (quod in praesenti ita actum est, ut tamen alia futura [Col. 0743D] signaret), tria tempora quae superius dicta sunt, in tribus his animalibus, spiritalis lector, agnosce: vaccam trimam, ante legem lascivientem plebem sine jugo legis: capram trimam, sub lege quam immolare debet plebs legem transgrediens, pro peccato: arietem trimum, sub gratia perfectum sacrificium, quod figurate pro filio idem offerens Abraham, arietem nostrum Christum triennem, tribus temporibus praedicatum, pro peccato populi ara [Col. 0744A] crucis excepit (Vide Aug. lib. XVI de Civit. Dei, cap. 24). Quoniam pro iniquitate populi, ait Isaias, ductus est ad mortem, et livore ejus omnes sanati sumus (Isa. LIII, 5 et 8).

19. Quod vero haec animalia contra invicem divisa posita sunt, divisiones et schismata, quae sese invicem impugnarent, futura apostolus Paulus ostendit, dicens: Oportet et haereses esse, ut probati manifesti fiant in vobis (I Cor. XI, 19). Nam et ante legem, ut haereticorum, Cain repudiatum est sacrificium (Genes. IV, 5): et in lege, Chore, Dathan et Abiron (Num. XVI, 32), dum haeresum schismatumque auctores, vivos terra voravit. Et sub gratia, multarum haeresum dogmata, et aves circa divisa cadavera mortuorum residentes, abiguntur a Paulo, cum dicit: Divisus est Christus? [f 1Kb] Numquid Paulus pro vobis crucifixus est? aut in nomine Pauli baptizati estis (I Cor. I, 13)? Praeceptum est autem Abrahae in illo sacrificio, ut turturem castum et simplicem columbam non divideret. Quoniam spiritales [Col. 0744B] filii casti, et simplices virgines, dum in charitate sacrificium illibatae fidei offerunt, dividi omnino non possunt. Peregrinum vero esse in hac vita semen [g 1Kb] eorum, qui Domino suo canunt, testatur David dicens: Inquilinus sum et peregrinus, sicut omnes patres mei (Ps. XXXVIII, 13). [h 1Kb] Et vexati in Aegypto annis quadringentis, dum gemunt et dicunt: Heu me, quia peregrinatio mea elongata est (Ps. CXIX, 5), satis in promptu est. Quarta vero generatione ad libertatem reverti ex hac Aegyptia servitute; nostra a peccato eruta libertas ostenditur, quae tribus saepe dictis expletis temporibus, [i 1Kb] in quartam, quam regenerationem Dominus appellat (Matth. XIX, 28), declarata per resurrectionem veram, omnis nostra libertas exsurgat: impletis [j 1Kb] peccatis Amorrhaeorum, eorum scilicet qui non credunt Dei Evangelio. Quoniam qui non credit, ut Dominus dicit, jam judicatus est (Joan. III, 18).



CAPUT XIII. In nominis perfectione, qua in fide, pater gentium est Abraham. Promissio figurata. In Genesi credita et visa.
[Col. 0744C]

20. Tertio oraculo promissio divina, etiam in ejus nomine firmatur. [k 1Kb] Abram ante vocatus, Abraham eum creator Dominus nuncupat, cujus nominis proprietas designatur: Patrem, inquit, multarum gentium posui te (Gen. XVII, 5); ut haec promissio, non ad solam progeniem carnis Abrahae, ex qua populus Judaicus veniebat, crederetur pertinere. De qua gloriati in Evangelio [l 1Kb] dixerunt: Nos patrem habemus Abraham (Matth. III, 9; et Luc. III, 8); responsumque est ab eo qui et vocabulum tale dederat et fidem: Nolite, inquit, in hoc gloriari; potens est enim Deus de lapidibus istis suscitare filios Abrahae (Rom. IV, 18); ut esset Abraham in Christo pater multarum gentium per fidem: cum unius tantum gentis fuerit per generationem.



CAPUT XIV. In Circumcisione, qua corde circumciditur Christianus. Praedictio figurata.
[Col. 0744D]

21. Huic Abrahae jam vocato per fidem, pactum quoddam circumcisionis indicitur (Gen. XVII, 10 et seq.), in signo veteris testamenti quod ipse, suique posteri servare praecipiuntur: omnemque animam perituram de populo quae circumcisionem minime [Col. 0745A] celebrasset (Ibid., 14). Quaeritur fortasse cur [a 1Kb] placuerit Deo circumcidi omne dumtaxat masculinum eorum qui se ad obediendum Deo voverant. Grandi autem sacramento res haec acta est, quae media et praeterita tempora respiceret, ac futura. Nam primae praevaricationis causa, [b 1Kb] ea parte corporis serpentis veneno homo percussus, ardore libidinis aestuans puduit ex his quae pudenda creata non erant; eaque [c 1Kb] operienda verecundia statuit quae fuerant inverecunde nudata. Idcirco creator et judex Deus, in ea parte corporis signum circumcisionis indixit, temperans morbum male conceptae libidinis ex copula [d 1Kb] debita: ut per continentiae bonum atque integritatis decus id repararet quod fuerat vitiatum. Circumcisio quippe cordis, quae in novo fulget Testamento, in illo signo figurata est: quia sunt spadones, qui se ipsos castraverunt propter regnum Dei (Matth. XIX, 14). Et filios Israel, incircumcisos corde, Deus increpat et objurgat (Jer. IX, 26).



CAPUT XV. In Isaac nato, qui risus dicitur, quid ostendat in Christo. Promissio figurata. [e 1Kb] In Genesi credita et visa.
[Col. 0745B]

22. Rursum eidem Abrahae ad ilicem Mambrae in tribus viris divina majestas apparuit, proxime de filio suscipiendo ferens promissionem, ac supra dicta confirmans; a quo etiam Sara uxor ejus inquiritur (Gen. XVIII, 1 et seq.). Dixit enim Deus Abraham: Ubi est Sara uxor tua? Qui dixit: In tabernaculo est. Dixitque illi Dominus: Revertar ad te hoc tempore opportune, et habebit Sara filium. Audiens vero haec Sara, cum esset in ostio tabernaculi post eum, risit intra seipsam dicens: Nondum factum mihi est usque in hoc tempus, et dominus meus senior est. Ait Dominus ad Abraham: Quare risit Sara intra seipsam dicens: Ergo ego vere pariam quae senui? numquid nihil potest verbum Dei? Rursumque confirmat: Revertar igitur ad te opportune, et habebit Sara filium (Ibid., 9 et seq.). [Col. 0745C] Timendo negat Sara risisse, quod riserit convincitur veritate (Ibid., 15). Quae concipiens et pariens, appellatum est nomen ejus Isaac, quod interpretatur risus (Gen. XXI, 2). Ob quam rem et ipsa Sara, cum jam parvulum portaret in manibus: Risum, inquit, mihi fecit [f 1Kb] Deus. Omnis enim qui audierit senem et sterilem peperisse, congratulabitur mihi in risu (Ibid., 6). [g 1Kb] Proles risus excipitur, [h 1Kb] in qua benedictionem promissam omnium gentium suscepit Abraham. Gentes enim quae Christo [i 1Kb] per illum senem in carne venienti nunc credunt, [j 1Kb] in risum a Judaeis suum Salvatorem confitentur, eumque glorificantes, agnoscunt illius contumeliosam passionem suam esse veram libertatem.



CAPUT XVI. In Sodoma et Gomorrha futuri judicii diem. Praedictio facta et figurata. In Genesi credita et visa.

23. Impiarum civitatum subversionem praedictam Sodomorum et Gomorrhaeorum, eidem fideli famulo [Col. 0745D] Abrahae Dominus demonstravit dicens: Clamor Sodomorum et Gomorrhaeorum multiplicatus est, et peccata eorum valde [k 1Kb] nimia. Descendens, inquit, videbo [Col. 0746A] si clamorem, qui venit ad me, [l 1Kb] consummaverint; sin autem, ut sciam (Gen. XVIII, 20 et seq.). Descendit, ut hic dictum est, Deus: quia famulo gratissimo non celavit suum justum judicium, ac per quamdam pactionem, quam supplex humilisque intercessor acceperat, Deum cognoscens jure praedictas velle perdere civitates, ut irascentem mitigaret, hoc modo: Ne perdas, inquit, [m 1Kb] pariter justum cum impio. Et erit justus quomodo et injustus? Si fuerint quinquaginta justi in civitate, perdes illos? Non remittes [n 1Kb] omnem locum causa illorum quinquaginta justorum (Ibid., 23 et 24)? [o 1Kb] Cumque promisisset Deus non se perditurum, si quinquaginta justos in illis reperisset locis; ex eo loquendi sumpsit audaciam, pias precantis adhibens voces, limum pulveremque sese confitens, Dei sententiam, [p 1Kb] a quinquaginta uno ad decem, mira serenitate suspendit (Ibid., 26, 27 et seq.). Quorum exiguum numerum minime reperiisse dicitur. Eruensque Loth cum uxore et duabus filiabus [Col. 0746B] ejus, de populis et civitatibus quas coelesti igne consumpturus erat, eos quos liberavit admonuit non stare in tota regione illa, neve retro respicerent. Quae uxor Loth praecepta contemnens retroque respiciens, statua salis effecta (Gen. XIX, 17 et seq.), suo exemplo fatuos condivit, in proposito sancto quo tendunt proficientes, noxia curiositate retro non debere respicere (Luc. XVII, 32); nec posse evadere tales statuta supplicia, haec femina demonstravit, quae quod evaserat, perdidit. Tales Dominus in Evangelio increpat dicens: Remissius erit terrae Sodomorum in die judicii, quam vobis (Matth. X, 15; et XI, 24). Quos vero Christi gratia liberat, admonet per Apostolum: Exite de medio eorum, et separamini, dicit Dominus (II Cor. VI, 17). Item ipse: Quae retro oblitus, in ea quae ante sunt extentus (Philipp. III, 13). Nemo enim in retro attendens, et ponens manum suam super aratrum, aptus est regno Dei (Luc. IX, 62). Cum Dominus diceret: Mementote, ait, uxoris Loth (Luc. XVII, 32). Securi igitur diem judicii exspectant, [q 1Kb] quibus in [Col. 0746C] cruce Domini gloriantibus, mundus eis crucifixus est, et ipsi mundo (Gal. VI, 14). Terruit enim Dominus corda fidelium, dicens: Ut factum est in diebus Loth, ita futurum adventum Filii hominis (Luc. XVII, 28); ne gravatos in crapulis et ebrietatibus eos subitaneus inveniat dies (Luc. XXI, 34). De quo dicit Apostolus: Quia dies Domini, [r 1Kb] sicut fur in nocte, ita veniet (I Thess. V, 2).



CAPUT XVII. In Isaac immolando, Christi passio. [s 1Kb] Praedictio figurata. In Genesi credita et visa.

24. Tentavit Deus Abraham dicens: Abraham, Abraham. Et dixit: Ecce ego. Et Dominus: Accipe filium tuum unigenitum, quem diligis, Isaac, et vade in terram excelsam, et offer ibi eum holocaustum super unum montium, quem tibi dixero (Gen. XXII, 1, 2). Eum sibi jubet offerri holocaustum in quo semen Abrahae ut stellas coeli multiplicari, et in eo gentes benedici, tot [Col. 0746D] jam oraculis [t 1Kb] divinitus ipse promiserat. Non tamen cunctatur pater in filio implere quae jussa sunt, sciens. ut Paulus dicit, quod etiam ex mortuis posset eum [Col. 0747A] Dominus excitare (Heb. XI, 19). [a 1Kb] Sed ejus qui tentatur in filio, non tantum collatae fidei virtus demonstratur, quantum etiam nobis imitanda proponitur: [b 1Kb] et ut praecepti novi ex Evangelio maneret auctoritas: Qui amat patrem aut matrem super me, non est me dignus, aut qui amat filium aut filiam plus quam me, non est me dignus (Matth. X, 37; Luc. XIV, 26). Nam cum eum necdum proli sciret idoneum, Deo tamen [c 1Kb] jubenti ea intentione paruit Abraham, qua sciebat Deum nec immemorem promissionum suarum, et mysticum quoddam futurae passionis Dominicae geri sacramentum: illum scilicet respiciens diem nostrae redemptionis, de quo Dominus in Evangelio increpans Judaeos dicit: Abraham pater vester [d 1Kb] concupivit videre diem meum; et vidit, et gavisus est (Joan. VIII, 56), diem scilicet passionis Filii Dei in suo filio figuratum vidit Abraham; quod unico filio non pepercit; quod velut ad aram crucis triduo cum insonti victima convolavit; quod patiens, ac sine voce, [e 1Kb] similis agno coram tondente se, filius patri, [Col. 0747B] ut percuteret, pia colla praebuit; quod se ligno quod portaverat ipse, suspendi Isaac non reluctatus est; quod aries cornibus in vepre detentus, spinis coronatum Christum ostendens, pro Isaac immolandus apparuit; quod ideo Isaac immolatus non est, quia resurrectio Filio Dei servata est. Haec omnia credens Abraham videre meruit per figuram quae nos per gratiam impleta esse cognoscimus.



CAPUT XVIII. In juratione Dei qua semen ejus in Christo supra numerum extenditur. Promissio figurata Abrahae. [f 1Kb] In Genesi credita et visa.

25. Per [g 1Kb] memetipsum juravi, dicit Dominus, [h 1Kb] propter quod non pepercisti filio tuo dilectissimo propter me; benedicam tibi, et multiplicabo semen tuum sicut stellas coeli, et velut arenam quae est in littore maris. Et possidebit semen tuum civitates inimicorum suorum, [Col. 0747C] et benedicentur in semine tuo omnes gentes terrae, quia obedisti voci meae (Gen. XXII, 16 seq.). Multiplicatum quidem semen Abrahae, atque ad grandem numerum pervenisse, liber Numerorum ostendit: non tamen scimus esse innumerum. Promissio vero Dei ut stellas coeli, et ut arenam maris, quae numerari nequeunt, continet: quam in Christo per fidem gentium, quarum pater est Abraham, benedictionem esse suppletam, et ipse rerum ordo demonstrat; simul et oracula prophetarum, quae filios Abrahae, non tantum ex semine carnis, sed fide vocari ad infinitum numerum, per David, caeterosque testantur. Benedicentur, inquit, in eo omnes tribus terrae. Omnes gentes beatum dicent eum (Ps. LXXI, 17). Item: Adorabunt eum omnes reges terrae, omnes gentes servient illi (Ibid., 11). Et Isaias: Erit radix Jesse, et qui exsurget [i 1Kb] regnare in gentibus, in eo gentes sperabunt (Isa., XI, 10; Rom. XV, 12). Apostolus quoque Paulus, fractos ramos, Judaeos dicit per incredulitatem, atque [j 1Kb] in fide radicis Abrahae gentes, ut oleastro, fuisse insertas (Ibid., [Col. 0747D] 19 et 20). Item ipse: Gentes autem super misericordiam [Col. 0748A] glorificare Deum (Rom. XV, 9): misericordia qua ablato, ut promisit, corde lapideo, daret eis cor carneum (Ezech. XI, 19; et XXXVI, 26). Lapides enim appellat, lapideos deos colentes, cum dicit: [k 1Kb] Dico vobis, si hi tacuerint, lapides clamabunt (Luc. XIX, 48). Mirum in modum qui erant lapides, per gratiam facti filii clamant: Pater noster, qui es in coelis (Matth. VI, 9): et qui erant filii, effecti lapides, dicunt: Fac nobis deos qui nos praecedant (Exod. XXXII, 1); quia derelinquentes Deum vivum, servierunt Baal et idolis gentium. Gentes e contrario, spretis idolis, secutae sunt Deum vivum. Quae nos videmus impleri. [l 1Kb] Illa scilicet [m 1Kb] quae promissa sunt in semine suo futuro per Christum, quae et credidit Abraham.



CAPUT XIX. Ex femore Abrahae Christum hominem suscepturum. Praedictam carnem Christi ex femore Abrahae venturam, sequens mystica actio ostendit. In Genesi credita et visa.

[Col. 0748B] 26. Vocat [n 1Kb] Abraham praepositum domus suae, et ait illi: Pone manum tuam [o 1Kb] sub femore meo et jura per Deum coeli, quia non accipies uxorem filio meo, ex filiabus terrae hujus, cum quibus ego habito; sed ex tribu mea accipies illi uxorem (Gen. XXIV, 2, 3). In femore Abrahae Deum coeli fuisse, hic ordo ostendit, quod Abraham genuit Isaac; Isaac Jacob; Jacob, duodecim patriarchas; in quibus Judas, ex cujus tribu David: de quo per seriem generationum, virgo Maria quae peperit Christum, qui est Deus coeli, quia per ipsum facta sunt omnia (Joan. I, 3).



CAPUT XX. In geminis Rebeccae populos duos, Christianos et Judaeos. Promissio facta et figurata. In Genesi credita et visa.

27. Cum [p 1Kb] idem Isaac Rebeccam propinquam sibi accepisset uxorem, eam sentiens sterilem, pro gignenda prole, Deum, qui multiplicem promiserat, [Col. 0748C] deprecatus est: statimque ut [q 1Kb] poposcit, accepit (Genes. XXV, 21). Cum autem concepisset Rebecca; gemini gestiebant in utero ejus. At illa [r 1Kb] aegre ferens: Si sic mihi futurum erat, ait, ut quid mihi hoc (Ibid., 22)? Abiit autem Isaac cum ea interrogare Dominum, atque hujusmodi responsum accepit: Duo, inquit, populi in utero tuo sunt, et duae plebes de ventre tuo [s 1Kb] prodibunt; et populus populum superabit, et major serviet minori (Ibid., 23). Suscepit duos promissos filios Isaac, duosque populos fide tantum futuros agnoscens, quos illa mystica actio nobis revelatos exhibuit. Esau quippe, dum prior pilosus prodiret ex utero, minoris Jacob manus emissa post eum, plantam ejus apprehendit (Ibid., 25): quod factum mirum magnumque visum praebuit. Idem igitur Jacob [t 1Kb] minor lenis, in ipsa jam pueritia per cocturam rubram lenticulae majorem fratrem supplantans, abstulit ejus primatus (Ibid., 30 et seq.); nec vacuum esse potuit tanti mysterii sacramentum. Lenis ille minor Jacob, lenem mitemque [u 1Kb] signabat populum [Col. 0748D] Christianum, ea lenitate praeditum, qua innocuum [Col. 0749A] gentilis furor crediderat [a 1Kb] absumendum. Hic igitur lenis populus per cocturam [b 1Kb] rubram, passionem scilicet Christi sanguine rubratam, edaci et saevienti Judaico populo, cujus figuram gestabat Esau, qui etiam Edom dictus est, petenti voluntarie obtulit; ac primatus quos habuit ille, vendidit, iste suscepit. Judaeus quod nascendo habuit, per concupiscentiam perdidit; Christianus per gratiam, [c 1Kb] quod in natura non habuit, acquisivit.



CAPUT XXI. In eosdem, quae gesserint per figuram. Promissio facta et figurata. In Genesi credita et visa.

28. Ea vero quae in duobus istis geminis acta sunt, quam mira, quam grandia, quam juxta promissiones Dei [d 1Kb] sacramentis omnia plena sint, breviter, ut justum fuerit, explicare contendam. Caecatus Isaac pater eorum exterioribus oculis (Gen. XXVII, 1 et seq.), lumine vero interiore fulgente, promittit Esau [Col. 0749B] primitivo filio benedictionem, si desideratas escas ex sua venatione filius praepararet patri. Pergit ille implere quae jussa sunt (Ibid. 5 et seq.). Mater, quae audierat benedictionem majori promissam, divinitus acta, ut minori Jacob proveniat, prophetica arte composita mysticam [e 1Kb] artem parat. Vestem accepit primogeniti sui, quae erat apud illam in domo; hac juniorem induit, ac super brachia ejus, et nudam cervicem pelles haedorum imposuit: [f 1Kb] aptavitque eum qui erat, ut posset intueri quod non erat; tamquam jam nobis illum figuratum ostenderet Christum, qui accepit non carnem peccati, sed similitudinem carnis peccati (Rom. VIII, 3). Legem quoque veteris Testamenti, tamquam vestem primogeniti excipiens, non eam se solvere Dominus venisse dixerit, sed implere (Matth. V, 17). Sic compositus minor filius ille Jacob, qui fratri jam primatus abstulerat, usurpat insuper [g 1Kb] et benedictionem, offerens patri paratas a matre escas, et dicit: Pater. At ille: Quis es tu, fili? Ego sum, inquit, primogenitus tuus [Col. 0749C] Esau. Feci sicut locutus es mihi (Genes. XXVII, 18). Cumque pater vocem filii minoris agnosceret, palpandum aestimans, [h 1Kb] habitu membra majoris invenit. Turbatusque in filiis, factus est, ut ait quidam (Virgil.), gratus error parentibus. [i 1Kb] Acceptis igitur epulis quas paraverat mater, filius offerebat: pater quas libenter accepit, hujusmodi benedictionem minori filio dedit. Ecce, inquit, odor filii mei, sicut odor agri pleni quem benedixit Dominus. Det tibi, inquit, Deus a rore coeli et a fertilitate terrae multitudinem frumenti, vini, et olei: et serviant tibi gentes, et adorabunt te principes, et eris dominus fratris tui, [j 1Kb] et adorabunt te filii patris tui: et qui te benedixerit, erit benedictus; et qui te maledixerit, erit maledictus (Genes, XXVII, 27 seq.). Haec omnia Christo Domino conveniunt, post ejus odorem benedictae concurrunt omnes gentes.

29. Venit, peractis illis, et filius primogenitus Esau ex minoris gratia jam reprobus. Offert et ipse escas patri, et dicit: Exsurgat pater meus, et manducet [Col. 0749D] de venatione filii sui, ut benedicat me anima tua. Ad haec pavefactus pater: Et quis est, inquit, qui [Col. 0750A] venatus est mihi, et intulit priusquam tu introires; et benedixi illum, et benedictus est (Ibid. 31 seqq.). Benedictus posterior populus Christianus, jam patri [k 1Kb] dicit: Dedisti laetitiam in corde meo: [l 1Kb] a fructu frumenti vini et olei sui multiplicati sunt (Ps. IV, 7 8). Majori autem populo Judaeo pater dicit: Non accipiam de domo tua vitulos, neque de gregibus tuis hircos. Sacrificium enim laudis glorificabit me (Ps. XLIX, 9 et 23). Venit enim frater tuus cum dolo, et accepit benedictionem tuam (Genes. XXVII, 35). Quia igitur Jacob Deus dilexit, Esau autem odio habuit (Malach. I, 3; Rom. IX, 13), propterea suppleto tempore, sacrificiis Judaeorum explosis, sacrificium mundum, ut praedictum est (Malach. I, 11), offerri nomini ejus omnis nunc populus Christianus agnoscit, qui per gratiam Judaeo et primatum et benedictionem abstulit. [m 1Kb] De isto enim dictum est: Eris dominus fratris tui (Genes. XXVII, 29). Caeterum [n 1Kb] in illis geminis non provenit. Minor enim et munera majori obtulit, et famulum [o 1Kb] se esse professus, eum humilis adoravit [Col. 0750B] (Genes. XXXIII, 3); ut res quae tunc signata est per litteram, nobis nunc [p 1Kb] manifestaretur in gratia.



CAPUT XXII. In Esau, ex cujus semine Job, et Christus in gentibus per fidem. Promissio in Genesi credita et visa. Promissa praemia virtuti et patientiae.

30. Ex semine Esau Idumaea gens (Genes. XXXVI, 1), in qua inter caeteros duces, Job ille fortissimus athleta Dei enituit (Job I, 12), in exemplum omnis patientiae productus, ut agonistico certamine principem totius militiae diabolum superaret fultus auxilio Dei. Vir namque cum esset justus, ac sine querela Deo, eumque in confusione diaboli qualis esset, Deus ostendere dignaretur: Animadvertisti, inquit Deus diabolo, [q 1Kb] ad puerum meum Job? non enim est similis illi [r 1Kb] quisquam in terris. Et diabolus: Numquid Job, ait, gratis colit Deum? Nonne tu benedixisti domum [Col. 0750C] ejus, et pecora ejus multiplicasti? Sed mitte manum tuam, et tange [s 1Kb] omnia quae habet, et scies an in facie benedicat tibi. Ecce, inquit Deus, [t 1Kb] omnia quae habet in tuas manus do, sed ipsum cave ne tangas (Ibid. 8, et seq.). Fit grande certamen. Perfidus apostaticusque angelus fidelem Dei famulum insectatur, atque, ut illi est plena a seipso procreata malitia, vastat, fugat, disperditque omnia innocentis [u 1Kb] bona, et cum omni haereditate, omnem simul [v 1Kb] consumpsit haeredem. Tot tamen jaculis emissis, illaesus manet Job; cujus, ut militis Dei, uno ictu percutitur diabolus. Nudus exii, inquit (Ibid. 21), de utero matris meae, nudus revertar in terram. Dominus dedit, et Dominus abstulit: sicut Domino placuit, ita factum est. Sit nomen Domini benedictum. Hoc superatus certamine, aliud majus inimicus indicit. Mitte, inquit Deo, manum tuam, et tange carnes illius, et ossa, et scies an [x 1Kb] in facie benedicat tibi (Job II. 5). Mitte manum tuam, nihil est aliud quam, Da potestatem. Hanc enim nec in porcis habuit diabolus (Matth. VIII, 32), [Col. 0750D] nisi ille dedisset, qui sub hac auctoritate et Job ei tradidit, ut praecepti non excederet modum. Ecce, [Col. 0751A] inquit Deus, trado tibi illum; tantum animam illius custodi (Job II, 6). Quem percussum gravi vulnere, putrefacta totius corporis compagine, omnibus artubus solutis, sanie profluente, ebullientibus vermibus, dum in corrupto corpore integer animus consisteret, sentiretque diabolus intrinsecus fortem, quem forinsecus debilem aestimabat, mulierem viro suo, illo articulo quam sibi necessariam dimiserat, armat, atque per uxorem fortissimum virum suo pulsat ex latere.

31. Cum et mulier venenata jacula, quae ab inimico sumpserat, infunderet, ait inter caetera: Dic aliquod verbum [a 1Kb] in Dominum, et morere (Ibid. 9). Statimque ille ruinam primi hominis recordatus, Evam novam, atque in illa illum inimicum qui praeliabatur expugnans, ait: Tamquam una ex insipientibus mulieribus locuta es. Si bona accepimus de manu Domini, mala quare non toleramus (Ibid. 10)? His divinis jaculis [b 1Kb] prostratus inimicus, superatusque per gratiam, pio homini perversus angelus cessit, [Col. 0751B] et humilis patientiae pietas omnem molestiam superbiae debellavit. Jam enim [c 1Kb] per justum virum potentem transitura Christi vestigia in gentes signabantur, de quibus David ex persona ejus dicit: In Idumaea extendam calceamentum meum (Ps. CVII, 10). Jacobus quoque apostolus ad exemplum patientiae credentium corda confirmans, ait: Patientiam Job audistis, et finem Domini vidistis, quia misericors Dominus et miserator est (Jacob. V, 11). Dupla enim praemia Job victor accepit. Pugnantibus vero suis, et sua gratia juvante vincentibus, [d 1Kb] centupla hic se daturum Dominus pollicetur (Matth. XIX, 29), et vitam aeternam in futuro saeculo largiturum (Marc. X, 30). Quod in [e 1Kb] Valentiano Valentis fratre videmus impletum: qui dum pro Christo militiam tribunatus sprevit, hujus mundi regnum adeptus est, et verus Christi confessor vitam acquisivit aeternam.



CAPUT XXIII. In Jacob, cui per visum Christus lapis angularis ostensus est. Promissio figurata. In Genesi credita et visa.
[Col. 0751C]

32. Jacob quoque filius Isaac, nepos Abrahae, per quasdam res secum mirabiliter gestas accepit promissionem (Genes. XXVIII, 10 seqq.). Fugiens enim fratris insidias, locum ei mansionis praebuit solis vergentis excursus. [f 1Kb] Illic lapidem capiti suppositum, talia sibi revelata in somnio narrat. Scalam mirae granditatis, cujus caput coelum hactenus occuparet, ostensam; per quam angeli Dei ascendentes et descendentes erant, Dominum quoque incumbere in ipsam, sibique dixisse: Terram in qua dormis, tibi dabo eam, et semini tuo post te (Ibid. 13). Qui evigilans, in sacramento lapidem quem ad caput habuit, eminus erigens, eumque liniens oleo, Christum nobis lapidem angularem consecravit: de quo propheta dicit: Lapidem quem reprobaverunt aedificantes, hic factus est in caput anguli (Ps. CXVII, 22). Et Isaias, Ecce, inquit, pono in Sion lapidem angularem, electum, pretiosum; [Col. 0751D] et qui crediderit in illum, non confundetur (Isa. XXVIII, 16). Hic lapis angularis Christus Nathanaeli venienti ad se, somnium quod Jacob viderat, [Col. 0752A] exposuit: Videbitis, inquit, coelos apertos, et angelos Dei ascendentes et descendentes ad filium hominis (Joan. I, 51). Qui enim descendit, Christus ipse est, et qui ascendit super omnes coelos, ut adimpleret omnia (Ephes. IV, 10). Scalam vero angustam viam ponens, quae ducit ad vitam (Matth. VII, 14).



CAPUT XXIV. In ipsius Jacob claudicatione, non credituros omnes Judaeos. Promissio facta et figurata. In Genesi credita et visa.

33. Ipsi quoque Jacob revertenti de Mesopotamia cum uxoribus, filiis, famulisque suis, angelus in via occurrit; qui cum eo sacratam luctam gerens, [g 1Kb] et angelus ab homine superari se passus est, victorque a victo exegit benedictionem. Non te, inquit, dimittam nisi benedixeris me. Dixitque ei angelus: Quod tibi nomen est? At ille ait, Jacob. Jam, [h 1Kb] inquit, non vocaberis Jacob, sed erit Israel nomen tuum, quia praevaluisti cum Deo, et cum hominibus potens eris. Tetigitque [Col. 0752B] angelus latitudinem femoris ejus, claudusque effectus est Jacob per omnes dies (Genes. XXXII, 26 seqq.). Claudicatio ista, quae ex femore ejus facta est, populum ipsum [i 1Kb] Hebraeum significat claudicantem: quibus [j 1Kb] ait Elias propheta: Quid claudicatis ambobus inguinibus? Si Deus est, ite post illum (III Reg. XVIII, 21). Et David dicit: Filii alieni inveteraverunt, et claudicaverunt a semitis suis (Ps. XVII, 46): [k 1Kb] quod recto itinere ex illo populo, viam Christum sequi non voluit, claudicans per errores variis semitis oberravit; quem Videns Deum (quod Israel appellatur) per gratiam Christianus populus apprehendit (Gen. III, 28).



CAPUT XXV. In filiis Jacob, et in Joseph, qui gessit figuram Christi. Promissio facta et figurata. In Genesi credita et visa.

34. Duodecim filios, quos duodecim patriarchas Scriptura testatur (Gen. XXXV), ex suis feminis suscepit Jacob. Non quod [l 1Kb] liberet sanctos viros plurimas [Col. 0752C] habere mulieres, concupiscentiae scilicet causa, sed quod gratia multiplicandae prolis daret Deus licentiam, [m 1Kb] qui et unam permisit, et postea aliquando prohibuit. Nam cum in lege dixerit: Maledictus homo qui non suscitaverit semen in Israel (Deuter. XXV, 9), per Salomonem autem prophetam huic licentiae terminum dedit. Tempus, ait, mittendi lapides, et tempus colligendi lapides. Tempus amplectendi, et tempus continendi ab amplexu (Eccle. III, 5). [n 1Kb] In his igitur duodecim patriarchis Judas dictus est, ex quo Judaei, Joseph et Benjamin germani, ex patre Jacob et ex matre Rachel; quorum actio [o 1Kb] omnis Christum sonat, et Ecclesiam. Dictum est enim: Jacob diligebat Joseph (Gen. XXXVII, 3). Dicit et Deus de Filio: Hic est Filius meus dilectus, in quo bene complacui (Matth. III, 17). Fecit, inquit, Jacob Joseph tunicam variam (Gen. XXXVII, 3). [p 1Kb] Dicitur et huic nostro Joseph Christo: Adstitit regina a dextris tuis in vestitu deaurato, circumamicta varietate (Ps. XLIV, 10). Somniavit Joseph somnium, narravitque fratribus suis. Putabam [Col. 0752D] nos, ait, ligare gremia in campo. Surrexit gremium meum et erectum est. Conversa autem gremia vestra adoraverunt gremium meum (Gen. XXXVII, 5).

[Col. 0753A] 35. Hoc in Christo futurum, idem [a 1Kb] Jacob ostendit in benedictione quam a patre acceperat Judas, dicente: Adorabunt te filii patris tui (Gen. XLIX, 8). Hi enim dicunt: Venite, adoremus et prosternamur ei (Ps. XCIV, 6), qui jam dicunt: Pater noster, qui es in coelis (Matth. VI, 9). Et ipse in Evangelio: Cum exaltatus fuero a terra, iraham omnia, ait, ad meipsum (Joann. XII, 32). Rursum alia sacramenta videt in somnio, et haec suis fratribus indicavit. Quasi sol, inquit, et luna et undecim stellae adorabant me (Gen. XXXVII, 9). Dicitur et de nostro Joseph Christo Domino per prophetam: Laudate eum, sol et luna, laudate cum omnes stellae et lumen (Ps. CXLVIII, 3); et, Coeli enarrant gloriam Dei (Ps. XVIII, 1); et Habacuc: Elevatus est, inquit, sol, et luna stetit in ordine suo (Habacuc. III, 11, sec. LXX). Luna ex decedentibus ac succedentibus mortalibus constans Ecclesia, posteaquam sol Christus exaltatus est, resurgens ordine integro; haec stetit in fide, fulgentibus stellis ei qui numerat eas. Discipulis enim suis, quorum [Col. 0753B] [b 1Kb] certus est numerus, ait: Luceant opera vestra (Matth. V, 16), sicut luminaria in mundo (Philip. II, 15).



CAPUT XXVI. In eodem, qui ut Christus Dominus missus est ad visitandas oves. [c 1Kb] Praefigurata promissio. In Genesi credita et visa.

36. Mittitur Joseph a patre ad visitandos fratres suos et oves (Genes. XXXVII, 13). Dicit et noster Joseph Christus Dominus, Non sum missus nisi ad oves quae periere domus Israel (Matth. XV, 24). Dictum est: Oderunt Joseph fratres ejus, propter somnia ejus (Gen. XXXVII, 11). Clamat et hic noster Joseph Christus de Judaeis fratribus: Quoniam odio habuerunt me gratis (Ps. XXIV, 19; Joan. XV, 25). [d 1Kb] Viso Joseph, fratres ejus dixere: Ecce somniator ille venit: venite, occidamus illum, et videamus quae erunt somnia ipsius (Gen. XXXVII, 19). Et apud Salomonem de nostro [Col. 0753C] Joseph impios dixisse refertur: Venite, occidamus justum, quoniam insuavis est nobis (Sap. II, 12). Et sequitur: Promittit scientiam Dei se habere, et filium Dei se nominat. Videamus si sermones illius veri sunt, et tentemus [e 1Kb] an succedant quae ventura sunt illi (Ibid. 13 et seq.). Haec quoque in Evangelio ipse confirmat de filio qui ad cultores vineae missus est, quomodo dixerint: Hic est haeres: venite occidamus illum, et nostra erit haereditas (Matth. XXI, 38). Accipientes Joseph fratres ejus, exspoliaverunt [f 1Kb] illum tunicam illam variam, et misere illum in lacum (Gen. XXXVII, 23, 24). Hoc et noster Joseph de sua passione per prophetam dicit: [g 1Kb] Projecere me, inquit, in lacum exteriorem, in tenebris et in umbra mortis (Ps. LXXXVII, 7).

37. Tunicam vero [h 1Kb] exspoliatam desuper contextam Evangelica auctoritas narrat (Matth. XXVII, 35): quam etiam milites dividere noluerunt (Joan. XIX, [Col. 0754A] 24), unitatem Ecclesiae firmantes, a cujus sorte excluduntur haeretici: quoniam sorte provenit ut eam unus, id est, unitas possideret. Accipientes, inquit, haedum de capris fratres Joseph, inquinaverunt tunicam ejus sanguine (Gen. XXXVII, 31), quam patri sub falsa testatione [i 1Kb] proferunt, quod bestia nequam comedisset illum. Tria illa genera sacrificiorum, quae Abraham obtulit mutato ordine, omne suum tempus observat. Pro Isaac, aries; pro Joseph, haedus ex capris: pro filio perdito redeunte ad patrem (Luc. XV, 23), [j 1Kb] ex juvenco vitulus saginatus occiditur. Venite, inquit unus ex fratribus, venumdemus Joseph, et non occidamus illum. Hoc et Judaei de Christo, quem venditum tradiderunt Pilato ad necem, dixerunt: Nobis non licet interficere quemquam (Joan. XVIII, 31). Et vendiderunt Joseph fratres ejus Ismaelitis negotiatoribus euntibus in Aegyptum [k 1Kb] viginti aureis (Gen. XXXVII, 28). Venditum autem nostrum Joseph Christum, Zacharias et Jeremias prophetae testantur. Dederunt, inquit, pretium [l 1Kb] appreciati triginta aureos [Col. 0754B] (Zach. II, 12). Quod etiam Judam a Judaeis accepisse Evangelia narrant (Matth. XXVII, 9; XXVI, 15; Marc. XIV, 11; Luc. XXII, 5): ea ratione, qua distractus Christus a Judaeis transiret ad gentes. Judas enim simul cum pretio et vitam perdidit: Judaei et pretium et Christum quem [m 1Kb] comparaverant, amiserunt: gentes vero lucrum gratiae possidendo possessae sunt.



CAPUT XXVII. In eodem quo castitas patiendo muneratur. Promissio facta et figurata, qua afflictus non deseritur [n 1Kb] Joseph. In Genesi credita et visa.

38. Ismaelitae vendiderunt Joseph in Aegypto cuidam praeposito [o 1Kb] cocorum Pharaonis (Gen. XXXVII, 36). Nec hoc quidem vacat, quod dictum est. Praeposito cocorum. [p 1Kb] Coco enim illa rubra vestis passionis Christi signatur, qua posterior populus Christianus, ut saepe dictum est, primatum auferat populo qui [Col. 0754C] semper vendere, nec novit Christum gratia comparare. Fuit dictum: Dominus est cum Joseph (Gen. XXXIX, 2); et noster dicit: Non sum solus, quia mecum est qui misit me Pater (Joan. VIII, 16). Immisit uxor domini ejus oculos in Joseph; et ait illi: Dormi mecum (Gen. XXXIX, 7). Cumque ille resisteret, gratiam quam apud suum dominum invenerat narrans, [q 1Kb] et sancto timore Dei, quo plenus erat, metuens offendere, aliud opportunum tempus mulier auscultans, attraxit illum a vestimentis, dicens: Veni, dormi mecum (Ibid. 12). At ille relinquens vestimenta sua in manibus ejus, fugit et exiit foras. Cumque ejus dominus, suus maritus, advenisset ( [r 1Kb] notum quid furens femina possit), mentita est iniquitas sibi, falsa pro veris adfirmat, violentiam se dicit perpessam fuisse quam fecerat. O impudica mulier! Ardet amans, [a 1Kb]

[Col. 0755A] Vulnus alit venis, et caeco carpitur igni;
amat, et persequitur; concupiscit, et saevit. Et quia ei ad stuprum non consentit, trucidandum eum statuit, quaeritque perire quem b 1Kb] diligit. Hanc impudicam mulierem Aegyptiam impiae idololatriae merito comparaverim. Immisit enim et haec oculos in Josephum nostrum; vidit speciosum forma prae filiis hominum (Ps. XLIV, 3), eumque ad illicitum consensum a vestimentis suis attraxit.

39. Quae sunt vestimenta nostri Joseph Christi, nisi sancti martyres? de quibus per Isaiam prophetam suo corpori Ecclesiae dicit: Vivo ego, dicit Dominus, quia omnibus illis vestieris (Isai. XLIX, 18); et in Canticis canticorum: Quam rubicunda sunt tibi vestimenta (Cant. V, 10)? Et Jacob benedictione prophetica: Lavabit, inquit, in vino stolam suam, et vestem suam in sanguine uvae (Gen. XLIX, 11). Cum igitur attrabuntur Christiani, ut sacrificantes idolis in anima fornicentur, quid aliud quam in suis vestimentis Christus attrahitur? Teneantur Christiani, dicit impia, [Col. 0755B] impudicaque doctrina; aut consentiant, aut eis carceres, exsilia, gladii, ignes, bestiae caeteraque supplicia praeparentur. In his noster Joseph Christus a vestimentis attrahitur. Cum vero suis dicit, Nolite timere eos qui corpus occidunt (Matth. X, 29); eique respondent, Propter te morte afficimur tota die (Ps. XLIII, 22; Rom. VIII, 36), reliquit vestimenta sua in manibus ejus. Quod vero dictum est, Fugit et exiit foras, relinquens vestimenta sua (Gen. XXXIX, 12), animam liberatam ostendit, quae clamat per David: Anima nostra sicut passer erepta est de laqueo venantium (Ps. CXXIII, 7).



CAPUT XXVIII. In eodem Joseph, [c 1Kb] qua Christi passio figuratur. Promissio in Genesi credita et visa. Promissa Christi Passio per figuras.

40. Traditur Joseph in carcerem (Gen. XXXIX, 20). Noster Joseph Christus, ut Isaias dicit, inter iniquos [Col. 0755C] deputatus est (Isa. LIII, 12). Inter sontes insontem Dei sapientia dum gubernat, quae descendit cum illo, ut scriptum est, in foveam, in vinculis non dereliquit illum (Sap. X, 13). Exclamat hic noster Joseph Christus: Factus sum sicut sine adjutorio, inter mortuos liber (Ps. LXXXVII, 5). Quod vero sequitur, gratiam, qua plenus erat, invenisse apud praepositum carceris, universasque claves, totamque custodiam traditam fuisse manibus Joseph (Gen. XXXIX, 21), illud [d 1Kb] intelligendum fuit, ut cui coelum in sole, stellis, ac luna, et in manipulis terra, inferna quoque carceris subderentur: ut nostro Joseph Christo omne genu flectatur, coelestium, terrestrium, et infernorum (Phil. II, 10). Neque illud a sacramento Dominicae Passionis esse aestimo alienum, quod duo Pharaonis spadones, cum eo in illa passione detrusi sunt (Gen. XL, 3): ut trium crucifixorum quodam modo numerus suppleretur (Ibid., 21, 22). E quibus noster Joseph Christus revelando mysteria, unum puniret per debitum supplicium, alterum per indebitam gratiam liberaret. Hae [Col. 0755D] sacratae actiones tunc in rebus actae sunt figuratis, ut nobis revelanda omnia servarentur.



CAPUT XXIX. In eodem Joseph Christi resurrectio est figurata. Promissio in Genesi credita et visa. [e 1Kb] Promissa resurrectio figurata.

41. Post duos annos dierum, tertie incipiente, de carcere educitur Joseph (Gen. XLI, 1). Et noster Joseph [Col. 0756A] Christus Dominus die tertio a mortuis resurrexit. Praesentatur Pharaoni: mundo resurrectio declaratur. Exponit Joseph Pharaoni somnia, ac futurae famis arcendae gratia, ex abundantia annorum septem, per sapientem virum condi debere frumenta, et impleri horrea salubri consilio instruit. Et noster Joseph Christus Dominus mundo per septenarium numerum currenti in finem tale consilium dedit. Nisi enim, ait, granum tritici cadens in terram mortuum fuerit, ipsum solum manet: si autem mortuum fuerit, [f 1Kb] multum fructum affert (Joan. XII, 24). Quia qui seminant in lacrymis, in gaudio metent (Ps. CXXV, 5). Data est Joseph a Pharaone [g 1Kb] in tota Aegypto potestas. Et noster Joseph Christus Dominus post resurrectionem dicit: Data est mihi omnis potestas in coelo et in terra (Matth. XXVIII, 18). Misit Joseph suos per totam Aegyptum, et collegit frumentum multum quasi arenam maris (Gen. XLI, 47, 48, 49). Et noster Joseph Christus Dominus misit suos per mundum, dicens: Ite, baptizate gentes in nomine Patris, et Filii, et Spiritus [Col. 0756B] sancti (Matth. XXVIII, 19). Et collectus est credentium numerus sine numero, quasi arena maris. Constituit Joseph horrea per universam Aegyptum; et per totum mundum Christus Dominus consecravit ecclesias, de quo Joannes dicit: Frumenta recondit in horreo (Luc. III, 17). Aperuit Joseph horrea tempore famis, et ministrabat populis (Gen. XLI, 56). Hoc et de nostro dictum est: Oculi Domini super justos. Et sequitur: Ut eruat a morte animas eorum, et pascat eos in fame (Ps. XXXIII, 16). Famem vero animae Amos propheta ostendit: Dabo eis, ait Dominus, famem non panis et aquae, sed famem audiendi verbum Dei (Amos VIII, 11). Et in Evangelio ipse Dominus: Quia abundavit iniquitas, refrigescet charitas multorum (Matth. XXIV, 12). In hac fame positis, noster Joseph Christus Dominus ex horreis suis nobis divinam sui corporis [h 1Kb] annonam administrat, quam gustantes videmus quam suavis est Dominus (Ps. XXXIII, 9). Dictum est quod acquisierit Joseph Pharaoni totam [Col. 0756C] Aegyptum (Gen. XLVII, 20). Et de nostro dicitur: Deus erat in Christo mundum reconcilians sibi (II Cor. V, 19).



CAPUT XXX. In eodem, qui, ut Christus Dominus, suos dilexit inimicos. Promissio in Genesi credita et visa. Promissa [i 1Kb] sublimitas eis qui benefecerunt inimicis.

42. Venerunt in Aegyptum fame compulsi fratres Joseph, ab eo quem vendiderant, sub pretio comparare frumenta (Gen. XLII, 3). Venerunt ad nostrum Joseph Christum Dominum, qui eum crucifixerunt, ut ejus refecti cibario, famem qua eorum animae vexabantur auferrent. Adorant illi; adorant isti. Videns Joseph fratres suos, agnovit eos, ipsi vero non cognoverunt illum (Ibid., 8). Hoc et in nostro impletum est, quod sui fratres non cognoverunt illum: Si enim [j 1Kb] eum cognovissent, numquam Dominum gloriae crucifixissent (I Cor. II, 8). Alienatus [Col. 0756D] est Joseph a fratribus suis, eisque per interpretem dixit: Exploratores estis, considerare [k 1Kb] vestigia hujus terrae venistis (Gen. XLII, 2). Hoc et noster Joseph Christus Dominus per interpretem Petrum ait persecutoribus: Vos sanctum et justum negastis, et principem vitae aeternae interemistis (Act. III, 14 et 15). Poenitent fratres Joseph ex his quae gesserunt. Dicitur his: Poenitemini (Ibid., 19). Dicunt illi: In peccato sumus de fratre nostro (Gen. XLII, 21); et Ruben illis: [Col. 0757A] Numquid non dixi vobis, nolite vexare puerum? et non me audistis. Ecce sanguis ejus exquiritur (Ibid., 22). Et Judaei qui Pilato dixerant, Sanguis ejus super nos, et super filios nostros (Matth. XXVII, 25); dicunt apostolis: Quid faciemus, viri fratres, monstrate nobis (Act. II, 37). Ut exploratores non esse crederentur fratres Joseph, duodecim [a 1Kb] se filios unius patris esse testantur, unum non esse, cum ipse esset cui ista narrabant, alium minorem apud patrem esse confirmant. Audiens Joseph germani sui factam mentionem, ejus desiderio inardescens: In hoc, inquit, probabo exploratores vos non esse, si frater vester junior venerit vobiscum. Accipiensque Simeonem ab eis, vinxit coram ipsis, tradiditque in custodiam (Gen. XLII, 15 seqq.). Si nostrum Benjamin juniorem fratrem, quem requirit Joseph noster Christus, advertas, ipse est ille Paulus ex Saulo, ex tribu, ut ipse dicit, Benjamin (Philipp. III, 5; Act. XIII, 21), qui se asserit minimum apostolorum (I Cor. XV, 9). Simeonem ligatum, tribus vinculis negationis [Col. 0757B] quem timor ligavit, et amor solvit, possemus accipere Petrum. Sed melius per ipsum ligari et solvi peccata cognoscimus, cui dictum est: Quaecumque ligaveris super terram, ligata erunt et in coelo; et quae solveris super terram, soluta erunt et in coelo (Matth. XVI, 19).



CAPUT XXXI. In eodem Joseph figuratae gratiae. [b 1Kb] Promissio facta et figurata. In Genesi credita et visa.

43. Jussit Joseph fratrum suorum saccos impleri frumento, et reddi unicuique pretium quod attulerant (Gen. XLII, 25), ut gratia [c 1Kb] nostri Christi non esset ex operibus; alioqui gratia jam non esset gratia (Rom. XI, 6). Secundo fratres Joseph cum Benjamin veniunt, ut promiserant (Gen. XLIII, 2); secundo ex Judaeis [d 1Kb] tria millia veniunt ad Christum (Act. II, 41), subsequente minimo apostolorum Paulo (I Cor. [Col. 0757C] XV, 9). Vidit Joseph Benjamin fratrem suum ex una matre, et lacrymatus est (Gen. XLIII, 29, 30): vidit [e 1Kb] Jesus Paulum saevientem in Ecclesiam matrem, et miseratus est. Idem enim Paulus tamquam abortivo sibi dicit apparuisse Jesum (I Cor. XV, 8). Benjamin autem [f 1Kb] eo exitio natus est, ut matrem praecipitaret in mortem: unde filius doloris dictus est (Gen. XXXV, 18). Dicit et Benjamin Paulus noster: Non sum dignus vocari apostolus, quia persecutus sum Ecclesiam Dei (I Cor. XV, 9). Dixit Joseph [g 1Kb] praeposito domus suae de fratribus suis (Gen. XLIII, 16): Introduc istos in domum, mecum enim manducabunt panem; dicit et noster per prophetam fratribus suis: Venite, edite de meis panibus, et bibite vinum quod miscui vobis (Prov. IX, 5). Munera dedit Joseph fratribus suis: et noster Joseph Christus dedit dona hominibus (Ps. LXVII, 19), cum Sanctum spiritum dedit [h 1Kb] discipulis suis. Benjamin autem minori fratri ampliora Joseph dedit, quam fratribus munera (Gen. XLV, 22). Hoc praedicat [Col. 0757D] et Benjamin Paulus noster; Plus, inquit, omnibus [i 1Kb] illis laboravi; non ego autem, sed gratia Dei mecum (I Cor. XV, 10). Rursum jubet Joseph saccos fratrum suorum impleri frumentis (Gen. XLIV, 1), et reddi pretia. Hoc et fratres nostri Joseph clamant accepisse [Col. 0758A] [j 1Kb] se gratiam pro gratia (Joan. I, 16). Poculum suum Joseph in sacco Benjamin clam jussit immitti; quod requisitum, cum fratres perturbaret suos, inventum est poculum in sacco Benjamin (Gen. XLIV, 2). Calix passionis Christi datus occulte per gratiam in corpore Pauli cognoscitur, quem praedicans, cum omnem synagogam perturbaret in dictis, inventum etiam in suo sacco ipse fatetur, cum dicit: Ego enim stigmata Domini nostri Jesu Christi in corpore meo porto (Gal. VI, 17). Cum autem jam vellet cognosci Joseph a fratribus suis, emisit vocem, dicens: Ego sum Joseph frater vester. Adhuc pater meus vivit (Gen. XLV, 3)? Et noster Joseph Christus, ut se ostenderet fratribus suis, dixit in Psalmis: Annuntiabo nomen tuum fratribus meis (Ps. XXI, 23); quos docuit dicere: Pater noster qui es in coelis (Matth. VI, 9). Dixit Joseph fratribus suis: Nolite [k 1Kb] metuere, non vos huc me misistis, sed Deus (Gen. XLV, 5). Dicit [l 1Kb] et de nostro Joannes apostolus: Ad hoc enim misit Deus Filium suum in mundum, ut vivamus per eum (I Joan. [Col. 0758B] IV, 9). Et ipse in Evangelio: Sic scriptum est, ait, et sic oportebat pati Christum, et introire in gloriam suam (Luc. XXIV, 26).



CAPUT XXXII. Descensionis Jacob in Aegyptum, et Christi Domini in mundum. Promissio facta et figurata. In Genesi credita et visa.

44. Jubetur Jacob visitatus in Luza descendere in Aegyptum; apparuit [m 1Kb] enim illi Deus, dicens: Ne timeas descendere in Aegyptum; in gentem enim magnam constituam te illic, et filius tuus Joseph ponet digitos suos super oculos tuos. Descendit autem Jacob in Aegyptum cum animabus [n 1Kb] septuaginta quinque, occurritque illi Joseph filius suus, quem cum vidisset: Video te, fili, amodo libenter moriar (Gen. XLVI, 1 et seq.). Quiddam subsimile in nostro Joseph reperitur. Cum enim venerabilis ille senex Simeon, pater aetate, [Col. 0758C] non generatione, vidisset Christum, cujus ex causa in hac luce, velut in Aegypto, decrepitus tenebatur: Nunc, inquit, [o 1Kb] dimittis servum tuum, Domine, secundum verbum tuum in pace. Quia viderunt oculi mei salutare tuum (Luc. II, 29). In animarum numero septuaginta quinque descendit. Davidicus etiam psalmus exclamat: Notus in Judaea Deus, in Israel magnum nomen ejus (Psal. LXXV, 1). Quia igitur Israel. Videns Deum interpretatur, [p 1Kb] omnis illuminatus gratia, Judaeus et Graecus, necesse est ut ex hac Aegyptia servitute liberetur, tametsi duro jugo diaboli deprimitur Pharaonis. Crevit, dicit liber Exodi, plebs, et multiplicata est in Aegypto (Exod. I, 7). Hoc fit per fidem seminis Abrahae, ut in Christo multiplicetur, sicut promissum est, tamquam arena maris (Gen. XXII, 17): licet Pharao diabolus saeviens poenas exquirat, quibus interficiat innocentes, necandos in fluvio, [q 1Kb] quod multiplicari videt, minuendos arbitrans, ne populus augeatur (Exod. I, 22). Augetur Dei jussu [Col. 0758D] moriendo populus, frustrata potentia saevientis: quod etiam nostris provenit martyribus, et maxime parvulis; qui pro Christo ab Herode occisi (Matth. II, 16), pretiosa grana dum sata sunt, fidei seges multa surrexit Ecclesiae.



CAPUT XXXIII. In Moyse, qui personam habuit Mediatoris Christi Domini. Promissio facta et figurata Mediatoris. In Exodo credita et visa.
[Col. 0759A]

45. In illo tempore natus est Moyses, et erat acceptus Deo, qui nutritus est tribus mensibus in domo patris sui (Exod. II, 2; Act. VII, 21). Et hi tres menses tribus saepe dictis temporibus respondent. Cumque eum amplius celare non possent, accepit mater ejus capsam, linitque a foris bitumine, et misit infantem in eam, projecitque in amnem (Exod. II, 3). Figurae succedunt figuris, dum tamen omnes actiones Christum Ecclesiamque significent. Tria quaedam etiam in isto Moyse acta, nostro Mediatori comparanda [a 1Kb] reperimus, futurum scilicet in carne sacerdotem, aquam fluminis in baptismo, lignum etiam quo pependit in cruce. Descendens filia Pharaonis [b 1Kb] lavari [Col. 0759B] in flumine, cujus noster Moyses per lignum consecraverat aquas, [c 1Kb] agnovit quod de infantibus Hebraeorum esset, eumque suscipiens educavit ut filium (Ibid., 5 et seqq.). Dum descenderet ad Christum doctrina hujus mundi, abluta spiritali unda deposuit superbiam, suscipiensque quasi grandis parvum per humilem gratiam, Ecclesiae sociata personae, quae filia Christi, efficitur mater. Propter quod scriptum est: Pro patribus tuis nati sunt tibi filii (Ps. XLIV, 17). Sic dum erudiendum suscepit, eruditur. Stulta enim mundi elegit Deus, per quae sapientiam mundi evacuet (I Cor. I, 27). Omnis etenim philosophia Christianae cessit doctrinae, quam utiliter expugnans, inimicorum jaculis destruxit inimicos. Sicut Moyses ab Aegyptiis eruditus, illico expugnavit Aegyptios ut in Rubro mari tamquam in baptismo, omnis superbia mergeretur (Exod. XIV, 22). Per Moysem filii Israel ab Aegyptiis (Exod. II, 11 et seq.), et per Christum a spiritibus immundis animae liberantur. Adultus factus Moyses vidit quemdam Aegyptium injuriam facientem [Col. 0759C] cuidam ex gente sua; quem vindicavit, ac defensionem dedit, mactando Aegyptium, eumque obruit in arena. Hoc agit et Moyses noster Mediator Christus, eruens animas de potestate tenebrarum, in illa multitudine [d 1Kb] spiritalis seminis Abrahae, quae crevit ut arena maris. Obruit Aegyptum, dum clamant daemonia expulsa: Quid nobis et tibi, Jesu fili David? venisti ante tempus perdere nos (Matth. VIII, 29)?



CAPUT XXXIV. In eodem Moyse, qui ut Christus pacem intulit jurgantibus. Praedictio facta et figurata, qua cum his qui oderunt pacem, jubemur esse pacifici. [e 1Kb] In Genesi credita et visa.

46. Vidit Moyses alia die secum Hebraeos altercantes, coepitque eos componere ad pacem, dicens: Viri fratres, ut quid alterutrum nocetis? Dixitque ille qui [Col. 0759D] alteri injuriam faciebat: Quis te statuit judicem, vel [Col. 0760A] principem nobis? Numquid et me vis occidere, quemadmodum occidisti hesterna die Aegyptium (Exod. II, 13; Act. VII, 26)? Et noster Moyses Mediator Christus clamat per David: Cum his qui [f 1Kb] oderunt pacem, eram pacificus; cum loquebar illis, impugnabant me gratis (Ps. CXIX, 7). Et alibi: Retribuebant mihi mala pro bonis (Ps. XXXIV, 12). Fugit Moyses in illo sermone, et factus est transfuga in terra Madian (Exod. II, 15). Dicit et noster: Ecce elongavi fugiens, et mansi in eremo (Psal. LIV, 8). Accepit Moyses uxorem filiam Jethri sacerdotis Madian (Exod. II, 21); ut nostrum Mediatorem ex alienigenis sumpsisse conjugem signaret Ecclesiam. Pascebat, dictum est, Moyses oves Jethri soceri sui in eremo (Exod. III, 1). Et noster Mediator Christus pascens oves dicit: Pastor bonus animam suam ponit pro ovibus suis (Joan. X, 11). Terribili visione motus Moyses pergit videre cur ignis in montem descenderat, rubum minime concremaret (Exod. III, 2). [g 1Kb] Noster Moyses testatur ignem se venisse mittere in terram, quem utiliter vult amplius [Col. 0760B] inflammari (Luc. XXII, 49). Ipse enim dicit: Ego sum ignis, vitia, non homines consumens. Vocatus Moyses dum pergit [h 1Kb] in montem conscendere, dicitur ei: Solve calciamenta de pedibus tuis (Exod. III, 5): ut sint liberi et speciosi pedes Mediatoris [i 1Kb] annuntiantes bonum (Isai. LII, 7; Rom. X, 15).

47. Jubetur Moyses pergere ad filios Israel, et ad Pharaonem regem Aegypti, ut populum Dei (quorum clamor durae servitutis ascenderat) dimitteret ex terra sua, [j 1Kb] mediationemque futuram susciperet (Exod. XXXVII et seqq.). Per Matthaeum dicit noster Mediator: Non sum missus, nisi ad oves quae perierunt domus Israel (Matth. XV, 24). Excusat Moyses, quod sit [k 1Kb] impeditus lingua et gracili voce. Dicit et noster Judaeis: Sermo meus non capit in vobis (Joan. VIII, 37). Rursum instanti Deo ut pergeret, omni ex parte excusat Moyses dicens: Domine, provide alium quem mittas (Exod. IV, 13); ut vox Mediatoris nostri, infirmitatis humanae susceptae signaretur dicentis: Pater, [Col. 0760C] si fieri potest, transeat a me calix iste (Matth. XXVI, 39). Dicitur Moysi, ut sibi societ Aaron fratrem suum, ipseque ad Deum agenda suscipiat, ille ad populum; [l 1Kb] eique signa et prodigia in manu et in virga traduntur (Gen. IV, 14). Dicitur et nostro Mediatori: Dabo tibi gentes haereditatem, et possessionem tuam fines terrae: reges eos in virga ferrea (Ps. II, 8). Paulum vero electum qui loqueretur ad populum, [m 1Kb] per Aaron significatum possumus intelligere, de quo Mediator noster in Deum, ipse ostendit Ananiae dicens: Vas est mihi electionis homo iste, ut ferat nomen meum coram gentibus, et regibus, et filiis Israel (Act. IX, 15). Sic enim Moyses et Aaron [n 1Kb] Hebraeo populo praedicantes, missos se a Deo ut eos ex Aegypto eruerent, firmaverunt: quos audiens populus [o 1Kb] ingeniculans adoravit; quibus et signa facientibus credidit (Exod. IV, 30). Praedicante vero Paulo gentibus, ac Judaeis salutem animarum per Christum fiducialiter [p 1Kb] promittente; signa dum faceret, ad agnitionem Dei populum mira celeritate convertit, ipsosque reges ex [Col. 0760D] futuro Dei judicio [q 1Kb] eruit.



CAPUT XXXV. In eodem Moyse, qui, ut Christus Dominus, diabolum interfecit. Praedictio facta et figurata, qua diabolus a Dei ministris expugnatur. In Exodo credita et visa.
[Col. 0761A]

48. Ingressi itaque Moyses et Aaron ad Pharaonem, non tantum jussione divina verba quae audierant narraverunt, quantum signa quae data fuerant exhibentes (Exod. V, 1 et seqq.). Virga quam manu Moyses portabat, coram Pharaone projecta, effecta est serpens. Magi quoque Pharaonis, ut [a 1Kb] divina potentia superarentur, talia signa facere permissi, projicientes virgas suas [b 1Kb] etiam ipsi serpentum species ostenderunt, voravitque serpens Moysi magorum serpentes (Exod. VII, 10 et seqq.); ut nostri ducis Christi [c 1Kb] virga doctrinae omnium paganorum haereticorumque dogmata divina virtute consumpsit. Non tantum [d 1Kb] ut hac actione figurata signarent, quantum etiam prophetae David praeconia resonarent dicentis: [Col. 0761B] Virgam virtutis tuae emittet Dominus ex Sion, dominare in medio inimicorum tuorum (Ps. CIX, 2). Aliud signum Moyses coram populo ostentat, in sinum suum manum mittens, [e 1Kb] eaque producta, leprosa sicut nix effecta est; rursum reducta productaque, restituta est in colore suo (Exod. IV, 6). In sinu signatur oratio pro peccato, dicente David: Oratio mea in sinum meum convertebatur (Ps. XXXIV, 13). Quod vero manus de sinu producta nivem demonstravit, significavit Mediatoris Christi Domini fusa oratione pro nobis, nostra etiam peccata purgari. Sic per Isaiam ipse ostendit: Si fuerint peccata vestra [f 1Kb] ut coccinum, ut nivem dealbabo (Isai. VII, 18). [g 1Kb] Eique cantat Ecclesia: Lavabis me, et super nivem dealbabor (Psal. L, 9). Advocatum enim habemus apud Patrem, Jesum Christum Dominum, et ipse est exoratio pro delictis nostris (I Joan. II, 1).



CAPUT XXXVI. In eodem, cum flagris, ut Pharao, caeditur diabolus. [h 1Kb] Jam praedictae plagae indurato Pharaoni, ejusque populo praesentatus, quibus judicatus. In Exodo credita et visa.
[Col. 0761C]

49. Sicut promissum est Abrahae (Gen. XV, 14), filios Israel, quos captivos diu tenuerant, inviti tandem aliquando dimittant: mox quoque ipse Pharao digno exitio cum suis supplicioque periturus dimisit (Exod. VII et seqq.). Decem sane plagas illatas Aegypto, comparandas decem praeceptis quae accepit populus in deserto, hac ratione, Domino adjuvante, suscepimus demonstrare, qua sibimet respondentia [i 1Kb] comprobentur. PRIMA PLAGA AEGYPTIORUM, per Moysem aquas fuisse in sanguinem conversas: et primum praeceptum [j 1Kb] continet: Audi, Israel: Ego sum Dominus Deus tuus, qui te eduxi de terra Aegypti. Non erunt tibi [k 1Kb] dii praeter me. Non facies tibi ullam similitudinem (Deut. VI, 4; Exod. XX, 2). Qui igitur, relicto uno vero Deo, diis falsis serviunt, in carne et [Col. 0762A] sanguine volutantur; et caro et sanguis regnum Dei non haereditabunt (I Cor. XV, 50). Corrupti enim mores elementum aquae corruptum habere meruerunt. Ideo aquae in sanguinem mutantur, quia sacrificantes filios et filias suas [l 1Kb] daemoniis, effuderunt sanguinem innocentem (Ps. CV, 37, 38), puri liquoris fontem verum Deum Christum repudiantes: cujus gratia ex fluxu sanguinis mulier sanata (Matth. IX, 22; Luc. VIII, 44), animam ab idololatriae fluxu erutam demonstravit. [m 1Kb] SECUNDA PLAGA AEGYPTIORUM EST, scaturiens ranarum multitudo, fetido squalore omnem contaminans Aegyptum (Exod. VIII, 3). Secundum quoque mandatum in lege est: Non accipies nomen Domini tui in vanum. [n 1Kb] Non enim mundabit Dominus talem (Exod. XX, 7).

50. Omnis itaque haereticus, perjurus, sacrilegusque, dum aliud sonat lingua [o 1Kb] quam nomen Domini, fetore disputationis suae, ranarum in similitudinem clamitat contra Deum. Labia dolosa in corde, et corde (Ps. XI, 3) loquuntur mala. Nec immerito [Col. 0762B] his animantibus comparantur, qui in lacunar rebaptizatorum confectas sordes non abluunt, sed potius cumulant delicta. TERTIA PLAGA AEGYPTIORUM EST, ciniphes toto aere vibrantes, morsu quoque pestifero mediis aestibus [p 1Kb] infestantes Aegyptios: in qua plaga omnis magorum doctrina defecit; professique sunt digitum Dei esse in illa; [q 1Kb] ipsis quoque vexatis, vacua inanisque eorum remansit astutia (Exod. VIII, 17, 18, 19). Et tertium praeceptum in lege est: Vacatio sabbati nisi fuerit observata, perituram animam de populo suo (Exod. XX, 9, 10). Quam vacationem propheta David, ex persona Domini [r 1Kb] annuntiat dicens: Vacate, et videte quoniam ego sum Deus (Ps. XLV, 12). Hi igitur qui votum voventes sese offerunt Deo, ejusque verbo vacantes, spiritale sabbatum observant: ut Maria quae meliorem partem elegit (Luc. X, 43). A quo declinantes in strangulatione, dum mundanis curis innodantur, morsu pestifero praedictae plagae laeduntur [s 1Kb] in anima redimenda per ducem [Col. 0762C] Jesum, qui Dominus est sabbati (Luc. VI, 5).

51. QUARTA PLAGA AEGYPTIORUM, cynomyia, caninae scilicet muscae, secretis etiam membris poenas morsibus infligentes (Exod. VIII, 24). Et quartum mandatum in lege est: honorandos esse parentes (Exod. XX, 12). Quod primum ad homines refertur mandatum, quoniam [t 1Kb] superiora Divinitati videntur ascripta. Hi vero qui non ea honestate venerantur parentes qua mandatum est, canibus similes, rabiem suae foeditatis exercentes, [u 1Kb] longaevi in terra esse non possunt. Neque talibus sanctum dandum Dominus in Evangelio dicit (Matth. VII, 6); a quorum consortio Chananaea fide mundata, humili pioque latratu, et sibi gratiam et filiae salutem, nullis praecedentibus meritis, impetravit (Math. XV, 27). QUINTA PLAGA AEGYPTIORUM EST, omnium pecorum jumentorumque repentinus interitus (Exod. IX, 6). Et quintum mandatum legis est: Non occides (Exod. XX, 13). Non igitur qui gladio tantum, verum etiam qui odio saeviunt, [Col. 0763A] homicidae sunt. Dicit enim Joannes apostolus: Qui odit fratrem suum, homicida est (I Joan. III, 15). Tales veluti Aegyptia animalia repentino impetu corruunt: quia omnis homicida non habet in se vitam [a 1Kb] manentem (Ibidem). SEXTA PLAGA AEGYPTIORUM EST, vesicae ebullientes, ulceraque manantia (Exod. IX, 9). Et sextum mandatum legis est: Non moechaberis (Exod. XX, 14). Quid enim moechi in anima patiantur, compacta plaga demonstrat. Nisi enim ulcera [b 1Kb] turpissimi amoris ebulliensque libido rationem animi perturbarent, adulter utique non esset; neque, ut scriptum est (Prov. VI, 32), per inopiam sensus perditionem animae suae acquireret. Et licet hujusmodi puniantur etiam hic legibus humanis, fornicatores [c 1Kb] etiam et adulteros, ut Paulus noster dicit, judicabit Deus (Hebr. XIII, 4). SEPTIMA PLAGA AEGYPTIORUM EST, grando cum igne permixta, non tantum omne animal, quantum etiam arbusta ipsa virgultaque subvertens (Exod. IX, 23). Septimumque mandatum est: Non furaberis (Exod. XX, 15). [d 1Kb] Comparatio [Col. 0763B] haec est. Fur parietibus domibusque infert alienis quod saeviens grando agit in campis: obnoxiusque est legi generali, qua dictum est: Quod tibi fieri non vis, alii ne feceris (Tob. IV. 16).

52. OCTAVA PLAGA AEGYPTIORUM EST, locustarum multitudo vexans omnia, radicitusque exterminans (Exod. X, 13). Et mandatum octavum in lege est: Falsum testimonium [e 1Kb] non dices adversus proximum tuum (Exod. XX, 16). Falsarius enim multa variaque confingens, rodit ut locusta famam, vitam, actusque alienos, donec totum adversus quem falsa confingit, radicitus exterminet. Sed falsus testis non erit impunitus (Prov. XIX, 5 et 9). NONA PLAGA AEGYPTIORUM EST, tenebrae densissimae, plenae imaginibus terroribusque feralibus (Exod. X, 22). Et nonum mandatum legis est: Non concupisces uxorem proximi tui (Ibid. XX, 17). Quid deterius [f 1Kb] est concupiscentia mala, quae ita totam excaecat mentem, ut non tantum timorem Dei, quantum etiam ipsas poenas legum infamemque [Col. 0763C] mortem oblivioni dans, nihil in moecho remaneat luminis, [g 1Kb] quem totum ferales occupant tenebrae? Quos vero ex his gratia liberat, admonet et per Apostolum dicens: Fuistis enim aliquando tenebrae, nunc autem lux in Domino: sicut filii lucis ambulate (Ephes. V, 8). DECIMA PLAGA AEGYPTIORUM EST, omnium primogenitorum mors (Exod. XII, 19). Et decimum mandatum est in lege, Non concupisces ullam rem proximi tui (Ibid. XX, 18). Primitivam vero esse concupiscentiam malam, Pharaoni diabolo [h 1Kb] ostendit illud, quod et ipse concupivit esse quod non erat (Isai. IV, 12); et Adam, [i 1Kb] qui per cupiditatem praecipitavit se in mortem (Gen. III, 5). Vitia vero angelorum ejus per quem mors introivit in orbem terrarum, [j 1Kb] ut primitiva Aegyptiorum in hoc mundo tamquam in Aegypto, dux noster interfecit; dum nos docet renuntiare diabolo, pompis [k 1Kb] et angelis ejus: ut ubi abundavit peccatum, superabundet gratia (Rom. V, 20).



CAPUT XXXVII Paschae figuratae, et transitus Christi ad Patrem. [l 1Kb] Promissio facta et figurata. In Exodo credita et visa.
[Col. 0764A]

53. Pascha, quod est transitus, in quo omnis actio fidei nostrae, passionisque Dominicae agitur sacramentum, jubet Deus Moysi sic fieri, ut ab Aegyptiis Hebraei vasa aurea, et argentea, et vestem poscerent: quibus sublatis exspoliarent Aegyptios, commodantes urgente necessitate primae amissae sobolis (Exod. XII, 29). Sibi quoque dum metuunt, ocius Hebraeos cum universis quae dederant, pepulerunt: ut redderetur justis, ait propheta, merces laborum illorum (Sap. X, 17). Duas enim Aegyptiis construxerunt civitates, pro quibus spolia illa non sunt furto ablata, sed merces est reddita (Exod. XII, 4 et seqq.). Transitus vero ipse mysticus hic fuit: agnum sine macula, anniculum jussione divina per tabernacula occidendum, ac de ejus sanguine postes domus liniendos, [Col. 0764B] non comminuendo os ex illo, cum picridibus et azymis, succinctis lumbis in omni festinatione comedendum, nihil ex eo relinquendum in mane. Quae omnia figurata dum fuerint, quomodo sunt impleta, evangelica auctoritas narrat, quae nobis carnes agni usque in mane quod vesperum non habebit, id est, usque in resurrectionem, comedendas praecipit, non in fermento veteri, sed in azymis sinceritatis [m 1Kb] (I Cor. V, 8); signatis sane sanguine postibus, quorum in frontibus [n 1Kb] crux ejus elucet. Cum picridibus dictum est, amaram vitam lugendo agentibus. Sed beati, quia ipsi consolabuntur (Matt. V, 5).

54. Sane exspoliatos Aegyptios a nostris, hac ratione colligimus, quod omnis mundialis scientia, qua inflati super ea superbiebant, moralisque sapientia transiit ad Christum, ut ea humilis [o 1Kb] recta fide possideat, populusque jure superbus amittat. Expulsi Hebraei per eremum ductitantur (Exod. XIV, 3): quia omni Christiano renuntianti mundo, arcta illi augustaque [Col. 0764C] necessaria est via quae ducit ad vitam (Matt. VII, 54). Huic populo columna nubis in die, et columna ignis per noctem iter ostendit (Exod. XIII, 21): quoniam [p 1Kb] Christiani hominis gressus a Domino diriguntur, et vias ejus volet (Ps. XXXIV, 23). Ubi vero populum eremus ac Rubri maris littus excepit, induratus Pharao, ut totus cum suis periret, curribus equitibusque conjunctis, secutus est fugientes (Exod. XIV, 6). Hoc agit saeviens diabolus cum vitiis angelisque suis, dum nostros a se fugientes insequitur. Omnis enim qui his renuntiat, ad baptismum tamquam ad Rubrum mare festinans hostem fugit, [q 1Kb] ut Salvator eum inveniat.



CAPUT XXXVIII. In baptismo, ut in mari Rubro. Promissio [r 1Kb] facta et figurata in baptismo. In Exodo credita et visa.

55. Dixit Dominus ad Moysem: Quid clamas ad [Col. 0765A] me? Dic filiis Israel, et jungant se, et tu leva virgam tuam super mare, et divide illud, et intrent filii Israel per medium mare, per siccum. Ego enim indurabo cor Pharaonis et Aegyptiorum omnium, ut insequantur eos, et magnificabor in Pharaone, et in omni exercitu ejus (Exod. XIV, 15 et seqq.). Cumque id fieret, mare exsequendo judicium sui creatoris et regis, [a 1Kb] sententiae divina jussa complevit. Dein puniendo rebelles, innocuis viam, rescisis undis, suspensoque gurgite, sicco pulvere gradientibus praebuit; reductaque in sese unda hostes in ima demersit (Ibid. XXII, et seqq.). [b 1Kb] Et vindex aqua sacrata verbo, rubrata sanguine, ligno crucis in mysterio virgae percussa, salutem ad Salvatorem [c 1Kb] venienti ministravit, peccata vero cum auctore diabolo, ut Aegyptios cum suo rege, in profundo detrusit. Hic est Deus noster de quo Micheas [d 1Kb] dicit propheta: Ipse convertetur, et miserebitur nostri, et demerget in profundum maris omnia peccata nostra (Mich. VII, 19). Post dura [e 1Kb] exsilia, post labores eremi, ac Rubri maris transitum (Exod. XV, [Col. 0765B] 17), Dei populum victrix palma suscepit: quamvis Marath aqua amara fatigaverit sitientem: quae ligno in eam misso, dulcis effecta (Ibid. XXIII), ostendit sitientem Christianum statim ut amarum passionis poculum biberit, ligni [f 1Kb] crucis dulcedine, omni amaritudine liberandum. Unde et Paulus dicit: Mihi absit gloriari, nisi in cruce Domini [g 1Kb] nostri Jesu Christi, per quem mihi mundus crucifixus est, et ego mundo (Gal. VI, 14). Idem enim locus, qui illi populo requiem praebuit in duodecim fontibus aquarum (Exod. XV, 17), ex septuaginta palmarum arboribus, nostris in mysteriis sacratus fuit. Namque post baptismum, duodecim apostolorum fontium fluenta purae doctrinae exuberant satiandis [h 1Kb] pectoribus, quibus sacer psalmus insonat: In Ecclesiis benedicite Dominum Deum de fontibus Israel (Ps. LXVII, 27). In septuaginta vero arboribus palmarum, omnis numerus sanctorum martyrum in millibus consignatur, qui pro veritate usque ad mortem certantes, palmam supernae vocationis [Col. 0765C] accipiunt (Phil. III, 14). Hos etiam Apocalypsis Joannis apostoli designat dicens: Vidi turbam multam, quam dinumerare nullus hominum poterat, ex omni tribu, populo, et lingua. Et induti erant alba veste, et palmae fuerunt in manibus eorum (Apoc. VII, 9), quas vincentibus illa palma [i 1Kb] Sapientia dedit, quae exaltata est in Cades (Eccli. XXIV, 18).



CAPUT XXXIX. Panis coelestis in manna, quod est Christus. [j 1Kb] Promissa manna de coelo.

56. Consumptis panibus quos secum attulerat ex Aegypto, panem a Moyse murmurando poposcit, carnes etiam desiderans Aegypti (Exod. XVI, 2). Verum mediator ille Moyses panem eis et carnem [k 1Kb] ocius a Domino impetravit. Jubetur populus [l 1Kb] mane panem, in vesperum carnes accipere (Ibid., 8). Sed haec figurae nostrae fuerunt. Panem enim illum sanctum qui de coelo descendit, suscepit primo populus manducandum, [Col. 0765D] postea carnem Christi in passione confectam: de qua ipse Dominus dicit: Nisi manducaveritis [Col. 0766A] carnem Filii hominis, non habebitis vitam in vobis (Joan. VI, 54). Sane sub certa diurna mensura, manna sanctus populus vescebatur: quam si quis [m 1Kb] excederet, vermibus corruptum putrefactumque projiciebat (Exod. XVI, 16), avaritiae atque intemperantiae suae cupiditate frustratus. Tales doctor gentium Paulus exprobrat dicens: Victum et tegumentum habentes, his contenti simus, nam qui volunt divites fieri, incidunt in desideria multa stulta et noxia, quae mergunt hominem in interitum et perditionem. [n 1Kb] Radix enim omnium malorum est cupiditas (I Tim. VI, 8, 9). Haec est putredo et hi vermes eorum qui pereunte mundo cupiunt suas augeri divitias, nec sunt diurno pane contenti. Sed idem populus in deserto potandae aquae causa, adversus Moysem rursus murmuravit. Petenti Moysi a Domino dictum est: Praecedam te, inquit, in Coreb: et stabo super petram, et tu veniens percuties petram, [o 1Kb] et exibit aqua, et bibet populus meus (Exod. XVII, 6, sec. LXX). Hoc factum est. Et David testatur: Disrupit in deserto petram, et [Col. 0766B] potavit eos, sicut in abysso multa (Ps. LXXVII, 15). Quae sit vero haec petra, Paulus exponit apostolus, omne quod tunc actum est in mysterio, Christo Domino assignans: Patres, inquit, nostri omnes sub nube fuerunt, et omnes per mare transierunt, et omnes in Moysen baptizati in nube et in mari. Et omnes escam spiritalem manducaverunt, et omnes eumdem potum spiritalem biberunt. [p 1Kb] Bibebant enim de spiritali sequenti petra: petra autem erat Christus (I Cor. X, seqq.). Haec petra etiam nos satians dicit: Qui biberit ex aqua quam [q 1Kb] ego dedero, non sitiet umquam; sed fiet in eo fons aquae salientis in vitam aeternam (Joan. IV, 13, 14). Haec petra percussa in cruce, sanguinem produxit et aquam (Joan. XIX 34), [r 1Kb] quibus sobrie inebriamur.



CAPUT XL. In signo crucis expugnare inimicos. Promissio figurata, qua omnes nostros adversarios signo crucis expugnare praecipimur. In Exodo credita et visa.
[Col. 0766C]

57. Huic populo, in quo omnis nostra figurata actio [s 1Kb] est, Amalech et omnis cum suo duce gens adversa occurrit, bellum rudi plebi indicens, [t 1Kb] quam a se credebat facile superandam (Exod. XVII, 8). Conserta pugna, adversarii dum plurimum praevalerent, extendens Moyses manus ad Deum, crucifixi instar expressit. Quo signo cadentes hostes, [u 1Kb] dum manus Moysi inclinarentur, adversarius fortior vincebat. Ut autem manus Moysis stabiles fierent, Aaron et Ur sustentantibus manus ejus, et quadam stabilitate firmantibus, cadens fugiensque Amalech omnis exstinctus est (Ibid., 11 seq.). Si nostri Mediatoris hic respiciamus signum, cum per David canentem recordemur, Elevatio manuum mearum sacrificium vespertinum (Ps. CXL, 2), cujus in passione, sol et luna habitum cursumque mutavit (Luc. XXIII, 44); quis spiritus adversarius, quaeve inimica potestas huic [Col. 0766D] signo poterit obviare, ac non potius [v 1Kb] omnis aufugiat? Si tamen spes pugnantis ex manibus crucifixi pendeat, [Col. 0767A] per quam quotidie [a 1Kb] eruimur de potestate tenebrarum (Coloss. I, 13).

58. Nunc jam recurrentes omnes figuratas actiones temporis ante legem, cum omnia quae gesta sunt, ita ille populus promissa susceperit, ut ipse quoque fide multo [b 1Kb] longius prospiciens sibi credenda, posteris videnda reliquerit. Quia igitur ad montem Sina per certas praedictiones promissionesque perductus est populus, in quo Moyses legem [c 1Kb] a Domino percipiens, regendis tribubus jura coelestia [d 1Kb] panderet (unde aestimo quod ideo nuncupentur Judaei, tamquam [Col. 0768A] quam portantes vel sequentes jus Dei): huc usque tempus ante legem conclusum, lector, agnosce, tamquam unum diem quatuor ex cardinibus mundi surgentem, patriarcharum scilicet procerum, Abraham, Isaac, et Jacob, Orientis radio fulgente [e 1Kb] Melchisedech rege et sacerdote, in duodenario horarum numero. Qui ex illis progeniti, nostri quoque patriarchae nuncupantur; ut in vesperum conclusum aliud tempus sub lege, velut alius dies per caeteros numeros inchoatus exsurgat.



PARS SECUNDA. TEMPUS LEGIS.
[Col. 0767]


CAPUT PRIMUM. In monte leges datae, et Christi Domini mandata in monte. Praedictio facta et figurata. In Exodo credita et visa.
[Col. 0767B]

1. Vocans Deus Moysem in monte Sina, legem in tabulis lapideis conscriptam, ut populo traderet, dedit, quam rite servans, terram promissionis acciperet (Exod. XIX, 20 et 34). Noster vero Mediator Jesus Dominus (cujus figuram gestabat etiam Moyses) ascendens montem cum discipulis suis (Matth. V, 1), quibus modis beati homines fierent, legem non in tabulis lapideis, sed in tabulis cordis carnalibus Dei spiritu scripsit (II Cor. III, 3); qua [a 1Kb] non terra, sed coelo atque vita potiantur aeterna qui ejus mandata servaverint. Sed eidem caetero populo, praelatis decem praeceptis, per Moysem coelestia jura traduntur: de successione haeredum; de cessante haerede; fidelem amicum et domesticum [b 1Kb] loco haeredis debere [Col. 0767C] succedere; de furto in quadruplum restituendo; de depositis seu commodatis, casu vel vi aliqua sublatis; de puniendis adulteris; de virgine vitiata in agro, vel in civitate; de muliere praegnante percussa; oculum pro oculo; dentem pro dente, et caetera quae [c 1Kb] in his juris divini tenet auctoritas (Exod. XXI et seqq.). Populus sub lege ea testificatione suscepit a Moyse, qua spopondit omnia esse facturum. Mactans itaque Moyses in sacrificio vitulum, sanguinem ipsius in testimonium accipiens cum hyssopo et lana coccinea, populum ipsumque librum aspersit, dicens: Hic sanguis testamenti quod vobis mandavit Deus (Exod. XXIV, 8; Heb. IX, 19). Ad haec [d 1Kb] Mediator noster Christus Dominus, legem non vacuans, sed adimplens (Matth. V, 17), non tantum liberis et potentibus, quantum etiam ignobilibus servisque facientibus praecepta sua, Testamentum novum suo sanguine consecravit, non sine hyssopo, quod [e 1Kb] mixtum aceto in passione bibit (Matth. XXVII, 48; Marc. XV, [Col. 0767D] 36; Joan. XIX, 29): in quo Testamento, discretio nulla est personarum. Ait enim apostolus Paulus: Non est Judaeus, neque Graecus; non est servus, neque liber, non est masculus, neque femina. Omnes enim vos estis unum in Christo Jesu (Gal. III, 28): qui est fidelium indivisa sempiternaque haereditas. Fidem servandam [Col. 0768B] proximo [f 1Kb] commodanti, vel deponenti, per eumdem Apostolum mandat. Bonum, inquit, o Timothee, depositum custodi (II Tim. I, 14). Et iterum: Non quae sua sunt quisque intendentes, [g 1Kb] sed et quae aliorum (I Cor. XIII, 5; Philip. II, 4). Et per prophetam Salomonem: Fideli homini totus mundus divitiarum est: infideli autem, nec obolus. Item Paulus: Qui furabatur, jam non furetur (Ephes. IV, 28). Ipse quoque virgini castae timet serpentinam diaboli corruptionem (II Cor. XI, 3), cum se, pio affectu concipiens, spiritu praegnantem esse confirmat, dicens: Filioli mei, quos iterum parturio, donec Christus formetur in vobis (Gal. IV, 19). Hos omni ex parte illaesos edere cupit, cum dicit: In Christo enim Jesu per Evangelium ego vos genui (I Cor. IV, 15).

2. [h 1Kb] Addidit quoque noster Mediator novae legis mandata, veteris [i 1Kb] Testamenti temperans vindictam. Nam cum [j 1Kb] illic adulteros puniendos statuit (Levit. XX, 10), hic adulteram ea pietate liberat, qua legem non destruit, dicens: Vade et noli amplius peccare (Joan. [Col. 0768C] VIII, 11). Non solum non moechandum, sed nec oculis consentiendum ad concupiscentiam (Matth. V, 27). Homicidium non tantum perpetrandum non esse, quantum qui odit fratrem, homicidam esse (I Joan. III, 15). Oculum pro oculo nullatenus expetendum, verum insuper malum pro malo reddendum non esse. Qui abstulerit tunicam, dimittendum illi et pallium. Qui percusserit in maxillam, praebendam illi et alteram. Qui angariaverit, duplum cum illo eundum. Benefaciendum inimicis. [k 1Kb] Orandum pro persequentibus (Matth. V, 38 et seq.); et caetera quae ab ipso coelesti juris conditore mandantur in Evangelio, non esse contraria legi hinc ostenduntur, quod ibi mandatum fuerit animal in via si ceciderit inimici, erigendum esse, nec praetereundum; dolose non loquendum cum proximo; neque pignus pauperis retinendum usque in vesperum; septimo anno sata frumenta non metenda, fructusque omnes ejusdem anni, proselytis, viduis et orphanis relinquendos, [Col. 0768D] eodemque anno dandam Hebraeis servis libertatem; decimas omnium fructuum primitiasque in domum Domini inferendas; debitum, septimo suppleto anno, non repetendum, relaxatis etiam pignoribus; quinquagesimo vero anno reddenda omnia praedia, quae cautionum nexu obstrinxerant, pecunia non recepta [Col. 0769A] (Exod. XXIII, 4, 5 et seqq.). Et omnia quae, ut dixi, novi ac veteris mandata continent, discussa, nulla ex parte sibimet repugnantia inveniuntur, cum et in novo Testamento non parva terribiliaque exempla vindictae processerint: dum spiritui immundo superbus traditur ut discat non blasphemare (I Tim. I, 20); dum adulteri traduntur Satanae [a 1Kb] in aeternum interitum carnis, ut spiritus salvus sit in die Domini nostri Jesu (I Cor. V, 5); dum fraudantes mendacesque Anania et Saphira subita morte plectuntur (Act. V, 5, 9); dum manibus pedibusque ligatis in tenebras exteriores mittitur qui vestem non habuerit nuptialem (Matth. XX, 12); quae est charitas de corde puro, conscientia bona, et fide non ficta (I Tim. I, 5). Et quaecumque alia ex veteribus signis in novo suppleta noscuntur, sacro, ut dictum est, sanguine Mediatoris, simul cum ipso populo consecrata sunt.



CAPUT II. Domus Dei in Ecclesia sancta. Promissio facta et figurata. [b 1Kb] In Exodo credita et visa.
[Col. 0769B]

3. Eidem Moysi dicitur: Vide ut facias tabernaculum, quemadmodum tibi monstratum est in sancto monte (Exod. XXVI, 30). Et ex quibus rebus oblatis illud tabernaculum surgat indicitur. Dabunt, inquit Deus, [c 1Kb] in oblatione filii Israel lanam hyacinthinam, byssum tortum, purpuram, coccum bis tinctum (Exod. XXV, 3). E quibus opere vario tentoria tabernaculi, simulque et vestis sacerdotalis confecta, mystica omnia in tempore futurae Ecclesiae revelarentur. In opertoria sane tabernaculi pelles hyacinthinas, aliasque rubratas, et undecim vela ex pilis caprarum conficienda (Exod. XXVI, 1 et seqq.), divina auctoritas mandat. Quae omnia signa fuisse, ipsius legis resonant testimonia. In hyacinthino colore pallor quidam est cum splendore concordans, jejuniis eleemosynisque conveniens. Unde et sanctus Raphael archangelus ad Tobiam: Bona est, inquit, oratio, cum jejunio, [Col. 0769C] et eleemosyna (Tob. XII, 8). In jejuniis pallor, in eleemosynis splendor refulget, qui hyacinthi figuram [d 1Kb] ostendunt. Byssum vero, mundum, ut Apocalypsis dicit, justitiae sanctorum sunt (Apoc. XIX, 8). Quod dictum est, tortum: per multas tribulationes oportet justos introire in regnum Dei (Act. XIV, 21). Purpura vestis est regia; qua ipse rex noster Christus Dominus, in sua passione indutus est. In cocco bis tincto martyria sancta rutilant: quae semel baptismo Christi in sanguine tinguntur, atque suo effusionis cruore [e 1Kb] denuo sunt retincti. Sic enim et ipse tinctus est Dominus semel in Jordane, iterum in passione, de qua dicit discipulis suis: Baptisma habeo baptizari quod vos ignoratis (Luc. XII, 50). Hoc pelles rubratae, hyacinthinaeque testantur (Exod. XXVI, 31). Centum per centum cubitos duo latera tabernaculi protenduntur; aliaque duo frontalia, quinquaginta per quinquaginta: tamquam misericordia et veritas occurrentes sibi, justitia et pax osculantes invicem (Psal. LXXXIV, 11); quatuor ex partibus conjunctis [Col. 0769D] angulis dignum tabernaculum [f 1Kb] demonstrarent; futurum templum Dei Ecclesiam, quae in centenario et [Col. 0770A] quinquagenario numero psalmorum misericordiam et judicium suo Domino cantat (Ps. c, 1).

4. Neque [g 1Kb] sine mysterio undecim velis cilicinis tabernaculum de super operitur (Exod. XXVI, 14); quo reum esse ostendat totum mundum Deo, ac sub [h 1Kb] poenitentiam degere. Ipsius enim numerus psalmi habet principium: Salvum me fac, Deus, quoniam defecit sanctus (Psal. XI, 2). Et cur [i 1Kb] defecerit narrat: Quoniam diminutae sunt, ait, veritates a filiis hominum: pro quibus salvandis Veritas ipsa [j 1Kb] de coelo descendit, quae dignata est habitare cum hominibus in terra. Interiora vero tabernaculi his ex rebus ornantur. Bis denae in parte columnae ex lignis imputribilibus (Exod. XXVII, 10), non tam sanctos apostolos quam doctores quoque Ecclesiarum praesignant, quos etiam Paulus ostendit, dicens: Petrus et Joannes, qui videbantur columnae esse, dextras dederunt mihi et Barnabae societatis (Gal. II, 9). Barnabas enim in apostolatum est susceptus in ordine, Domino praecipiente et dicente: Separate mihi Barnabam et [Col. 0770B] Paulum in opus in quod provocavi eos (Act. XIII, 2). In quo opere ipsa Sapientia fabricans sibi domum, subdidit columnas septem (Prov. IX, 1): quas, terra cum defluxisset peccatis incursantibus, columnas ejus ipsa confirmavit (Psal. LXXIV, 4). Harum igitur columnarum numerus in duabus partibus tabernaculi [k 1Kb] quadraginta sunt, quadragesimum diem ascensionis Domini demonstrantes, in qua suis ait discipulis: Vos sedete in civitate, donec induamini [l 1Kb] virtute ex alto (Luc. XXIV, 49). [m 1Kb] Ternis seris connectuntur columnae: quoniam fidei, spei et charitatis trinitatis vinculo doctores Ecclesiarum salubriter astringuntur: ex [n 1Kb] basis argenteis, capitibusque aureis, tamquam in operibus [o 1Kb] misericordiae: ut sanctitate virginali columnarum omne decus exsurgat. Sancta sanctorum in interioribus sunt tabernaculi, habentia arcam testamenti refertam mysteriis (Hebr. IX, 3). In quam [p 1Kb] ingreditur sacerdos in anno semel cum sanguine alieno (Ibid., 7): ex qua accipiens responsum divinum, [Col. 0770C] illud verbum resonat, quod Verbum carnem suscipiens, nostram ob redemptionem, consecravit arcam non veteris, sed novi Testamenti: In qua sunt omnes thesauri sapientiae [q 1Kb] et scientiae absconditi (Coloss. II, 3). Ad quam cum suo sanguine verus ipse princeps sacerdotum introiit semel in sancta (Hebr. IX, 12); quoniam semel Christus oblatus est, ut multorum peccata portaret (Ibid., 28). Cui dicit propheta: Exsurge, Domine, in requiem tuam, tu et arca sanctitatis tuae (Psal. CXXXI, 8). Mensam quoque positam [r 1Kb] et aram, quae carnem sacram et sacrificantis exciperet, quid aliud in his quam crucem intelligimus, in qua noster Agnus immolatus est? ipse sacerdos et victima panem sanctificatum, suum sacratum corpus, in sua mensa confirmans. Cui lucerna septiformi Spiritu accensa toti lucet tabernaculo. Quoniam fulgur illius ut lumen [s 1Kb] est: atria vero hujus spiritalis tabernaculi, corda piorum sunt confitentium et laudantium Deum. De quibus propheta dicit David: Atria ejus in hymnis, confitemini ei [Col. 0770D] (Ps. XCIX, 4).



CAPUT III. In Aaron sacerdotium figuratum in Christo. Promissio facta et figurata. In Exodo credita et visa.
[Col. 0771A]

5. Praecepit Dominus Moysi ut Aaron fratrem suum ex oleo sanctificato unctum, sacerdotio consecraret (Exod. XXIX, 21); ut unctum nostrum prae participibus suis [a 1Kb] Christum Dominum (Psal. XLIV, 8), nomen ipsum unctionis ostenderet. Ipsius quoque Aaron vestis, mystica taxatione describitur. Indues, inquit, eum tunicam talarem ex lana hyacinthina, scapulisque ejus superhumerale impones (Exod. XXVIII, 5). Duos lapides [b 1Kb] smaragdos, sculptos singulos singulis [c 1Kb] nominibus filiorum Israel, e quibus catenulae ex auro purissimo, percurrentes umbones ultimos humeralis apportent (Ibid., 14 et 25). Quadratum quoque ex diversis coloribus pretiosisque duodecim lapidibus, fibulam rationalem sacerdotis in pectore collocandam, quae duas principales partes superhumeralis [Col. 0771B] astringat. Cingulum quoque lumbis ejus dandum, atque in ora talaris tunicae quinquaginta tintinnabula aurea, totidemque mala granata in medio tintinnabulorum poni jubentur: ut omnis vestis ex supradictis [d 1Kb] speciebus vario opere confecta fulgeret. Capiti quoque ipsius haec imponenda praecepta sunt: cidarim ex bysso mundo, mitram quoque ex qua lamina conscripta in titulum pendens, caput frontemque sacerdotis consecraret (Ibid., 16 seqq.). Quae singula nostro Christo Domino sacerdoti conveniunt: nam cidaris ex bysso in capite ejus, justitiae, ut diximus, sanctorum sunt (Apoc. XIX, 8). Quoniam omnis viri caput Christus est (I Cor. XI, 3), a quo est omnis justitia. Quod mitram regalem, indicat sacerdotium spiritaleque connubium. Quod titulus conscriptus, in passione sacerdoti nostro Pilatus imposuit (Joan. XIX, 19). Tunica talaris, viscera sunt misericordiae Dei nostri: de quibus Apostolus dicit: Induite vos, sicut electos Dei, viscera misericordiae (Coloss. III, 12). [Col. 0771C] Superhumerale vero, principatum ejus ostendit de quo dicit Isaias: Datus est vobis filius, et factus est principatus super humeros ejus (Isai. IX, 6). Duo lapides in humeris, duo praecepta sunt dilectionis Dei et proximi, quibus duodecim tribuum sculpta nomina continentur, duodecim discipulos in hoc numero jam designantes, quos noster Sacerdos in humeris perfecta dilectione portavit. Cum enim dilexisset, ait evangelista Joannes, discipulos suos, usque in finem dilexit eos (Joan. XIII, 1). [e 1Kb] Ex his catenulae portantes umbones: fructus sunt spiritus: charitas, gaudium, pax, longanimitas, benignitas, bonitas, fides, mansuetudo, continentia (Gal. V, 22). Rationalis in pectore, ex pretiosis moribus omnis est doctrina pontificis: ut sit, sicut Apostolus dicit, habens rationale obsequium (Rom. XII, 1). Praecinctum sane nostrum sacerdotem nonagesimus secundus psalmus ostendit: Induit, inquit, Dominus fortitudinem, et praecinctus est (Psal. XCII, 1). In quinquaginta vero tintinnabulis, [Col. 0771D] totidemque malis granatis, linguae sunt Ecclesiarum, quae per Sanctum spiritum die Pentecostes in specie ignis divisae discipulis insederunt (Act. II, 3). Ut etiam numerus ipse ostendit: ex quo mala granata omnis Ecclesia per mundum, connexos, ut grana intrinsecus, continens populos in vinculo pacis (Ephes. IV, 3) et gratiae, unum eos [f 1Kb] tegmen operiat charitatis. Resonantibus enim in tintinnabulis apostolis, [Col. 0772A] mala granata statim mota sunt, in Actibus Apostolorum dicentia: Nonne hi qui loquuntur, natione sunt Galilaei (Act. II, 7)? Et quomodo agnoscimus in illis sermonem in quo nati sumus? Et sequitur: Variis enim linguis magnificabant Deum (Ibid., 4). Sed haec [g 1Kb] omnia gressibus liberi sacerdotis moventur, dum ingreditur in Sancta sanctorum (Hebr. IX, 12), quo pro nobis noster jam Mediator ascendit, apparere ante faciem Dei.



CAPUT IV. In populis vindicta, qui praevaricati, et qui mandata Christi non servavere. Praedictio facta et figurata. In Exodo credita et visa.

6. Dum haec quae supra diximus, in monte Sina Moysi facienda mandantur (Exod. XXX, 1), populus praevaricatus a Deo, idololatriae crimen incurrit. Fingit [h 1Kb] per Aaron vitulum ex auro, eique in contumeliam [Col. 0772B] Dei veri victimas sacrificiaque obtulit, dicens: Hi dii tui, Israel, qui te eduxerunt de terra Aegypti (Ibid., 4). Et obliti sunt Deum qui liberavit eos, qui fecit magnalia in Aegypto, mirabilia in terra Cham, et terribilia in mari Rubro (Ps. CV, 29). Per nostrum quoque Sacerdotem hujusmodi apostaticae animae in Evangelio increpantur. Sic enim ait: Nisi fecissem in eis signa quae nemo alius fecit, peccatum non haberent; nunc autem excusationem non habent de peccato suo (Joan. XV, 24). Sequiturque ex gravi culpa vindicta. Dixit autem Dominus ad Moysem: Descende celeriter: praevaricatus est enim populus tuus, quos eduxisti ex Aegypto. Fecerunt sibi deos aureos, eisque dixerunt: Hi dii tui, Israel, qui te eduxerunt de terra Aegypti. Et nunc sine me, deleam eos, et faciam te in gentem magnam, amplioremque quam haec est (Exod. XXXII, 7 et seqq.). Pius Dominus [i 1Kb] dat intercedendi tempus, cum dicit: Sine me. Non enim Deus [j 1Kb] ex hominis, sed homo ex Dei voluntate pendebat. Cumque [Col. 0772C] multis modis precaretur Dominum Moyses, seipsum pro peccato populi offerens (Ibid., 11 et seqq.), nostrum Mediatorem sub figura expressit, qui animam suam pro impiis posuit. Christus enim, ut Apostolus dicit, pro impiis mortuus est (Rom. V, 6).

7. Nec tamen illud tam grande peccatum caret vindicta: quoniam peccatum impunitum esse non potest. Descendens enim de monte Moyses, diffluentem populum dum videret, stans in medio castrorum, ait: Si quis est [k 1Kb] Domini, veniat ad me (Exod. XXXII, 26). Cumque una tantum ex duodecim tribubus ad eum transiret, praeceptum ei tale dedit: Haec dicit Dominus: Accipiat unusquisque vestrum gladium in manu sua, et pertranseat a castris usque in castra, et percutiat unusquisque patrem, fratrem, filium. Quod cum incunctanter fecissent: Implevistis, ait Moyses, manus vestras hodie Domino unusquisque in filio et in fratre, [l 1Kb] ut daretur super vos benedictio (Ibid., 27 et seqq.). Tales in his discipulos nostri Mediatoris ostendit, [Col. 0772D] quibus ait [m 1Kb] Dominus Jesus: Si quis venit ad me, et non odio habet patrem, matrem, [n 1Kb] fratres, filios, insuper et animam suam, non potest meus discipulus esse (Luc. XIV, 26). Et iterum scriptum est: [o 1Kb] Qui dicit patri suo et matri suae: Nescio vos, et fratribus suis: Ignoro illos, et filios suos oderunt, ii testamentum tuum servabunt (Deut. XXXIII, 9). Quod sancti fecere martyres vocati per gratiam, felicitate perpetua munerati.



CAPUT V. In sacrificiis omnibus Christum Dominum figuratum. Promissio facta et figurata. In Exodo credita et visa.
[Col. 0773A]

8. Rursum Moyses secundo montem jubetur ascendere (Exod. XXXIV, 2). Eique [a 1Kb] mandatur, quae in sacrificiis ex animalibus avibusque populus offerat, sub certa mensura similaginis conspersae ex oleo, pro peccato, pro solemnibus, pro votivis, vel certis neomeniis, diebusque festivis (Ibid., 19 seqq.). Vitulum, dictum est, sine macula, referens ad Christum veritatem, quae signa sunt rerum. Placebit, dictum est, Deo super vitulum novellum cornua producentem et ungulas (Ps. LXVIII, 32). Agnum anniculum sine macula ipse est Agnus Dei, qui tollit [b 1Kb] peccata mundi (Joan. I, 29). Ovem ex grege, [c 1Kb] idem ipse de quo Isaias dicit: Sicut ovis ad immolandum ductus est (Isa. LIII, 7). Arietem ex grege, [d 1Kb] idem ipse est Christus Dominus, qui dicit per prophetam: Exaltabitur [Col. 0773B] sicut unicornis cornu meum (Ps. XCI, 11). Et Habacuc: Cornua, inquit, in manibus ipsius sunt (Habac. III, 3, 4). Haedum ex grege: ipse est Christus Dominus, qui non propria, sed aliena peccata portans, [e 1Kb] pelles, e quibus cilicia collatae poenitentiae texuntur, suo intulit tabernaculo: qui et per David dicit: Omnia cornua peccatorum confringam, et exaltabuntur cornua justi (Ps. LXXIV, 11). In turture vero et columba Ecclesiam agnoscimus. Quoniam turtur invenit sibi nidum ubi ponat pullos suos (Ps. LXXXIII, 4). Unamque dicit esse columbam, sponsam, electam suam (Cant. VI, 8). Cujus pullos in sacrificium offerri jubet dum dicit Dominus Jesus: Sinite parvulos venire ad me; [f 1Kb] talium est enim regnum coelorum (Matth. XIX, 14). Quoniam et parvuli dum ejus baptismo consecrantur, simul cum illo sepeliuntur in morte, ut etiam in eis evacuetur corpus peccati (Rom. VI, 4, 6).

9. Illa vero distinctio peccatorum ignorantiae et scientiae, pro quibus sacrificium contriti cordis, ut [Col. 0773C] similago frixa ex oleo, offertur (Levit. II, 3, 4 et seqq.); etiam in nostro sejungitur sacrificio, cum dicit anima: Delicta juventutis et ignorantiae meae ne memineris (Ps. XXIV, 7). Quae beatus Petrus minus cautus incurrit, dum praedicenti Domino passionem suam, ignorans eam per Legem atque Prophetas promissam fuisse: Absit a te, ait, Domine, propitius tibi esto, non fiet istud (Matth. XVI, 22). [g 1Kb] Et Dominus, Vade retro, Satana; non enim sapis [h 1Kb] quae Dei sunt, sed quae sunt hominum (Marc. VIII, 33). Quod peccatum ignorantiae, et scientiae negationis, simul et juventutis (de qua praesumens dixerat Domino: Animam pro te ponam (Joan. XIII, 37) respectus atque compunctus omnia flendo [i 1Kb] delevit. Docuitque in his peccatorem praesumptoremque dicere: Avertisti faciem tuam, et factus sum conturbatus (Ps. XXIX, 8). Sana animam meam, quia peccavi tibi (Ps. XL, 5). Pro votivis vero [j 1Kb] et solemnibus quae [k 1Kb] Christi Domini offerat populus, Paulus apostolus ostendit. [l 1Kb] Offeramus, inquit, sacrificium laudis semper Deo, id est, [Col. 0773D] fructum labiorum confitentium nomini ejus. Beneficentiae autem et communionis nolite oblivisci; talibus enim sacrificiis placatur Deus (Hebr. XIII, 15, 16).



CAPUT VI. In leprae inspectione, haereticos varios similasse. Praedictio facta et figurata. In Levitico credita et visa.
[Col. 0774A]

10. Jubet Deus Moysi ut leprae inspectio atque purgatio, hujusmodi sacrificiis expietur (Levit. XIII et XIV). Par gallinarum offerendum sacerdoti, ex quibus unam offerat, [m 1Kb] aliamque relinquat (Ibid., 4) Similiter quae ex hircis caeterisque pecudibus. Sed haec mysteria noster Sacerdos Jesus [n 1Kb] Dominus evidenter ostendit in Evangelio dicens: Duo erunt in agro, unus assumetur, alius relinquetur; et duae in molendino, una assumetur, alia relinquetur (Matth. XXIV, 40). Quantum autem [o 1Kb] intersit inter assumi et relinqui, columba corvusque dimissi ex arca ostendunt (Gen. VIII, 9). Columbam enim Noe ad se recipiens in arcam, servandam sacrificio custodivit; corvum vagantem errantemque relinquens. Sic agnos ab haedis discerni, sic virgines sapientes a stultis voluit segregari (Matth. XXV, 2); animas scilicet per [Col. 0774B] gratiam; quas digna oblatione purificans, sacrificio contriti cordis (quod similago frixa ex oleo signavit) secum in aeternam Jerusalem, cujus spiritalis sponsus est [p 1Kb] introducit in patriam; repulsis haereticis, quia leprosi foras extra castra mittuntur (Levit. XIII, 46). Nec praetereundum existimo ipsam distinctionem leprae, ut datum fuerit aliqua ex parte discutere. Nam lepra in capite Manichaeos, Priscillianos, complicesque eorum demonstrat. Etenim cum viri caput Christus sit, caput vero Christi Deus (I Cor. XI, 3); Deo ipsi capiti dum adversarium nescio quem principem tenebrarum disputantes opponunt; ipsi in capite sui erroris aspersi lepra, foris extra castra pelli meruerunt. Lepra in barba, Arianos, Photinianos, Nestorianosque designat: qui nostrum pontificem Christum, dum minorem in divinitate, aut solum hominem, non Deum et hominem praedicant, aliterque de Christo sentiunt quam tenet [q 1Kb] tradiditque fides catholica; leprosi in barba eum lacessunt, quem in [Col. 0774C] similitudinem Aaron, David propheta introducit; verum Principem sacerdotum Christum Dominum dicens: Ecce quam bonum, et quam jucundum habitare fratres in unum. Sicut unguentum in capite, quod descendit [r 1Kb] in barba, in barba Aaron (Ps. CXXXII, 1, 2). Hi igitur qui unitatem catholicam relinquentes, unguentum quod in nostri pontificis barbam descendit, erroris sui dogmate foedandum existimarunt; ut leprosi in barba inventi, etiam ipsi extra castra pulsi sunt. Lepra in corpore, Donatistae, Maximianistae, Luciferiani, caeterique similibus erroribus obvoluti, dum per totum mundum Christi corpus, Domini Ecclesiam, humanis calumniis insectantur, [s 1Kb] in lepra corporis sui ejecti, nisi a vero Sacerdote [t 1Kb] Christo charitate mundati fuerint, castra eos populi Dei non suscipiunt.

11. Pelagiani vero omni ex parte leprae macula turpantur, dum capiti et corpori nebulas [u 1Kb] suas perversae doctrinae infundere contendunt. Capiti, quod Deus ante peccatum, mortalem hominem fecerit: [Col. 0774D] qui mortem non fecit, nec laetatur in perditione vivorum: creavit enim, ut essent, omnia (Sap. I, 13, 14). Corpori; quod gratia Dei necessaria [v 1Kb] homini non [Col. 0775A] visum sit, cum unum consecratum sit in remissionem omnium peccatorum. Sic in toto leprae macula vitiati, e castris Dominicis etiam ipsi pulsi sunt. Cum vero haec noster Sacerdos inspicit, variasque dirimit plagas, utrum sit tetra in Manichaeis, an rubea in Arianis, an in Pelagianis alba, vel varia: Quoniam oportet, ait Paulus, et haereses esse, ut probati manifesti fiant in vobis (I Cor. XI, 19). Quamdiu in his variis erroribus, velut in leprae maculis animae detinentur, castra eos, ut dictum est, Dominica non admittunt. Ex quibus omnibus haeresibus, compuncti Dei gratia, dum mundandi redeunt, in illis quodammodo decem leprosis nostro se offerunt Sacerdoti (Luc. XVII, 21 et seqq.). Eosque juxta Legis praeceptum dum ad sacerdotem Judaeorum mittit, euntes in via, id est, in hac vita, potentia Verbi mundavit. Pro quorum mundatione sacrificium seipsum obtulit gallina illa pretiosa, quae dicit: Quoties volui, Jerusalem, colligere filios tuos sicut gallina colligit pullos suos sub alas, et noluisti (Matth. XXIII, 37)? Colligit sane etiam [a 1Kb] illa [Col. 0775B] nolentes, quos ad unitatis suae membra pertinere cognoscit; quoniam novit Dominus qui sunt ejus (II Tim. II, 19). Unus enim ex decem mundatis reversus gratias egit nostro Pontifici (Luc. XVII, 15); quia unitas cognoscit, non in se, sed in Domino gloriandum (I Cor. I, 31), quae spem noluit habere in homine (Jerem. XVII, 5), quae intellexit [b 1Kb] bonam voluntatem a Domino praeparari (Prov. XVI, sec. LXX), quae vere libera esse voluit, quoniam cognovit [c 1Kb] quod eam Filius liberavit (Joan. VIII, 36). Hi vero qui [d 1Kb] mundanti ingrati, vel in erroris sui leprae maculis persistunt, in castris Dominicis suscipi omnino non poterunt. [e 1Kb] Contra quos exclusos claudens ostium dicturus est noster Pontifex: Non novi vos (Luc. XIII, 25); ut a longe illi dimissi foris remaneant, canes, malefici, et omnes homines qui operantur et faciunt mendacium (Apoc. XXII, 16). Multa [f 1Kb] hic dicere non oportuit, cum Origenes (Super Leviticum) singula discutiens, quae recta fide sensit Domino consignaverit [Col. 0775C] Christo.



CAPUT VII. In escis mundis, et immundis, eleemosynis munda omnia fieri. [g 1Kb] Praedictio facta et figurata. In Levitico credita et visa.

12. Inter omnia mandata quae ad erudiendum Dei populum Moysi in monte Sina a Deo tradebantur, expleto ordine sacrificiorum, animalia munda ab immundis quae populus in escam sumeret, ista sunt [h 1Kb] distinctione signata. Ruminantia, quaeque fissa ungula, habenda munda esse, et in escam sumenda (Levit. XI, 3 et seqq.). Quae animas signant ruminantes verbum Dei, ex fissa ungula, duorum scilicet praeceptorum. De avibus quoque vel piscibus nominatim mandata sunt, quae contingere, quaeve abnuere populus debuisset. Quam legem in tabulis lapideis, juxta duritiam cordis Judaeorum, datam, Dominus [Col. 0775D] in Evangelio testatus est (Matt. XIX, 8). Verum cum de [i 1Kb] his singulis priores nostri patres, quibus revelatum est, allegoricas omnes disputationes longo volumine splendidoque stylo conscripserint, quid opus sit, quod Christus gratis mortuus sit (Gal. II, 21), quod unum baptisma in minoribus majoribusque difuit [Col. 0776A] cuncta persequi? Cum de compendio noster Mediator Jesus Dominus, in quo ista omnia personabant, vecordes Judaeos, qui Legem littera, non spiritu sequebantur, increpaverit, dicens: Vae vobis, Scribae et Pharisaei hypocritae, quia decimatis mentam, cyminum, et omne olus, mundantes catinum et calicem, cum intus pleni sitis rapina et iniquitate (Matt. XXIII, 23, 25). Eisque singularis ipse transiens (Ps. CXL, 10), singulare sacrificium ostendit, dicens: Verumtamen dico vobis, date eleemosynam, et ecce vobis munda sunt omnia (Luc. XI, 41).

13. O quam breve compendiosumque sacrificium, quod intrinsecus atque extrinsecus totumque hominem mundat! Eleemosyna a morte liberat, et ipsa purgat peccata. [j 1Kb] Eleemosyna non patitur ire in tenebris (Tob. IV, 11). Eleemosyna munus bonum est omnibus facientibus eam, coram summo Deo. Haec est quae perpetuos ignes exstinguit; haec est quae resistit peccatis; haec est quae Christum pascit esurientem in paupere; haec vestit nudum; haec visitat infirmum; [Col. 0776B] haec peregrinum hospitio [k 1Kb] recipit: haec quae omnem angustiam [l 1Kb] carceris tollit (Matt. XXV, 35); haec omnem inopiam finit; haec divitibus confert remedia; haec vitam aeternam comparat; haec fenerat Deum; haec continet regnum coelorum: haec est quae discernit agnos ab haedis (Ibid., 32); haec est quae ad dexteram collocat Judicis (Ibid., 34); haec angelis sociat; haec ex servis filios Dei fieri praestat. Concurrite omni ex genere peccatores, concurrite omnes ex vitiis erroribusque leprosi; concurrite omnes quolibet flagitio maculati atque immundi, poenitentes, voventesque; concurrite ad tam magnum, compendiosum, utileque sacrificium, cum omni laetitia offerentes. Hilarem enim datorem diligit Deus (I Cor. IX. 7). Prout quisque [m 1Kb] quod offerat habuerit, hoc offerat munus. [n 1Kb] Quod ita noster Princeps sacerdotum instituit, acceptumque prae omnibus esse mandavit, ut usque ad duo minuta (Marc. XII, 42) calicemque aquae frigidae mensuras hujus perduxerit sacrificii (Matth. X, 42): [Col. 0776C] pacem promittens, etsi haec desunt, hominibus bonae voluntatis (Luc. II, 14). Ista sunt posteriora Dei, quae faciem ejus dum videre non posset Moyses, spiritu sunt ei revelata prophetico (Exod. XXXIII, 20), in Christo Jesu Domino et homine, qui est aeternus Princeps omnium sacerdotum. [o 1Kb] Haec in Levitico suppleta noscuntur.



CAPUT VIII. In escis desideratis Aegypti, Christum manna renuisse. Praedictio facta et figurata. In libro Numerorum credita et visa.

14. In Numerorum libro populus, principibus sibimet a Moyse constitutis, certa sub descriptione quantus sit designatur (Num. I et XXVI). Immemor quoque factus libertatis [p 1Kb] et gratiae Aegyptiae, idem escas desiderans, adversum Deum et Moysem murmurasse compertus est (Num. XI, 1). Quis nos, inquiunt, cibabit [q 1Kb] carne? Rememorati enim sumus [Col. 0776D] piscium quos manducabamus in Aegypto gratis, cucumeres, porros, allium, et cepas. Nunc autem, aiunt, arida facta est anima nostra, nihilque aliud nisi manna in oculis nostris (Ibid. IV, 5, 6). Repudiantur dulcia, desiderantur amara. Hoc periculosa gravisque animae ingerit aegritudo, ut noxia sumere [r 1Kb] velit, et quae [Col. 0777A] utilia sunt ac saluti proficiunt spernat ac renuat. Sic repudiaverunt manna Christum, dicentes: Nos scimus quia cum Moyse locutus est Deus, hic vero nescimus unde sit (Joan. IX, 29). Eosque increpans dicit: Si crederetis Moysi, crederetis [a 1Kb] utique et mihi: de me enim ille scripsit (Joan. V, 46). Ego enim sum panis vivus, qui de coelo descendi (Joan. VI, 51). Nonne manna sanctum repudiaverunt, quando Pilato, volenti Jesum dimittere, dixerunt: Noli ipsum dimittere, sed Barrabam (Joan. XVIII, 40). Barrabas autem fuit insignis latro, quem sibi dimitti poscentes, velut porros, cepas, allium, [b 1Kb] asperas lacrymosasque Aegyptias escas, ex latronis sceleribus se desiderasse professi sunt. Sane murmurantibus, carnes divina majestas exhibuit, non quae reficerent, sed quae vexarent potius comedentes (Num. XI, 33; Ps. LXXVII, 30). Quoniam igitur animalis homo non percipit quae sunt spiritus Dei (I Cor. II, 14), et, in concupiscentiis est omnis segnis (Prov. XXI, 25), recteque spiritalis petiit auferri a se ventris concupiscentias (Eccli. XXIII, [Col. 0777B] 6); ostensum est impium esse [c 1Kb] ea desiderare vel peti a Deo quae sunt animae perniciosa; et maxime quod cum murmure postulatur. [d 1Kb] Fugiat anima tali desiderio Deum offendere, si terram promissionis cupit intrare.



CAPUT IX. In Moyse, Christo Domino et Ecclesiae fratres detraxisse. Praedictio facta [e 1Kb] et figurata. In libro Numeri credita et visa.

15. Erat, dicit Scriptura, Moyses mitis prae omnibus hominibus [f 1Kb] qui erant super terram (Num. XII, 3). In hac mansuetudine noster resonat Mediator, cui dicit David: Tu, Domine, suavis ac mitis es (Psal. LXXXV, 5). Et ipse in Evangelio: Tollite jugum meum super vos, et discite a me quia mitis sum et humilis corde (Matth. XI, 29). Detraxerunt Aaron et Maria Moysi germano suo, quod Aethiopissam accepisset uxorem (Num. XII, 1). Detraxerunt et nostro Domino [Col. 0777C] sui fratres, quod cum publicanis et peccatoribus vesceretur (Luc. XV, 2). Quibus cum dixisset, Non est opus sanis medicus, sed male habentibus; non veni vocare justos, sed peccatores in poenitentiam (Matth. IX, 12), ostendit illam Aethiopissam se accepisse ex gentibus, quae dicit: Fusca sum, et decora, filiae Jerusalem (Cant. I, 4) Maria quae detraxerat, illico ex vindicta poenam leprae suscepit (Num. XII, 10), quam metuere animae debent, quae Christo detrahunt et Ecclesiae. Dicit enim de talibus per prophetam: Pro eo ut diligerent me, detrahebant mihi; ego autem orabam (Ps. CVIII, 4). Oratione enim Moysi, Maria mundata indulgentiam meruit (Num. XII, 13), ut talis anima tanto exorante Pontifice, omni ex culpa sanetur. Jussu tamen divino Moyses, duodecim electos de plebe viros explorandam Chananaeorum terram misit, quibus in mandatis dedit, non tantum civitates hominesque prospicere, quantum etiam secum ex terrae fructibus asportare. Pergentes dum agunt quae jussa sunt, vallis eos quaedam excepit; ex [Col. 0777D] qua botrum abscindentes pro magnitudine phalangae impositum, simul cum malis granatis ficusque portantes ad castra redeunt, fructus ostendunt, ea narrantes quae viderant (Num. XIII, 3 et seqq.). In tribus his fructibus, mysteria Christi Domini resonant Ecclesiae. [Col. 0778A] Botrus in Christo, vox Ecclesiae in Canticis Canticorum: Botrus cypri, fratruelis meus (Cant. I, 13). Quod ligno portatur, [g 1Kb] Crucifixum agnosce. Quod in medio duorum exploratorum, Habacuc propheta: In medio, inquit, duorum animalium cognosceris (Habac. III, 2, sec. LXX). [h 1Kb] Item Ecclesia de seipsa in eodem cantico: Floruit, inquit, vitis, floruerunt mala granata (Cant. VII, 12). Ficus vero, cujus ex foliis transgressores primi homines sibi succinctoria fecerunt (Genes. III, 7), ostendunt originale peccatum, quod per mala granata Ecclesiae, hotrique sanguinem absolvitur, qui fusus est in remissionem omnium peccatorum.

16. Hi autem qui cum exploratoribus ascenderant, his dictis populum terruerunt: terrae illius promissae audaces esse homines, magnosque viros, civitatesque munitas. Gigantes se quoque illic vidisse confirmant, quorum in conspectu ipsi ut locustae fuerint super terram (Num. XIII, 28 et seqq.). Horum metu perculsus populus, rursum adversum Moysem murmuravit, [Col. 0778B] sibique statuit eligere ducem qui eos reduceret in Aegyptum (Num. XIV, 2 et seqq.). Hoc malum eorum est qui liberati per baptismum metu daemonum, non ante, sed retro respiciunt (Philip. III, 13), Dei beneficia ejusque mira facta obliti: [i 1Kb] desperantes erga se impleri promissa Dei, eligunt ad eum reverti cui jam renuntiaverant; illum cui crediderant spernentes, ejusque potentiam abnegantes. Hos increpans dicit: [j 1Kb] Verterunt ad me dorsum suum, et non facies suas (Jerem. II, 27). Et Petrus apostolus: Melius illis erat non cognoscere viam salutis, quam cognoscentes retro respicere a tradito sibi sancto mandato. Contingit illis res veri proverbii: Canis reversus ad vomitum, et sus lota in [k 1Kb] volutabro luti (II Petr. II, 21; Prov. XXVIII, 11). Jesus vero filius Nave, et Caleph [l 1Kb] Jephonae, qui terram inspexerant, simul cum Moyse et Aaron sacerdotibus prostrati (Num. XIV, 5, 6), agunt pietatis officia, ab intentione desperatae voluntatis populum revocant, dicentes: Nolite metuere populum [Col. 0778C] terrae: quoniam devotio [m 1Kb] nobis sunt. Discessit enim tempus ab illis, Dominus autem in nobis est: nolite timere eos (Ibid., 9, sec. LXX). Quae omnia subversione idolorum etiam [n 1Kb] populo resonant Christiano, ne sint homines apostatae a Deo, qui [o 1Kb] daemones metuunt, a quibus jam per Dei gratiam liberati sunt. Quorum pompam inanem describens Jeremias, ait: Inter caetera, ingressi in Babyloniam, videbitis ibi deos aureos et argenteos portari in humeris (Baruch. VI, 3 et seqq.). Ipsi autem sunt manufacta et inania: sed neque praestare, neque nocere possunt, ideo quod nihil sint: ne ergo timueritis eos. Dominum autem sanctificate in cordibus vestris, et ipse erit vobis timor, [p 1Kb] sicut Isaias ait (Isa. VIII, 13; I Petr. III, 15). De daemonum autem cultoribus Jeremias scribens ait: Ibi fuerunt gigantes illi nominati scientes praelium. Non hos elegit Dominus, nec viam scientiae dedit eis. Et perierunt, propter quod consilium non habuerunt (Bar. III, 26 et seqq.). Et Salomon: Ab initio, ait, cum perirent superbi [Col. 0778D] gigantes (Sap. XIV, 6). Contra quorum superbiam humilis Christi populus victor [q 1Kb] exsurgit.

17. Sed cum Hebraeus populus, indignatus vellet lapidare precantes [r 1Kb] se, honor Domini apparuit in tabernaculo (Num. XIV, 10). Sic enim semper audacia malorum comprimitur praesentia divinae virtutis. [Col. 0779A] Cumque exacerbantes se Dominus perdere voluisset, mitis ille prae omnibus Moyses, gratiae intercessionis verba quae proferret, invenit: Audient, inquit, Aegyptii, cum contriveris hunc populum, et dicent: Quoniam non potuit illos introducere in terram quam juravit illis, prostravit illos in deserto. Et nunc exaltetur manus tua, Domine, sicut dixisti: Ego sum Deus patiens, et multum misericors, et verax (Num. XIV, 13). Quibus precibus propitratus Deus, ita temperavit iram suam, ut tamen peccantes sequeretur digna vindicta (Ibid., 20 et seqq.). Non ipsos intraturos in requiem promissae terrae, testificando praedixit, excepto Jesu filio Nave, et Caleph filio [a 1Kb] Jephonae; omnesque defuncti in eremo (Ibid., 37), filii eorum obedientes susceperunt haereditatem quam illi amiserant contumaces. Sic noster Mediator Jesus Dominus, rebelli adversum se eodem populo, et cum Herode de sua nece conferente, spretis atque [b 1Kb] in hujus vitae eremo mortuis, etiam in anima, Judaeis, filiis eorum sempiternam haereditatem dedit, quos [Col. 0779B] pro eo impius Herodes occidit (Matth. II, 16).



CAPUT X. In virga Aaron germinante, confirmatio sacerdotii Christi Domini. Praedictio facta et figurata. In libro Numerorum credita et visa.

18. Contempteres praeceptorum suorum, officiumque sacerdotale usurpare volentes Chore, Dathan et Abiron (Num. XVI et seq.), praesens Dei judicium dum puniret, [c 1Kb] condemnans in illis omnes haereticos, ut jam supra (Parte I c. 12) posuimus, signum quoddam [d 1Kb] indicit Moysi, quod a se electum confirmet principem sacerdotum. Dixit Dominus Moysi: [e 1Kb] Sic dices filiis Israel, ut dent omnes principes illorum singuli [f 1Kb] in tribubus virgas suas (Num. XVII, 2). Duodecim igitur virgas accipiens Moyses, et virgam Aaron inter virgas illorum, posuit eas coram Domino, intulitque in tabernaculum testimonii. Et factum est, [Col. 0779C] in crastinum introiit Moyses et Aaron in tabernaculum. Et ecce germinavit virga Aaron ex domo Levi, et produxit germen, florem, germinavit et nuces (Ibid., 10). Quo profecto signo quietum populum esse jubet, dicens: [g 1Kb] Desinat murmuratio eorum a me, et non morientur sic omnes (Ibid., 8). Haeretici pereunt contra Domini sacerdotem legitimum murmurantes. Quod vero florescens virga Aaron produxit nuces, nostrum haec Christum Dominum indicant Sacerdotem: de quo dicit Isaias: Exiet virga de radice Jesse, et flos de radice ejus ascendet (Isa. XI, 1). In nuce vero mundum Ecclesiamque in mundo ostendi, qui pie quaerit, intelligit. Ex duabus quippe partibus conjunctis, tamquam intra cameram coeli et spatia terrae, velut quatuor partes orbis, [h 1Kb] intrinsecus cum populis continentur: tenue quoddam corium habens in medio sui, ut maria diffusa per partes.

19. Ecclesiae quoque mysteria haec in ea sunt, [Col. 0779D] duorum veteris et novi Testamentorum operta secretis, quatuor cornua crucis, quibus orbis redimitur, et aquam baptismi in medio sui habens, qua virens semper fructificansque florescit. Hujus pomi arbor celsa petens, opacis ramis, aspersa per tenues mollesque [Col. 0780A] surculos, aut singulas in unitate, aut [i 1Kb] binas in duobus praeceptis, aut ternas in trinitatis numero, quatuorve connexas in quatuor Evangeliis, gemmarum in modum producens, sui artificis pulchritudinem operaque mira declarat. Harum expressus succus [j 1Kb] ex tegmine, quaedam in se tincta alba colorat, ac medendi gratia exasperatis faucibus adhibetur. Haec virentium nemorum fronde vestita tegmina fovent aestuantes, in requiem suorum scilicet [k 1Kb] foliorum, temperantque flatu suo aegrotantis incendia. Nec immerito Jeremiae prophetae jubet Dominus [l 1Kb] baculum sibi nuceum facere debere (Jer. I, 11), in quo omnis Ecclesia in mundo, [m 1Kb] et mundus in ea Christi sustentetur auxilio, ejusque gratia sufferatur, quae canit in Psalmis, et dicit: Virga tua et baculus tuus ipsa me consolata sunt (Ps. XXII, 4).



CAPUT XI. In aeneo serpente, Christum Dominum a morsu diaboli liberantem. Praedictio facta et figurata. In Numerorum libro credita et visa.
[Col. 0780B]

20. Sitiens rursum in alia eremi parte populus, adversus Moysem et adversus Dominum murmuravit (Num. XX, 2). [n 1Kb] E petra qua, ut prius aderat, Moyses produci posse aquam diffidit (Exod. XVII, 5), is qui talia vel ampliora signa jam fecerat, ex hoc offensam incurrens, quod non [o 1Kb] clarificaverit Deum coram filiis Israel; non ipsum introducturum populum in terram promissionis, vindex sententia divina confirmat (Num. XX. 12). Ibi Aaron in Or monte defunctus, Eleazarum filium sacerdotemque dimisit (Ibid., 29). Moyses paululum reservatur, cujus in locum [p 1Kb] Jesus Nave filius transit, qui populum in terram promissionis induxit. Recte huic nomini etiam terrena haereditas distribuenda servata est: quoniam non esse aliud nomen sub coelo datum hominibus, in quo nos oporteat salvari (Act. IV, 12. Phil. II, 10), apostolica est sententia praefinitum, quae nostrum [Col. 0780C] ducem Christum Jesum Dominum ostendit, suis haereditatem perpetuam seipsum distribuentem, et qui [q 1Kb] eum percipientes, dicunt: Haereditas mea praeclare est mihi (Ps. XV, 6).

21. Dum vero idem populus pergit per certas gentes, quas ei Dominus mandaverat exstirpandas, quarum scilicet ex culpa idololatriae, suppletis peccatis jam finis advenerat, fatigatus itinere, adversum Dominum murmurans, serpentum morsibus vexatus in eremo est, poenitensque Moysem supplicem pro se Domino fieri precibus exorat (Num. XXI, 5 et seqq). Verum ille semper pius et misericors Deus, qui partibus judicans dat locum poenitentiae (Sap. XII. 10), remedium exaltati serpentis, in ligno, contra mortiferos serpentum morsus dedit. Jubetur enim Moyses aeneum formare serpentem, eumque alto ligno confixum, populo praecipere, ut si quis se vulneratum cujuslibet serpentis morsu sentiret, statim aeneum respiceret serpentem, cujus aspectu continuo [r 1Kb] sanaretur. [Col. 0780D] Hic etiam sic ille illuditur serpens diabolus, de quo per David dicitur: Draconem quem finxisti, ad illudendum ei (Psal. CIII, 26). Cum enim in hujus vitae eremo diversis ex vitiis, jam consecratis in baptismo tamquam in mari Rubro, pestiferos morsus [Col. 0781A] infixerit diabolus, statim exaltatum in ligno crucis Jesum Dominum respiciat, id est, a coelesti medico non recedat, ut omnis qui viderit et crediderit in eum (sicut ipse in Evangelio dicit) non pereat, sed habeat vitam aeternam (Joan. III, 15).



CAPUT XII. In eis qui pro Christo parentes contempserint, venire benedictionem. Promissio facta et figurata. In Numeris credita et visa.

22. Benedictum a Deo populum, Balaac rex Moab conducens Balaam prophetam ex gentibus (licet unius veri Dei vatem) ut malediceret invitavit: quem maledictum existimabat se facite superaturum (Num. XXII, 5 et seqq.). Sed propheta a Domino requirit utrum pergat an maneat. [a 1Kb] Prohibeturque a Domino ne veniat, ac regi mandat sibimet interdictum. Aliis nuntiis rex, ampliora munera promittens, prophetam hortatur ut veniat (Ibid., 15 et seqq.). [Col. 0781B] Rursum ille ab eo qui jam prohibuerat, corde perverso quaerit tentans utrum locus daretur eundi. Huic recte resonat Scriptura: Non tentabis Dominum Deum tuum (Deut. VI, 16; Matth. IV, 7). Datur igitur jam mente saucio pergendi potestas, ita ut [b 1Kb] si quid Dominus in os ejus dedisset, hoc ipse proferret. Dum vadit [c 1Kb] , avaritiae suae jam corde captivus obvius ei angelus jumento ipsius quo [d 1Kb] vehebatur se potius manifestare voluit quam illi (Num. XXII, 28): quia homo cum in honore esset, non intellexit, comparatus est jumentis insensatis, et non similis, sed pejor factus est illis (Ps. XLVIII, 21). Subjugale enim (ut Petrus apostolus dicit in Epistola sua) humana voce respondens, vetuit prophetae dementiam (II Petr. II, 16).

23. Tunc coram rege conductus ille propheta, dum cogitat maledicere, benedixit (Num. XXII, 36; XXIII, XXIV): illorum deputatus ex numero, quos propheta David designat, dicens: [e 1Kb] Maledicent illi, et tu benedices [Col. 0781C] (Ps. CVIII, 28); et alibi: Ore suo benedicebant (Ps. LXI, 5) [f 1Kb] . Hoc exitus posterior docuit. Suppletam enim benedictionem propheticam, [g 1Kb] qua, etiam per talem, adventum unici Filii sui ex illo populo Deus gentibus promittebat. Quo vaticinio actus dixit inter caetera: Orietur stella ex Jacob, et exsurget homo ex Israel, et confringet omnia regna terrae (Num. XXIV, 17). Quae de Christo Domino dicta, Evangelia divina attestantur (Matth. II, 2). Is igitur qui maledicere voluit, [h 1Kb] nec valuit, consilium nequissimi serpentis exquisitum regi dedit. Speciosas quasque feminas, quarum forma ornatusque ferrum virtutemque [i 1Kb] molliret, electas e suo populo ad concitandam libidinem [j 1Kb] Hebraico populo dimittendas (Num. XXIV, 14; XXV, 1; XXXI, 16). Harum ex concupiscentia persuasi, sacrificantes idolis ac sacrificata vescentes, offenso Deo, totum pene Israel in mortem duxere captivum. Divina quippe manu percussi, dum plurima multitudo caderet in deserto, tota pene synagoga periisset, nisi Phinees sacerdos (Num. XXV, 8), [Col. 0781D] adulteros mente et corpore ferro transfodiens, iram Dei [k 1Kb] hoc facto placasset. Admonetur Joannes apostolus in Apocalypsi, scribere angelo, id est, rectori Ecclesiae Pergami, quod in plebe ejus essent tenentes [Col. 0782A] doctrinam Balaam, qui docebat Balaac mittere scandalum [l 1Kb] sub oculis filiorum Israel, edere de sacrificio, et fornicari (Apoc. II, 14; Num. XXV, 2); esse etiam nunc tales ostendens, quos aut vindex ira [m 1Kb] consumit, aut objurgatos sub poenitentia indulta gratia liberat sacerdotis.



CAPUT XIII. In Moyse transeunte, Jesum signasse Dominum rectorem. Praedictio facta et figurata. In Deuteronomio credita et visa.

24. Moyses vicinum se dum cognosceret sepulturae, populo omnem recapitulans legem, benedictionibus maledictionibusque, atque terribili illo Deuteronomii cantico, totam synagogam astrinxit, testem inducens coelum et terram, nihil se ex mandatis Domini celasse, omnique vigili cura egisse ne quid exsisteret quod laederet populum: monetque a praeceptis Domini non discedendum, neque ab eo in aliquo [Col. 0782B] declinandum; metuendumque esse [n 1Kb] prosperis ne sequantur adversa (Deut. XXXI, 32). Addit quoque prophetico spiritu eis futura designans, post suum obitum, relicto vero Deo, post gentium eos vana et noxia concursuros [o 1Kb] simulacra: quorum ex cultu peccatorum ponderibus gravati, in ima [p 1Kb] mergantur: eosque dimitti a Deo, si ipsi dimiserint Deum (Deut. XXXI, 16). Quibus dictis, omnes tribus mystica benedictione consignans (Deut. XXXIII, 1 et seqq.), Jesu filio Nave tradita gubernanda plebe (Deut. XXXI, 7), ipse jam provectus aetate, ad Dominum ex hac vita migravit (Deut XXXIV, 5). Commendavit quoque noster Mediator Jesus Dominus fidem ac pacem suam discipulis suis, transiens de hoc mundo ad Patrem (Joan. XIV, 2), eosque, ut Joannes evangelista dicit usque in finem diligens erudiit (Joan. XIII, 1). Illud, quoque propheticum futurum discentibus per suum Paulum apostolum mandans, quod post ejus obitum introirent graves lupi non parcentes gregi (Act. XX, [Col. 0782C] 29), et ex ipsis discipulis exsurgerent pseudoprophetae loquentes perversa (Matth. XXIV, 5) De quibus in epistola sua dicit: Videte canes, videte malos operarios, videte concisionem (Phil. III, 2). Commendansque [q 1Kb] omnes Deo et verbo gratiae ejus, ulterius non visuros faciem suam Paulus affirmat (Act. XX, 32), eosque Domino Jesu tradidit gubernandos, qui est cum suis usque in consummationem saeculi (Matth. XXVIII, 20).



CAPUT XIV. In Jesu Nave, Jesu Domini figuram ostendit, terrenam expugnantem civitatem. Promissio facta et figurata. In Jesu Nave credita et visa.

25. Jesus Nave filius, jubente Deo, manu Moysi consecratus, dux effectus est populi (Deut. XXXI, 7). Neque enim, quod saepe dicendum, decebat Dei populum in terram promissionis alium introducere, nisi illum qui et nominis et rei [r 1Kb] sacramenta salutemque [Col. 0782D] portaret. Hic exploratores duos in Jericho mittit, quae prima in civitatibus promissae terrae esse videbatur (Josue, II, 1). Misit et noster Jesus Dominus exploratores duos, qui sui primi adventus terram [Col. 0783A] [a 1Kb] praedicando concuterent, Zachariam scilicet sacerdotem, ejusque filium Joannem: de quo idem pater sacerdosque eidem suo filio dicit: Tu puer Propheta Altissimi vocaberis: praeibis enim ante faciem Domini, praeparare vias ejus (Luc. I, 76). Item de ipso Joanne angelus: Praecedet, inquit, ante eum in spiritu et virtute Eliae (Ibid., 17). Exploratores terrae illius excepit Rahab meretrix, quae eos abscondens, a suis persequentibus liberavit (Josue, I, 1). Et quos [b 1Kb] Dominus Jesus misit, suscepit anima fornicaria, quae nominis Jesu exspectans salutem, a prostitutione idololatriae, per coccinum, signum ejus [c 1Kb] sacri sanguinis, liberata est.

26. Has animas ex hac fornicatione [d 1Kb] venientes, etiam Thamar illa nurus Judae in suis [e 1Kb] geminis signat, dum minor ejus filius manum prior ex utero [f 1Kb] coepit mittere, et accepto signo coccino, posterior natus est (Genes. XXXVIII, 27): gentium in se populum ostentans, qui vagus, dum prior manum misisset in sacris idolorum, posterior ad Christum per signum [Col. 0783B] ejus sanguinis baptismo renatus advenit. Sub lino illa Rahab exploratores abscondit. Sub lino [g 1Kb] et nostri Jesu Domini exploratores fuisse absconsos Isaias propheta testatur, dicens: Arundinem quassatam non comminuet, et linum fumigans non exstinguet (Isa. XLII; 3): gentem ipsam Judaeam signans, quae ut linum, fumigans in sacrificiis, omnem usque ad Christum [h 1Kb] tectam celavit prophetiam; ipsosque praecursores nostri Christi Jesu, a quo non exstincta nunc usque servatur (Matth. XII, 20); ut quae in ea adhuc tecta latent, [i 1Kb] futuro in tempore revelentur. Metu [j 1Kb] enim Jesu ducis suos territos cives mulier illa explorantibus prodidit, ut etiam illud impleretur quod de nostro Jesu Domino dictum est: A facie tua gentes turbabuntur, cum feceris mirabilia (Isai. LXIV, 2, 3). Reversi exploratores ad Jesum, cum omnia quae egerant retulissent; jussu divino duodecim tribuum Israel jubet castra moveri, simulque omnes transire Jordanem, arca praeeunte (Josue, III, 1), quae [Col. 0783C] [k 1Kb] jam in figura, ut dictum est, nostri Jesu ducis [l 1Kb] sacramenta portaret.

27. Haec dum in medio fluminis moraretur, divisas in partes inferior unda dum iret, superiorque immota subsisteret, solum siccum ipse alveus praebuit transeuntibus (Ibid. 16). Statimque praecepto Domini duodecim lapides a singulis tribubus de medio fluminis Jesus jussit auferri: quibus, in sacrato numero duodecim apostoli nostri Jesu signarentur (Josue, IV, 1). Transeunte autem populo, famulatu quem unda Dei jussu praebuerat suppleto, rursum recurrens in sese fluvius laetos per se reddidit transeuntes (Ibid., 18). Baptismi et hic instar expressum, ut hi qui in eremo nati Rubri maris sacramenta non noverant, Jordanis in transitu abluti, circumcisionem ex cultellis [m 1Kb] susciperent petrinis. Omnis enim sub nostro Jesu consecratus in baptismo, ex petra corde circumciditur, quia omnis virtus ejus in petra firmatur. Quam petram Christum esse jam supra [n 1Kb] ostenditur (I Cor. X, 4).



CAPUT XV. Per Jesum Dominum animae a prostitutione idolorum liberantur. Praedictio facta et figurata. In Jesu Nave credita et visa.
[Col. 0784A]

28. Jericonta Dei populus cum Jesu duce veniens, eamque munitam omni ambitu prospiciens civitatem, obsidione vallavit (Josue, VI, 1 et seqq). Mirabilis autem in divinis praeceptis illic videtur [o 1Kb] initus esse conflictus: actumque est quodammodo certamen spiritale, septem tubarum clangoribus septies in die septimana tota recurrente, die ultimo [p 1Kb] tubis concrepantibus, jubilantibus cunctis, omnis illa superba murorum constructio, non humana, sed divina manu concussa intercidit (Ibid., 16). Subversa civitas, concremataque cum populis incendio, sola [q 1Kb] ex eo Rahab cum suis per signum sanguinis potuit liberari (Ibid., 17). His tubis, hoc fremitu jubilantum, praecepto Jesu Domini etiam noster pugnat exercitus. [Col. 0784B] Nam septiformi spiritu, sapientiae et intellectus, consilii et fortitudinis, scientiae et pietatis, ac timoris Dei (Isai. XI, 2), dum resonant qui canunt in tubis ductilibus et voce tubae corneae, jubilatque populus in conspectu regis Domini (Ps. XCVII, 6), septies in die dum laudes dicunt super judicia justitiae ejus (Psal. CXVIII, 164), omnis Jerico civitatis [r 1Kb] terrenae superbia debellatur (Josue, VI, 24). Concrematur incendio ab eo de quo dicitur: Ignis ante eum [s 1Kb] praecedet, et inflammabit in circuitu inimicos ejus (Psal. XCVI, 3). In qua spes salutis datur fornicariae animae poenitenti, dum signo sanguinis Jesu Domini liberata, dicitur elatis et tumidis: Meretrices et publicani praecedent vos in regnum Dei (Matth. XXI, 31). Tales quippe animas invenit Jesus Dominus noster, sive in Judaeis, sive in gentibus. Quarum exemplo ut a sua prostitutione transiret ad legitimum virum, jubetur Osee propheta mulierem accipere fornicariam, atque ex ea procreare filios, ut sit jam uxor, quae paulo [Col. 0784C] ante fuerat meretrix, habeatque filios, quae studebat filios non habere, nec jam libidini, sed suscipiendae serviat proli (Osee I, 2).

29. Evidentius hoc per Jeremiam prophetam exponitur, cum tota arguitur Judaea: Si contaminata fuerit mulier, ait Dominus, numquid revertetur ad eum vir suus? Et tu fornicata es in pastoribus multis, et sic revertere ad me, dicit Dominus (Jerem. III, 1). Et per Oseam: Vocabo non plebem meam, plebem meam; et non dilectam, dilectam (Osee I, 10; II, 24; Rom. IX, 25). Apostolus quoque Paulus hujusmodi animas salubriter objurgat, dicens: Auditur in vobis fornicatio, et talis fornicatio, qualis nec [t 1Kb] inter gentes (I Cor. V, 1). Sed tales etiam sua gratia Jesus noster Dominus dum suscipit ad salutem, divinitate illa potentiae suae fornicariam, virginem facit. Quam pronubus in se Paulus casto spiritualique connubio componit, dicens: Aptavi enim vos uni viro virginem castam exhibere Christo (II Cor. XI, 2). De qua filios non carne, sed spiritu excipiens, facit Ecclesiam virginem, matrem filiorum fecunditate [u 1Kb] lactantem (Ps. CXII, 9). Quos [Col. 0785A] secum admonet Joannes apostolus dicens: Charissimi, filii Dei sumus, et necdum apparuit [a 1Kb] quid evimus (I Joan. III, 2). Conjungit et Paulus: Si autem filii, et haeredes; haeredes quidem Dei, cohaeredes autem Christi (Rom. VIII, 17).



CAPUT XVI. Per Jesum Dominum omnia vitia expugnanda. [b 1Kb] Promissio facta et figurata. In Jesu Nave credita et visa.

30. Expugnat Jesus Nave filius Chananaeum, Cethaeum, Pharesaeum, caeterasque gentes, quarum terras populo suo Dominus in haereditatem promiserat (Josue, XI., 3, et seq. cap.). Expugnat et noster Jesus Dominus idololatriam, superbiam, invidiam, luxuriam, caeteraque vitia, ut suis seipsum praeparet aeternam haereditatem. In funiculo Jesus Nave filius, victori populo terram divisit (Ps. LXXVII, 64). Dicit et noster triumphans in Christo Jesu populus: Funes [Col. 0785B] ceciderunt mihi in praeclaris. Nam et haereditas mea praeclara est mihi (Ps. XV, 6). Jubet Dominus filiis Salphat, quia virum haeredem non reliquit, paternam suscipere haereditatem (Num. XXVII, 6), ut in his animae auxilio [c 1Kb] humano destitutae signarentur, quas dum respicit Deus, dicunt: Dominus portio haereditatis meae et calicis mei; tu es qui rest tues mihi haereditatem meam (Ps. XV, 5). Terminos positos quaeque tribus inviolata fide custodit. Dicitur et nostro populo: Non transgredieris terminos aeternos quos posuerunt patres tui (Prov. XXII, 28). E mundo migraturus Jesus, ultima contestationis suae verba, sicut Moyses, haec populo tradidit: A mandatis Domini non discedendum, si vellent semper esse liberi, et ab inimicorum insidiis alieni: nihilque se ab eis accepisse, vel eos in aliquo laesisse confirmat (Josue. XXIII). Et suos Jesus noster Dominus transiens, hac pactione [d 1Kb] constringit: Si feceritis, inquit, quae mando vobis, vere mei discipuli estis, et cognoscetis veritatem, et veritas liberavit eos (Joan. VIII, 31). Quibus cum dedisset [Col. 0785C] exercendorum miraculorum potestatem, ne quid ab aliquo sperarent, quod ipsi non dederant, [e 1Kb] dixit, Gratis date (Matth. X, 8). Post abscessum Jesu populus ille non ducem, sed judices regendos accepit (Judic. I, 2). Et cum noster Jesus Dominus transiret de hoc mundo ad Patrem, rectores Ecclesiae suae per universum instituit mundum.



CAPUT XVII. In figura Ecclesiae Delbora hostem superavit. [f 1Kb] Praedictio facta et figurata. In Judicum [g 1Kb] credita et visa.

31. Primus Judas inter caeteros Judices fuit qui judicarunt Israel (Jud. I, 2). De cujus tribu, ut saepe diximus, Dominus Christus huic mundo in carne, Judex omnium animarum praesentatus est. Relicto vero Deo, populus Israel oblitus mandatorum Moysi et Jesu famulorum Dei, servivit idolis gentium, [h 1Kb] eosque sequens vindicta, per confines inimicos vexavit [Col. 0785D] (Jud. II, 11 et seq.) Hoc et nunc agitur, dum renati per baptismum filii Dei, vanis superstitionibus curisque hujus saeculi implicantur, vinculisque [Col. 0786A] peccatorum suorum unusquisque constringitur (Prov. V, 22). Clamaverunt filii Israel ad Dominum, cum pressuram paterentur: Et de necessitatibus eorum liberavit eos (Ps. CVI, 6). Dicit etiam noster Dominus per prophetam: Erit cum [i 1Kb] clamaveritis ad me et dixeritis, Pater! exaudiam vos ut populum sanctum (Isai. LVIII, 9). Cujus in manifestatione, clamantem ad patrem filium perditum, cum magna miseratione pius pater in Evangelio [j 1Kb] poenitentem suscipit redeuntem (Luc. XV, 21). [k 1Kb] Subsequens in judicibus [l 1Kb] Delbora prophetes, mater surrexit in Israel, quae judicavit populum annis quadraginta (Jud. 4). Hujus in tempore Sizaram regem Jabin adversus plebem Domini rebellantem, divina virtus in manu feminae conclusit [m 1Kb] : illum scilicet terribilem curribus, equitibus, populisque metuendum. Nec eum [n 1Kb] ferro, sed femina virum ligno confixit, palo ac malleo tempora illius transfodiens (Ibid., 21): quae nostrae matris Ecclesiae similitudinem gerens, [o 1Kb] voce resonaret in Psalmis: Hi in curribus et hi in equis, nos autem in [Col. 0786B] nomine Dei nostri magnificabimur. Ipsis obligati sunt pedes, et ceciderunt, nos vero surreximus et erecti sumus (Psal. XIX, 8, 9). Haec et alia cantat sancta Ecclesia expugnans idola, idolorumque cultores, nec non et vicinos hostes suos haereticos. Qui dum adversus eam castra constituunt, non timere cor suum dicit; et, Si exsurgat, ait, in me bellum, in illud ego sperabo (Psal. XXVI, 3). Et in alio psalmo: Saepe expugnaverunt me a juventute mea, etenim non potuerunt mihi (Ps. CXXVIII, 1, 4). Quia Dominus justus [p 1Kb] per crucis lignum contrivit cervices peccatorum.



CAPUT XVIII. In figura Gedeon gratiam Domini Christi commendat. Promissio facta et figurata. In Judicum credita et visa.

32. Rursum pro peccato idololatriae affligitur populus eum deprimente Madian (Jud. VI, 1). Missus angelus Domini ob redemptionem eorum. Gedeon [Col. 0786C] filium Joas unum ex Hebraeis ad judicandum praeliandumque pro eo mittens, hoc dicto instruit: Dominus tecum, potens in virtute; et Gedeon: Si Dominus nobiscum est, ait, quare nos invenerunt mala haec (Ibid., 12, 13)? Et angelus: Vade, [q 1Kb] ait: in manu enim tua liberabitur Israel de manu Modian (Ibid., 14). Cumque Gedeon [r 1Kb] ex minima tribu se esse in Israel coram Domino fateretur, ab eo qui exaltat humilem, cumque sedere facit cum principibus populi sui (Ps. CXII, 8), roboratus, statim aram Baal, quam filii Israel construxerant, subvertit. Hunc populus pro hoc facto insectatus, [s 1Kb] in domum patris sui fugientem obsedit (Jud. VI, 27 et seqq.). Cumque impetum populi declinasset, pater ejus Joas furentem plebem his mitigavit verbis: Numquid vos, ait, juindicatis Baal, aut salvum facitis eum? Qui [t 1Kb] in eum jurias ingessit, morietur [u 1Kb] in mane. Si Deus est, ipse se vindicabit (Ibid., 31). Verum cum populus placatus abscederet, spiritus Domini induit Gedeon, eumque [Col. 0786D] virtute subfultum ad praeliandum mittit, signum victoriae voluntati ejus assignans. Duo tamen ipse poposcit, quae in magno mysterio usque in tempus [Col. 0787A] velata noscerentur Volo, inquit, Domine, ut vellus quod est in area, impleatur aqua, et area sicca sit (Jud. VI, 37). Factum est. Sicca area, ros [a 1Kb] omne descendit in vellus: quod expressum pelvim replevit aqua. Vellus repletum in area sicca, [b 1Kb] agnoscimus Synagogam, Ecclesia tunc sicca in fide gentium, quae cum nullo imbre supernae doctrinae rigaretur, Synagoga, ut vellus, repleta erat divinis oraculis sacrisque mysteriis. Quod vera virtus Jesus Dominus eo usque expressit in pelvim, ut propinquante passione, pedes in ea lavans suis discipulis (Joan. XIII 5), omnem Sygnagogae gloriam vacuans, tamquam vellus expressum inanem relinqueret; gentibus gratiam novi Testamenti ministrans, quam in secundo signo evidenter ostendit. Volo, Domine, inquit Gedeon, ut vellus siccum sit, et area omnis compluatur (Judic. VI, 39).

33. Utrumque factum, futurumque in Christo et per Christum, David propheta [c 1Kb] confirmat, dicens in psalmo septuagesimo primo (Vers. 6): Descendet [Col. 0787B] sicut pluvia in vellus (quod pertinet ad Synagogam), et sicut guttae distillantes super terram (quod pertinet ad Ecclesiam). Et in Deuteronomio: Excipiatur, inquit, sicut pluvia pronuntiatio mea, et descendant, velut ros, verba mea (Deut. XXXII, 2). In vellere ros, tunc refertam Synagogam; et pluvia in area, nunc repletam Ecclesiam gratia ostendit. Dicit et Isaias propheta: Sicut ros aut pluvia [d 1Kb] descendens non discedit, quousque inebriet terram et germinet, et det panem ad edendum his qui eam colunt: ita [e 1Kb] et verbum quodcumque exierit ex ore meo, non revertetur quousque perficiat quae volui (Isa. LV, 10, 11). Perfectis igitur universis sacramentis, quae aliis [f 1Kb] condita tegebantur in vellere, Judaeorum scilicet Synagogam inanem remansisse, omnis jam mundus [g 1Kb] agnoscit; aream vero, Ecclesiam per omnes gentes gratia repletam, fecunditate credentium populorum. Sed eidem Gedeoni praeceptum est, congregato agmine [h 1Kb] egredi ad praeliandum contra inimicos populi Dei. [Col. 0787C] Verumtamen quia sacramentis omnia tegebantur, idem qui ductabatur exercitus, ad aquam probandus accessit. Dixit enim Dominus ad Gedeon: [i 1Kb] Deduc populum ad aquam: adhuc enim multi sunt tecum: eritque qui lambens lingua, [j 1Kb] ut canis biberit, statues eos seorsum, caeteros dimittes [k 1Kb] e castris (Judic. VII, 4). Repertique sunt trecenti viri. Hos, inquit Dominus, [l 1Kb] adduces tecum: ne dicat Israel, Quoniam manus meae salvum me fecerunt (Ibid., 2). Sic enim [m 1Kb] agit divina providentia gratiam commendans, ut non in se quisquam, sed in Domino glorietur (I Cor. II, 31). Quoniam non in multitudine exercitus potentia est belli, sed de coelo est fortitudo Dei (I Reg. XIV, 6).

34. Praebantur autem milites Domini hoc modo, succincti lumbis, hydriasque portantes in manibus (Judic. VII, 16), faces quoque [n 1Kb] succensas, igniti mente et corpore, in hoc victoriae [o 1Kb] signo: Gladius Domini [Col. 0788A] et Gedeon. Explorans igitur Gedeon per noctem castra partis adversae, sentiensque quibus somniis Dominus eorum terruerit adversarios, diluculo suos ad milites [p 1Kb] redit, eosque ut certa victoria potito, alloquitur, jubetque Dei milites hydrias [q 1Kb] e suis manibus in terram projicere ac protinus in adversarios omni cum fiducia proselire (Ibid., 18). Ita etiam sub nostro judice Jesu Domino, noster vicit et vincit exercitus. Cui praecipitur: Sint lumbi vestri accincti et lucernae ardentes portantes, gladium bis acutum, verbum Dei (Luc. XII, 35). Quorum fortium corpora martyrum [r 1Kb] in terra illisa, velut hydriae, dum concrepant, eorum scilicet qui pro veritate certant usque ad mortem (Apoc. I, 16), suo grandi sonitu omnes fugavere inimicos. Horum triumphus suavi cantu resonat dicentium: Habemus thesaurum istum [s 1Kb] in vasis fictilibus, ut eminentia virtutis sit Dei, et non ex nobis (I Cor. IV, 7). Gratias agentes Deo, qui dedit eis victoriam, per Dominum nostrum Jesum Christum (I Cor. XV, 57). Transierunt enim et nostri probandi per [Col. 0788B] ignem et aquam (Ps. LXV, 12), lambentes lingua ut canes Domini: quos David memorat, dicens: Lingua canum tuorum ex inimicis ab ipso (Ps LXVII, 14). Hi enim pro eo nunc latrant, qui eum aliquando [t 1Kb] oderant, quorum latratu omnis Christi fugatur adversarius.



CAPUT XIX. In Abimelech concubinae filium, haereticos signat. Praedictio facta et figurata. [u 1Kb] In Judicum credita et visa.

35. Abimelech filius ex concubina, post obitum patris sui Gedeon, interfectis a se septuaginta legitimi, ejus filius, sollicitato populo. Judex effectus est in Israel (Judic. IX, 1 et seq.). Unus e septuaginta dum evasisset absconditus, transeuntem, sub quadam parabola, totum increpat Israel (Ibid., 7): quod infructuosa ligna silvestria, vitem et ficum dum sibi [Col. 0788C] peterent regem, respondisse fructuosa infructuosis, non se posse relinquere fructus pinguedinis suae, et [v 1Kb] ire regnare in lignis. Haec figura [x 1Kb] praesumptam audaciam haereticorum ostendit: qui cum sint non filii liberae, sed ancillae (Gal. IV, 31), ut silvestria silvestribus, id est, infructuosis animabus, ea intentione, delictorum spinis obruti, potentantur, ut filios veri Regis et Judicis in anima [y 1Kb] rebaptizando interficiant. Hunc tamen Abimelech audacem principem mulier, [z 1Kb] e muro misso fragmento molae, quassato capite occidit (Jud. IX, 53). Sic [aa 1Kb] etiam decet perire haereticos, qui caput nostrum Christum Dominum, contumeliosa disputatione expugnare [bb 1Kb] dum nituntur, quoniam haeredes esse non poterunt ancillae filii, sed liberae: Ecclesia ut mulier ex gentibus, mulam asinariam eorum collo alligans, eos mergit in profundum (Matth. XVIII, 6).



CAPUT XX. In Jephte, immolatae carnis Christi immolatio virginis. Promissio facta et figurata. In Judicum credita et visa.
[Col. 0789A]

36. Jephte [a 1Kb] quoque ordine subsequente, Dei populum per annos sex judicavit (Judic. XI, 6). Hic dum bellum gerit adversus filios Ammon, viditque sibi adversarios praevalere, temeraria praesumptione votum vovit, quod si inimicos vincere contigisset, quidquid ei primitus ex domo sua obviam fieret, offerret in sacrificium (Ibid., 29). Cujus audacia hoc modo correpta est, ut non animal cujusque pecoris [b 1Kb] existimatum, sed unica filia virgo, triumphantis more occurrens affligeret graviter de promissione victorem. Quam respiciens: Heu! mihi, ait, filia! Offensio facta es in oculis meis. Vovi enim super te votum Deo, et non poterit averti. Dixitque ei filia: Si in me aperuisti os tuum, pater, ad Dominum, fac ita ut promisisti: propter quod [c 1Kb] fecit Dominus vindictam [Col. 0789B] de inimicis suis (Ibid., 35). Induciasque petit a patre, quibus in monte cum sodalibus suis fleret virginitatem suam. Quae consummato tempore reversa, [d 1Kb] sui sacrificii ex ea Jephte vota complevit. Et haec, ut dictum est, non noverat virum (Ibid., 39). Quaeritur fortasse cur non ei praeceperit Deus parcere debere unicae filiae, sicut Abrahae unico jussit [e 1Kb] ut parceret filio (Gen. XXII, 12)? Nasciturque famosa illa et ad solvendum difficilis quaestio, quam revelante Domino hoc modo persolvam: primo quod Deus non poposcerat a Jephte, tentando eum, [f 1Kb] sicut ab Abraham; sed hic sponte vovit, non, ut dixi, tentatus a Deo, sed ipse quodammodo tentans Deum. Secundo, dignum [Forte indignum] fuit ut non taxata victima, canem, vel subjugale, aut quodlibet aliud [g 1Kb] indignum pecus sibi primitus occurrens, ut promiserat, immolaret. Quia ergo non tentatus tentare voluit Deum, hoc ei occurrit quod [h 1Kb] probaret virtutem, votum et animum promittentis.

[Col. 0789C] 37. Sed hunc Jephte Paulus apostolus in Epistola ad Hebraeos (Cap. XI, 32), inter caeteros fide plenos, ex hoc ipso operatum dicit fuisse justitiam: commemorans Barach, Samson, Samuelem, caeterosque heroas nostros; ne sola terrena civitas plausu vanitatis suos extolleret cives, si pro ea filium Torquatus occidit, si Mucius dexteram porrexit in flammas, si Curtius se praecipitem dando voragini, pro ejus [i 1Kb] saevitia vita privavit: cum longe [j 1Kb] celsiora nostri, et multi ac multiplicia fecerint cives Jerusalem coelestis civitatis magnae. Hujus tamen Jephte operatio justitiae admonet nos inquirere mysteria actionis Dominicae, velut [k 1Kb] datum fuerit tantae rei explicare secretum. Haec itaque figurata mysteria ad Judicem Ducemque nostrum Jesum Dominum ita [l 1Kb] referunt, ut cognoscamus eum pro nostra redemptione de inimicis nostris vindictam volentem suscipere, unicam virginem carnem suam, [m 1Kb] tamquam filiam immolasse. Et a seipso quippe formatus in utero dicitur per [Col. 0789D] David prophetam: Mater Sion dicet: Homo et homo factus est in ea, et ipse fundavit eam Altissimus (Ps. LXXXVI, 5). Haec occurrit in hora passionis, cum Creator [Col. 0790A] ejus, principatus et potestates aeris hujus [n 16Kb] exemplaret, fiducialiter triumphans eas in semetipso (Coloss. II, 15). Occurrit, inquam, in hora de qua [o 1Kb] in Evangelio dicit: Pater, quid dicam? Transeat haec hora. Sed propterea veni in hanc horam (Joan. XII, 29), [p 1Kb] ut is qui eam creaverat immolaretur.

38. Quod vero illa petit inducias, ut fleret in monte virginitatem suam cum sodalibus suis (Judic. XI, 37), ascendit in montem Jesus cum [q 1Kb] sodalibus propinquante passione (Matth. XXVI, 30), illic orans, ut evangelista testatur, sudans: pro lacrymis, guttae sanguinis stillare videbantur in terram (Luc. XXII, 44). Admonuitque sodales suos vigilare et orare, ne intrarent in tentationem: adjiciens tristem esse animam suam usque ad mortem (Matth. XXVI, 38, 40). Descendens vero de monte, hanc quam pro nobis susceperat carnem, sine corruptione virginem, quae non noverat virum, obtulit sacrificium Deo Patri. Quoniam et hic aperuit os suum super carnem suam, dicens per prophetam: Quae [r 1Kb] procedunt de labiis [Col. 0790B] meis, non reprobabo (Ps. LXXXVIII, 35). Et ipse in Evangelio: In hoc me, ait, diligit Pater meus, quoniam animam meam pono pro ovibus meis (Joan X, 17). Et iterum: Majorem hunc charitatem nemo habet, quam ut animam suam ponat quis pro amicis suis (Joan. XV, 13). Neque enim vel in morte, caro illa corrupta est: de qua dicit in psalmo: Caro mea [s 1Kb] requiescet in spe. Quoniam non derelinques animam meam apud inferos, neque dabis sanctum tuum videre corruptionem (Ps. XV, 9, 10). Vivit itaque Deo, qui vitam istam finit propter Deum. Mihi enim vivere, ait Apostolus, Christus est, et mori lucrum (Philip. I, 21).



CAPUT XXI. In Samson, Nazaraeus Dominus Christus, fortis in capite. Promissio facta et figurata. [t 1Kb] In Judicum credita et visa.

[Col. 0790C] 39. Manue dictus est in tempore illo, quo judices Dei populum gubernabant, cujus uxor sterilis fuit (Judic. XIII, 2). Huic angelus Domini astitit promittens filium talem futurum (Ibid., 3). Ferrum, inquit, non ascendet super caput ejus, et vinum et siceram non bibet: quoniam Nazaraeus erit puer a die nativitatis, usque in finem mortis. Jam Nazaraeus, virtu sonat in capite: quoniam viri caput Christus (I Cor. XI, 3). Natus est igitur Samson ille fortissimus, plenus, ut dictum est, virtute ex coma capitis sui, qui judicavit Israel annos viginti. Hujus omnis actio in figura Christum Dominum resonat. Cujus gestorum ordinem adjutus Dei gratia [u 1Kb] ita percurram. Descendit, dicit Scriptura. Samson in [v 1Kb] Taumatha, et dilexit illic mulierem alienigenam (Judic. XIV, 1), suosque parentes petiit ut eam sortiretur uxorem. Descendit et noster de coelo fortissimus, de quo dicit angelus ad Mariam: Quoniam Nazaraeus vocabitur (Matth. II, 23); ut sibi dilectas ex gentibus animas sociaret, et fide [Col. 0790D] conjungeret. Dum pergit Samson videre desponsatam sibi, catulus leonis ei obviam factus est, quem repletus spiritu [x 1Kb] discerpsit, eumque misit per partes (Jud. [Col. 0791A] XIII, 5, 6). Rursum rediens declinansque viam, dum cadaver inspicit animantis, favum mellis in ore leonis suspiciens abstulit, idque comedens suis ex eo parentibus dedit, neque illis factum sui operis intimavit (Ibid., 8). Hoc et noster Nazaraeus Jesus Dominus egit. Discerpsit populum Judaeorum, [a 1Kb] ut catulum leonis, misitque per partes: de quo Balaam propheta gentilis ait: Catulus leonis [b 1Kb] in via fortissimus Israel (Num. XXIII, 24). Hujus particulas per orbem sparsas propheta David testatur, dicens ipsi forti nostro Domino: Disperge illos in virtute tua (Ps. LVIII 12). [c 1Kb] Quod factum non credimus, sed videmus.

40. Favum vero mellis quod in ore leonis hujus invenit, legem spiritalem populi ejus, auditor, intellige, quod apes patriarchae atque prophetae construentes, in eum mella infuderint divini eloquii. Hoc ex ore leonis mortui abstulit, qui repulsis Judaeis, legem ipsam etiam gentibus ministravit. Idque [d 1Kb] comedens corpus fortissimi nostri Judicis Christi Domini, dicit: Quam dulcia [e 1Kb] faucibus verba tua, [Col. 0791B] super mella et favos ori meo (Ps. CXVIII, 103). Et Salomon ait: Favi mellis, sermones boni (Prov. XVI, 24). Dedit ex eo, dictum ut est, parentibus suis, sive discipulis, cum aperuit sensum eorum, ut intelligerent Scripturas (Luc. XXIV, 45): sive his qui ex Judaeis transierunt ad fidem Christi, ut etiam ipsi gustantes viderent, quam suavis est Dominus (Ps. XXXIII, 9). Hujus actionis aenigma Samson in convivio nuptiarum protulit, sub certa sponsione triginta sindonum, totidemque stolarum viris qui aderant, si proposita narravissent (Judic. XIV, 10). Ex devorante, inquit, exiit esca, et ex forti [f 1Kb] dulce (Ibid. 14). Quam propinquante solutionis die cum intelligere nequivissent, ejus mulierem [g 1Kb] minis terroribusque coactam explorare faciunt sensus viri, ac per ipsam propositionis solutione comperta, parabolam pandunt, dicentes: Quid dulcius melle et fortius leone? Quibus ille ait: Si non [h 1Kb] domassetis vitulam meam, numquam intelligeretis parabolam meam (Ibid. 18). Magnum [Col. 0791C] igitur illud pietatis Dominicae sacramentum, quod in Lege fuit velatum, fuitque absconditum a saeculis in Deo; revelatum per Christum, manifestatum est in gentibus (Coloss. I, 26; I Tim. III, 16). Sane a se prostratos exuens spoliis, promissa Samson omni celeritate persolvit (Judic. XIV, 19); ut de nostro quod dictum fuerat etiam signaretur, Fortium dividet spolia (Isa. LIII, 12). Salubriter enim noster suos occidit inimicos, dum peccato peccatum occidit in carne (Rom. VIII, 3), reddens spoliorum promissiones, non merita meritis, sed pro malis bona conferens miseris.

41. Pergens vero Samson ad diem festum Hebraei populi, ut cum suis agere potuisset, mulierem ejus viro alii parentes tradiderunt (Judic. XV, 1). Hoc faciunt leves vilesque animae, quae consortium unici sponsi Christi casto fidelique corde minime retinentes, cui ibet se haereticae tradunt sociantque doctrinae. Admonetque Apostolus animas unius sponsi Christi, pudico amore, cubile servantes: Videte ne quis vos seducat ullo modo (II Thess. II, 3). Reversus igitur [Col. 0791D] Samson, cum cognosceret uxorem suam alteri viro fuisse conjunctam, insidiis illam gentem pro dolore confecit (Judic. XV, 3). Trecentis itaque vulpibus apprehensis, [Col. 0792A] earum in invicem caudas innectens, faces his ardentes posuit, [i 1Kb] easque per segetes Allophylorum ire dimisit, omnesque eorum fruges miro compendio succendit. Dicit quidem et noster fortis Dominus, haereticos signans: Capite nobis vulpes pusillas exterminantes vineas (Cant. II, 15): quibus sunt faces incendii potius erroris quam divini amoris. Nec sunt in capite. sed in cauda. Ardent enim studiis perversisque doctrinis, quibus imperitos vel potius [j 1Kb] peritos vaporis sui aspersione afflantes, omnes eos, quasi ignis [k 1Kb] agreste fenum, consumunt. Quoniam in conspectu nostri judicis Christi Domini ignis ardebit (Ps. XCVI, 3), eruntque, ut dicit propheta, omnes alienigenae, stipula: et succendet eos adveniens dies, dicit Dominus (Mal. IV, 1). Illa vero mulier quae, relicto tanto viro, alii se credidit sociandam, incendio cum suis parentibus a suis civibus dignoscitur esse consumpta (Judic. XV, 6), ut omnis anima haeretica cum suis parentibus, id est, doctoribus, igni [l 1Kb] inexstinguibili, peccatis traducentibus, exuratur. Quoniam [Col. 0792B] traducent illos ex adverso iniquitates illorum (Sap. IV, 20), cum eis dixerit Dominus: Discedite a me in ignem aeternum, qui paratus est diabolo et angelis ejus (Matth. XXV, 41).



CAPUT XXII. In eodem Samson, quod ligatus Christus Dominus a Judaeis, vincula omnia disrupit. Praedictio facta et figurata. [m 1Kb] In Judicum credita et visa.

42. Idem Samson in illo populo aliam dilexit mulierem, quam dum pergeret accipere, soli transeunti viam inimicorum insidiae irruerunt (Judic. XV, 15). Cui virtus divina statim affuit. Apprehensa etenim asini maxilla, mille viros ex ea prostravit, caeterosque vertit in fugam. Qui cum siti praeliando deficeret, invocato Deo, ex rima ejus maxillae aqua profluens priscae virtuti reddidit satiatum, eumque adversariis superatis fecit esse victorem. Si nostrum fortem Dominum respicias hoc animali vectatum, tantumdem [Col. 0792C] atque ampliorem numerum ab eo prostratum invenies inimicorum: cum ei dicit David propheta: Cadent a latere tuo mille, et decem millia a dextris tuis: tibi autem non appropinquabunt (Ps. XC, 7). Quoniam sitienti corpori ejus, ex latere, tamquam ex rima, sanguis et aqua manavit (Joan. XIX, 34), qua satiata omnis anima Christiana dicit: Super aquas refectionis educavit me, animam meam convertit (Ps. XXII, 2). Post illud mirabile praelium, Samson sociavit sibi aliam quam dilexit mulierem, nomine Dalila (Judic. XVI, 4) Duas istas mulieres (ut ipsa actio mystica multipliciter discussa revelat) duas illas existimo civitates quas Ezechiel propheta his vocabulis consignavit, Oolla et Ooliba, Samariam, scilicet et Jerusalem (Ezech. XXIII, 4): Samariam, quae scissuram regni in undecim particulis suscepit, tamquam illa prima mulier quae, relicto legitimo viro, se haereticis tradidit; Jerusalem vero, ut haec Dalila, quae mysteria passionis Christi Domini, ordinata omni actione conclusit.

[Col. 0792D] 43. Quae res gestae ita sequuntur. Dixerunt Allophyli ad Dalilam: Seduc virum tuum, et indicet tibi in quo sit virtus ejus, et dabimus tibi singuli [Col. 0793A] mille centum argenteos (Judic. XVI, 5). Ecce est illa triplex venditio. Venditur Christus in Joseph ante Legem (Gen. XXXVII, 28), venditur in Samson sub Lege, venditur a Juda Judaeis sub gratia (Matth. XXVI, 15). Seducit Dalila mulier virum illis suadentibus, et dicit: Indica mihi in quo infirmari possit virtus tua (Judic. XVI, 7). Aperuit quodam modo os suum Samson in parabolis, et dixit: Si ligatus fuero nervis humidis, id est, recentibus, infirmabor, et ero sicut omnes homines. Sinit se fortis his vinculis colligari: insidiantibusque adversariis, [a 1Kb] ac dicente illi uxore, Philistiim [b 1Kb] super te Samson; ita illa vincula virtute dissolvit, tamquam stupa cum tetigerit ignem; adversariosque omnes vertit in fugam. Noster etiam Dominus [c 1Kb] fortitudinis, apud Jerusalem velut his vinculis se ligari permisit. Adducunt enim ad eum [d 1Kb] Pharisaei mulierem in adulterio deprehensam, et dicunt tentantes: Magister, modo hanc deprehendimus. Moyses jussit hujusmodi lapidari; tu vero quid de ea statuis (Joann. VIII, 1)? Nervorum velut [Col. 0793B] ex Lege vinculis se crediderant ligasse Jesum, et maxime recentium cum dixerunt, modo. [e 1Kb] Quae noster fortis hoc responso disrupit: Qui, inquit, vestrum sine peccato est, prior in illam lapidem mittat (Ibid. 7). Quo audito, unus post alterum discesserunt, ut illud vinculum, quo ligaverant, ita solveretur; quemadmodum dixit propheta: Sicut fluit cera a facie ignis, sic pereant peccatores a facie Dei (Ps. LXVII, 3).

44. Rursum Allophyli per mulierem insidias tendunt; dicitque mulier ad Samson: Indica jam mihi, in quo infirmetur virtus tua. Et Samson: Si ligatus fuero, ait, funibus novis, infirmabor, et ero sicut omnes homines (Judic. XVI, 11). Cumque id fieret, Adversarii ad te, [f 1Kb] inquit, Samson. At ille repletus spiritu [g 1Kb] disrupit funes a brachiis suis tamquam filum, sparsit omnesque fugavit adversarios. Ligari se sinit et noster Dominus, fortis, [h 1Kb] dum secundo veniunt ad eum Pharisaei et dicunt: Magister, scimus quia in [Col. 0793C] veritate doces; et nullius personam accipis. Licet tributum dare Caesari, an non (Matth. XXII, 10)? In hac tentatione fortem nostrum bicipiti quasi laqueo ligaverunt. Sed spiritu virtutis, fortis noster nodos omnes ista voce disrupit: Quid me, inquit, tentatis, hypocritae? afferte mihi numisma census. At illi attulerunt ei denarium. Et Dominus: Cujus est imago et superscriptio? Dixerunt, Caesaris. Reddite, ait Dominus, Caesari quae sunt Caesaris, et Deo quae Dei sunt (Ibid. 18). His dictis mira celeritate vincula illa disrupit, ille susceptus homo, qui Deo suo canit in psalmis: Dirupisti vincula mea, tibi sacrificabo sacrificium laudis (Ps. CXV, 16).

45. Tertio sollicitat mulier virum. [i 1Kb] Quousque, inquit, illudis me? Indica jam mihi in quo infirmetur virtus tua (Judic. XVI, 13). Pene eadem verba et Judaei dixerunt nostro judici Christo. Quousque, inquiunt, animas nostras [j 1Kb] tollis? Si tu es Christus, dic nobis palam (Joan. X, 24). Sed Samson tertio se ligari hoc modo permisit: Si alligati fuerint, ait, [Col. 0793D] capilli capitis mei in paloor sorio, infirmabor, et ero sicut omnes homines. Quod cum faceret mulier: Iidem insidiantes ad te, [k 1Kb] inquit, Samson. At ille exsurgens, disruptis omnibus, fugatos plagatosque inimicos prostravit. Fit et nostro forti Jesu Domino hujusmodi colligatio, velut in orsorio palo contextio capillorum. [Col. 0794A] Dicunt Scribae et Pharisaei ad Jesum: Scripsit nobis Moyses, quod si quis mortuus fuerit non habens filios, accipiat uxorem ejus frater ipsius, et suscitet semen fratri suo. Septem autem fratres erant: [l 1Kb] accepit uxorem fratris secundus et tertius, et mortui sunt non relictis filiis; postea vero omnes eam acceperunt; sine liberis mortua est et mulier: in resurrectione, aiunt, cujus erit uxor (Matth. XXII, 24 seq.)? Quanto vehementius se ligasse nostrum fortem erediderunt, tanto velocius solvit quam intulerant quaestionem. Et vere sicut potestatem habens (Matth. VII, 29), quia nec ligari his tentationibus posset, nisi ipse permitteret. Filii, inquit, saeculi hujus generant et generantur: qui autem digni fuerint saeculum illud contingere, neque nubent neque nubentur. Non enim jam mori poterunt, quoniam sunt similes angelis et filiis Dei (Luc. XX, 34). Quibus dictis, omni confusione prostrati, ejus fugati sunt inimici (Ibid. 40). Et venit hora mortis Samson. Dicit et noster: Venit hora ut clarificetur Filius hominis (Joan. [Col. 0794B] XII, 23). Nisi enim granum tritici cadens in terram mortuum fuerit, ipsum solum manet: si autem mortuum fuerit, multum fructum affert (Ibid. 24).

46. Instante et flente mendaciter coram se muliere, pusillanimis factus est, ait Scriptura, Samson usque ad mortem: ut [m 1Kb] nostri figurata actio impleretur, dicentis. Tristis est anima mea usque ad mortem (Matth. XXVI, 38). Si rasi, inquit Samson, fuerint capitis mei capilli, infirmabor, et ero sicut omnes homines (Judic. XVI, 17). Antequam haec fierent, mittit mulier ad viros dicens: Afferte argentum, jam enim mihi omnia veraciter indicavit. Fit certa traditio, quam supplevit Judas percepto argento: impleturque in Samson per figuram quod [n 1Kb] in nostro Christo Domino actum est etiam manifeste. Nam quod eum accipiens mulier dormire fecit in sinu suo, hoc est quod noster fortis Dominus dicit: Non expedit mori prophetam extra Jerusalem (Luc. XIII, 33). Quod eum mebriavit poculo mortifero, hoc est [Col. 0794C] quod et Dominus noster dixit: Dederunt in escam meam fel, et in siti mea potaverunt me aceto (Ps. LXVIII, 22). Quod vero novacula adhibita rasit caput ejus, hoc est quod eum in loco Calvariae crucifixit. Raso capite Samson, discessit et virtus; et noster pendens in ligno clamavit: Deus, Deus meus, respice me, quare me dereliquisti? Et iterum: Multiplicati sunt super capillos capitis mei qui me oderunt gratis (Ps. XXI, 1; LXVIII, 5). Effoderunt inimici Samson duos oculos ejus. Duae partes, velut [o 1Kb] lumina, discipulorum effusae sunt ad tempus, [p 1Kb] alii negando, alii fugiendo; pro quibus clamat noster fortis: Oculi mei defecerunt sperando in Deum meum; et iterum: Illumina oculos meos, ne umquam obdormiam in mortem (Ps. LXVIII, 4; XII, 4). Quod factum in discipulis novimus, quando illo resurgente, aperti sunt oculi eorum, eumque cognoverunt in fractione panis (Luc. XXIV, 31). Accipientes inimici Samson, ligaverunt eum ferro. Hoc clavi indicant Crucifixi.

47. Quae vero illudentes fecerunt, dando palmas [Col. 0794D] in facie, sputis linire, flagellis caedere; haec omnia Isaias propheta praedixit (Isa. L, 6), et impleta in Christo Domino sancta Evangelia testantur (Matth. XXVII, 29, 30; Marc. XV, 17, 18, 19), ubi velut caecatum illudunt Judaei, dum calamo percutientes caput ejus, dicunt: Prophetiza nobis, Christe, quis te percussit [Col. 0795A] (Luc. XXII, 63; Matth. XXVI, 68)? Unum vero extremum in morte sua miraculum fecit Samson, quod etiam noster Dominus et fortis implevit. Crescente coma capitis, cum ei crevisset et virtus, ad templum ductus ab inimicis, quo omnis populus ille convenerat dare laudes et victimas diis suis, quod eis acerrimum suum tradiderant hostem; illic positus, puero qui sibi ducatum praebebat, ut ejus manibus columnas supra quas totum illud aedificium ferebatur traderet imperavit. Quas [a 1Kb] singulis manibus apprehendens, invocato Deo, semel se adhuc confirmari petit; atque impetu spiritus columnas evellens, omne illud aedificium cum populis cadens, plures Samson occidit in morte sua, quam occiderat in vita sua (Judic. XVI, 22 seq). Noster etiam Dominus manifestius quod ille mystice fecerat exhibuit: duos angulos mundi, circumcisionem scilicet ac praeputium (Ephes. II, 14 et seq), velut duas columnas, in sua morte movens, omnem culturam idololatriae subvertit: solvens inimicitias in carne sua, ut duos [Col. 0795B] conderet in se, in unum novum hominem; faciens pacem, [b 1Kb] ut reconciliet utraque in uno corpore Deo, per Crucem, interficiens inimicitias in semetipso. Hucusque [c 1Kb] in Judicum figurate, quae acta sunt, occurrerunt.



CAPUT XXIII. Ruth, Ecclesia ex Gentibus Judaeis illudens. Praedictio facta et figurata. In Ruth credita et visa.

48. Ruth in illo populo dicta est, quae cum esset alienigena, id est, ex Moabitis veniens, sub lege Dei et populo posita, ea egit, quae figuram gestarent Ecclesiae venientis ex gentibus (Ruth. I, 4). Cuidam enim ex populo Hebraeo se in conjugio matrimonii obtulit (Ibid. III, 9 et 12). At ille servans mandata legis, non specie tractus juvenculae, non adolescentiae suae captus ardore, sese ingerentem ad eum mittit, cui propinquiori ex lege debebatur (Deut. XXV, 5). Recusat eam is qui jure divino pulsatus est. Excalciandum [Col. 0795C] lex censuit qui propinquam accipere noluisset: qua nota iste vexatus, illa illi sociata est, qui locum [d 1Kb] in propinquiori servaverat (Ruth. IV, 8, 10). Sic Ecclesia [e 1Kb] gentium etiam populo Israelitico in fide Christi Domini, in propinquiori sese obtulit: quam suscipere nolens rite excalciatus est gloria collatae legis, et infamiae nota inustus: quoniam noluit benedictionem, et longe fiet ab eo (Ps. CVIII, 18). Sicut Apostolus eidem populo dicit: Vobis primo oportuit [f 1Kb] annuntiari verbum Dei: sed quoniam expulistis illud, nec vos dignos vitae aeternae judicastis, ecce convertimus nos ad gentes (Act. XIII, 46). Domus enim excalciati in illo populo, hoc crimine notabatur. Qui vero eam posterior accepit, populus est, calciatos pedes habens in praeparatione Evangelii pacis (Ephes. VI, 15). Quod Evangelium annuntiat, Booz et Ruth Obed genuisse, cujus per successionem seminis, usque ad Joseph et Mariam, ipsiusque Christi Domini nativitatem perventum est (Matth. I, 5 et seq.).



CAPUT XXIV. In Samuele Christus Dominus, Dux, Sacerdos, et Propheta, sacerdotes arguens. Promissio facta et figurata. In Regum [g 1Kb] credita et visa.
[Col. 0795D]

49. Anna uxor Elcanae, quae sterilis fuit, votum vovit Deo, si ei daret filium, eum ab infantia usque ad senium futurum in domo [h 1Kb] Domini (I Reg. I, 11 et seq.). Datus atque ex ea natus est Samuel, quem [Col. 0796A] ablactatum, ut promiserat, reddidit Domino. Ejusque gratiae fuit, dum parvulus versaretur in templo, ut et divina responsa acciperet, et ei futura Dominus nuntiaret (I Reg. III, 4). Sed is non tantum in figura mutavit ordinem sacerdotii, quantum in illo tria quaedam inveniuntur, quae Christo sunt Domino consignanda. Dux enim et sacerdos atque propheta effectus est populi. Ducem si quaeris Christum, Daniel propheta de ipso: Dux, ait, militiae coelestis (Dan. IX, 25). Sacerdotem si quaeris Christum, David dicit: Tu es sacerdos in aeternum secundum ordinem Melchisedech (Ps. CIX, 4). Prophetam si quaeris Christum, ipse de seipso in Evangelio dicit: Non est propheta sine honore nisi in patria sua (Luc. IV, 24). Dum igitur filii Heli sacerdotis maligne agerent, indebite praesumentes partes alias vesci ex carnibus immolandis, quas illis non mandaverat Deus (I Reg. II, 12); ac primitus sibi, postea Deo debere offerri; insectantes etiam mulieres venientes ad templum, cum eis flagitia perpetrabant. Quibus sceleribus confectis [Col. 0796B] iratus Deus, praelium eis adversae gentis immisit (I Reg. IV, 1). In quo non tantum caesus populus, quantum etiam illi ipsi sacerdotes interfecti. Ipsa quoque arca Dei ab hostibus capta est. Sic enim Deus Israel irascitur peccantibus sacerdotibus, ut etiam sacratis locis suis vasisque non parcat. Dicit enim David: Repulit Deus tabernaculum suum, in quo habitabat in hominibus; et tradidit eos in manus gentium et dominati sunt eorum qui oderunt eos (Ps. LXXVII, 60, 61). Et iterum: Repulit eos Deus sanctificationem suam (Ps. LXXXVIII, 40). Item alibi: Si peccaverit populus, exorabit pro eo sacerdos; si autem sacerdos [i 1Kb] peccaverit, quis exorabit pro illo (I Reg. II, 25)?

50. [j 1Kb] Hei mihi! Cum magno gemitu et inexplebili fletu dicam: dicam praecurrentibus peccatis impieque agentibus nobis, nostris quoque haec mala provenire temporibus Arcam vero Dei quam ceperant hostes, ea veneratione colendam esse crediderunt, ut [Col. 0796C] in templo Dei sui Dagon, collocandam arbitrarentur (I Reg. V, 2). Sub cujus potentia, sequenti die idolum suum elisum prostratumque viderunt. Sed hoc casui dantes, eum rursum uncis fortioribus validioribusque defigunt (Ibid., 5). Quem postera die confractum comminutumque coram arca intuentes, quidnam illud esset minime repererunt (Ibid. 6); ipsaque gens graviori atrocique plaga percussa est, quam David propheta sub quodam pudore testatur, dicens: Percussit inimicos suos retrorsum, opprobrium sempiternum dedit illis (Ps. LXXVII, 66). Nec valuerunt hujus turpitudinis evadere ultimam poenam, nisi arcam Dei quam ceperant, [k 1Kb] donis appositis, reddidissent (I Reg. VI, 3). Videant, metuantque reges et gentes, quae penes se sacrata omnipotentis Dei vasa nunc usque captiva retinent, eaque reddere detrectant. Quae enim mala ventura credimus eis qui nomen illud quod est super omne nomen (Philip. II, 9), in vasis ejus sacratis honorare noluerunt: cum sic punitos arcam Dei honorantes [Col. 0796D] divina testetur Historia (I Reg. VI, 19), ob quam visam et hic coeperit vindictam facere Deus de inimicis suis?

51. Idem vero ille contumax Hebraeus populus, spreto Samuelis ducatu, sibi regem fieri petiit (I Reg. VIII, 5). Iratusque Dominus ait Samueli: Non te isti, sed me spreverunt (Ibid., 7); ut illud tunc signaretur quod post dixerunt Pilato, spernentes Dominum [Col. 0797A] Jesum regem: Nos non habemus regem nisi solum Caesarem (Joan XIX, 15). Dedit tamen eis Dominus regem Saul, filium Cis de tribu Benjamin (I Reg. IX, 1), qui eos regia potentia affixit annis quadraginta. Omnis itaque anima quae [a 1Kb] legem Christi Domini et jugum repudiat, sic meretur affligi, quibus dum dominantur mali duces, principes, sacerdotes, audiunt: Dedi vobis regem secundum cor vestrum (I Reg. XII, 13). Ipsi quoque caveant qui has accipiunt potestates, si cupiditate dominantis, nec consulentis affectu suscipiunt, si ministrari eligunt, ac non potius ministrare. Quod Dominus per semetipsum et per prophetam Osee increpat, dicens: Chanaan in manu ejus statera [b 1Kb] injustitiae, dominationem [c 1Kb] enim elegit (Ose. XII, 7). Et in Evangelio ipse: Qui voluerit major esse in vobis, erit vester servus: sicut Filius hominis non venit ministrari, sed ministrare (Matth. XX, 27, 28).



CAPUT XXV. In David Christum pastorem citharizantem. Promissio facta et figurata. [d 1Kb] In Regum credita et visa.
[Col. 0797B]

52. Cum idem ipse rex Saul superbia captus, Dei praecepta contemneret (I Reg XV, I et seq.), spretus a Deo, David ille (quod dicitur manu fortis), parvus licet in fratribus, [e 1Kb] unctionis regiae sacramenta suscepit (I Reg. XVI, 13): pastor sane ovium, ut nostrum signaret, pastorem unctum Christum Dominum, qui dicit: Ego sum pastor bonus (Joan. X, 11). Eripuisse se praedam ex ore leonis David fatetur (I Reg XVII, 35). Et noster manu fortis de ore leonis diaboli, et Petrum negantem, et latronem eripuit confitentem (Luc. XXII, 61, et XXIII, 43; I Reg. XVIII, 10). Suavi sono citharizan David, non tantum animalium mulcebat auditus, quantum etiam in ipso Saule vexationem [f 1Kb] mali spiritus temperabat. Si nostri manu fortis Christi Domini citharam respicias personantem, [g 1Kb] quam ligno crucis, carnis membrorumque suorum chordis aptatam, plectro dum tangit [Col. 0797C] sancti Spiritus, omne animal replens benedictione (Ps. CXLIV, 16), ipsum quoque diabolum fugavit de cordibus inimicorum, pro quibus orans in cruce suavem illum sonum protulit, dicens: Pater, ignosce illis, quia nesciunt quid faciunt (Luc. XXIII, 34). Idem tamen David dum Sauli regi gratus esset ex cithara, eumque turbatum nuntiis Goliae cognosceret, qui sub conditione servitutis provocaret singulare certamen, contra potentem illum virum hic se David parvus opponit. Non, inquit, corruat cor domini mei: ego ibo, [h 1Kb] et pugnabo huic Allophylo (I Reg. XVII, 32). Cui Saul: Non potes, ait: quia tu puer est et ille vir bellator est a juventute sua. Et leonem, ait David, et ursum occidit servus tuus. Sic erit iste unus ex illis (Ibid., 36): ex semine suo, ut promissum fuerat, signans illum esse venturum qui conculcavit leonem et draconem (Ps. XC, 13).

53. Suscepto itaque praelio, renuit David Saulis arma quibus erat indutus (I Reg. XVII, 39). Quinque enim sibi lapides leves eligens de torrente, [i 1Kb] fundibula [Col. 0797D] manu capta, non in specie regis regem, sed magnum hostem parvus pastor expugnat. Ita noster pastor Christus Dominus, sapientiam hujus mundi, tamquam illa arma rejiciens, in quinque lapidibus stulta mundi elegit quibus confunderet fortia (I Cor. I, 27). Omnis etenim ille terribilis ambitus superbi, uno ictu lapidis fronte percussus prostratus est, suoque [Col. 0798A] gladio dignoscitur esse truncatus (I Reg. XVII, 49, 51). Ex quinque enim libris legis unus lapis praedictus, fundibula carnis locutus, manu forti expressus, totam superbiam diaboli elisit, suoque peremit gladio, dum mortem morte occidit. Invidia enim diaboli mors introiit in orbem terrarum (Sap. II, 24). Hanc suscepit innocuus Pastor ille bonus, qui pro suis animam posuit (Joan. X, 11), ut sua morte diabolum debellaret. Exstincto, prostratoque hoste, adversus David Saul inique invidiam concepit ex victoria (I Reg. XVIII, 8): retribuensque mala pro bonis, fugat, odit, persequitur innocentem. Dicit et noster Dominus de talibus: Retribuebant mihi mala pro bonis, et odium pro dilectione mea (Ps. XXXIV, 12, et CVIII, 5). [j 1Kb] Quod vero David per latebras montium, per speluncas et per deserta, Saule persequente, discurrit (I Reg. XX et seq.), corporis sui noster Dominus, id est, sanctorum membrorum suorum, martyrum videlicet, in hac figura persecutiones expressit: de quibus apostolus Paulus dicit: Cum his [Col. 0798B] dignus non esset orbis terrarum, per deserta errabant, et per speluncas, et per cavernas terrae (Hebr. XI, 38).

54. Quod vero persecutorem suum Saulem non occidit David cum ei traderetur in manibus, abscindensque pinnam chlamydis ejus, se odienti pepercit (I Reg. XXIV, 4): hoc quotidie agit noster pastor [k 1Kb] et rex Christus Dominus, circa osores persecutoresque suos; a quibus dum abscindit vitium magnum superbiae, parcit etiam regibus saevientibus: quia non vult mortem impiorum, [l 1Kb] sed ut revertantur et vivant (Ezech. XVIII, 23). Quod in omnibus suis fecit, et facit inimicis ille, [m 1Kb] ille qui non ex meritis, sed gratis justificat impium (Rom. III, 4). Eumdem David declinantem rursum insidias Saulis, gentes excipiunt (I Reg. XXI, 10). Sic se noster Christus Dominus saevientibus subtrahens Judaeis, gentibus dedit. Prodiderunt Allophyli Sauli regi, quod David esset penes eos absconditus in Geth (I Reg. XXVI, 1). Proditum et nostrum Regem idem propheta, dicens: [Col. 0798C] Adversum me, inquit, susurrabant omnes inimici mei, adversum me cogitabant mihi mala (Ps. XL, 8). Et iterum: Astiterunt reges terrae, et principes convenerunt in unum, adversus Dominum et adversus Christum ejus (Ps. II. 2). Sed David proditum sese cognoscens, agit quaedam, immo per eum aguntur futura mysteria, arreptitium simulans; salivae ejus in barbam [n 1Kb] defluebant, ferturque, ut dicit Scriptura, totus in manibus suis (I Reg. XXI, 13). Talem gentis illius rex aspiciens, a se projiciendo dimittit, dicens: Quid mihi introduxistis istum fanaticum (Ibid., 14)? Nihil enim in lege dictum gestumve est quod vacuum esse possit, aut a figurata actione sit aliquatenus alienum. Dicunt enim et nostro Domino Judaei inimici: Samaritanus es, et daemonium habes (Joan. VIII, 48). Quem conspuentes etiam de quibusdam civitatibus miserunt foras. Portatus est quippe et Jesus Dominus in manibus suis, dum suum corpus in sanctificato pane gestans manibus suis, dixit: Hoc est corpus meum quod pro vobis tradetur (Luc. XXII, 19; I Cor. XI, [Col. 0798D] 24). De quibus mysteriis, qui etiam illud nosse desiderat, quomodo sit David saltans ante arcam nudatus coram servis et ancillis suis, ut Christum crucifixum praesentibus viris et feminis demonstraret, venerandae memoriae Augustini episcopi dicta inspiciat, quibus latius in his pervagatus pene omnia comprehendit (Vide August. Enar. in psal. XXXIII, num. 5 et seq.).



CAPUT XXVI. In eodem David, inimicos diligentem, lapsos reparantem. Promissio facta et figurata. In Regum credita et visa.
[Col. 0799A]

55. Ut promissionis ordo poscebat, unctus David [a 1Kb] in totum Israel, non partem, ut prius, excepit gubernandum, exstincto Saule in praelio (I Reg. XXXI, 6). Quem graviter occisum doluit, eumque insuper vindicavit, omnisque ad eum congregatus est Israel (II Reg. I, 17 et seq.). Hoc etiam nunc agitur, dum noster Rex Christus Dominus suos plurimum diligit inimicos et vindicat; totus ad eum, ut promissum est, colligitur mundus: cui dictum est: Dabo tibi gentes haereditatem tuam, et possessionem tuam terminos terrae (Psal. II, 8). Et licet jam pene omnes occupaverit gentes, superest tamen, ut plenitudo gentium cum intraverit, totus praedestinatus Israel salus fiat; ut per eum omnis mundus reconcilietur Deo (Rom. XI, 25, 26). Ea vero quae David sublimatus [Col. 0799B] gessit in regno, eos respiciunt qui praesumptione quadam superbiae lapsi, per poenitentiam emendati Christi corpori sociantur Ecclesiae secundae [Forte, secundo]. Quippe res, ut ait quidam, sapientum animos fatigant. Quibus hic David elatus, duo principalia quae lex prohibet, adulterium, homicidiumque [b 1Kb] commisit (II Reg. XI, 1 et seqq.). Monitusque per Nathan prophetam, dum magna compunctione cordis [c 1Kb] actus ageret poenitentiam (quoniam peccata impunita esse non possunt), mortem licet repentinam evaserit, in his tamen quae gessit, constat graviter vindicatum (Ibid., XII, 1 et seqq.). Jam enim ex ore prophetae audierat: Fecisti in abscondito, patieris in sole (II Reg. XII, 12). Qua sententia omnis status domus ejus isto ordine perturbatus est. Unus e filiis ipsius, sororis suae, ex alia licet matre, turpi concupiscentia, captus clam oppressit, vitiavitque virginem. Germanus puellae Absalom stupratorem interfecit fratrem (II Reg. XIII, 14). Quo facto perculsus Absalom, a facie sui patris [Col. 0799C] aufugiens (Ibid., 34), totum sollicitat Israel, rebellisque effectus fugat (II Reg. XV, 16), atque insequitur patrem, thorum quoque ejus in concubinis scelerate contaminans (II Reg. XVI, 22). Quae patienter David ferens, ea in se puniri justitia vindicante cognovit, quae sibi ut videbatur, [d 1Kb] abscondite commiserat. Quorum gesta lex divina dum resonat, speculum se esse ostendit, non celans ipsorum quoque facta majorum, ac splendoris sui serenitate, ut pulchritudines, ita [e 1Kb] etiam foeditates quorumcumque demonstrans: ea veritate pollens, quae reatus etiam suorum et probat, et vindicat, non sane sine misericordia, quae totum [f 1Kb] tegit totumque ostendit; et lapsus tanti viri, et sententiam justi Judicis, et indulgentiam clementissimi Patris. Positus [g 1Kb] est hic vero exemplum sobriis animabus: ut discant amplius metuere prospera quam formidare adversa. In tribulatione quippe, ut propheta dicit, memores sumus Dei (Osee VI, I). Periculosum est autem animae [Col. 0799D] dimitti in voluptatibus suis, cum ipse dicat Dominus: Ego quos amo redarguo et castigo (Apoc. III, 19).



CAPUT XXVII. In Abisac, animas Christi gratia calore ferventes. Praedictio facta et figurata. In Regum credita et visa.

56. Huic ipsi David jam senili aetate confecto Abisac [Col. 0800A] Sunamitis virgo, quae regem calefaceret, applicatur, nullam ob causam [h 1Kb] concubitus: quae etiam post obitum ejus virgo reperta est (III Reg. I, 1 et seqq.). Haec [i 1Kb] similitudo animam signat Dei gratia castitatis calore succensam, quae frigidas in fide animas, ut membra Regis magni suo accendit affectu. Canit enim de se ipsa in psalmis: Igne me examinasti, et non est inventa in me iniquitas (Psal. XVI, 3). Aliosque suo flatu calefaciens, dicit: Venite et audite, et narrabo vobis omnibus, qui timetis Dominum, quanta fecit animae meae (Psal. LXV, 16). [j 1Kb] Defecto itaque rege, Salomon patri David successit in regnum (III Reg. II, 10 et 12). In cujus nomine multa divina promissa dum resonant, ne quis ipsi personae deputaret quae fuerant figurata, dum [k 1Kb] a praeceptis Domini declinaret, et vitam in senectute et sapientiam simul amisit (Ibid. XI, 4): ut pacifico Christo Domino (quod Salomon interpretatur) omnia illa quae [l 1Kb] figurata fuerant, servarentur. Quae tamen, ut propheta ex persona Christi Domini gesserit, ut donatum fuerit, parumper excurram.

[Col. 0800B] 57. In principio regni ejus visus est ei Dominus per somnium dicens. Pete tibi aliquam petitionem (III Reg. III, 5). Nihilque aliud [m 1Kb] expetit quam sapientiam. Christum ergo petit, quia Christus est Dei virtus, et Dei sapientia (1 Cor. I, 24). Dabis, inquit, Domine, servo tuo cor sapiens ad judicandum gubernandumque populum tuum (III Reg. III, 9). Quae petitio dum placeret (ut donum collatae sapientiae omni populo panderetur), duae mulieres astiterunt regi, quae simul in conclavi commanentes, uno in tempore filios procrearunt (Ibid. XVI, etc.). E quibus una dormiens cum suum parvulum praefocasset, sociae dormienti supposuit, [n 1Kb] ejusque vivum sibimet usurpavit. Expletis igitur [o 1Kb] nocturni somni officiis, dum clarus solis ortus redderet aspectibus diem, torpore omni discusso, mulier quae vivum perdiderat, dum suis uberibus crederet applicandum, respiciens mortuum, non agnovit suum. A furante igitur dum vivum repetit, atque illa pro invaso fortiter contradicit, in [Col. 0800C] hac controversia concertantes regi se pariter obtulerunt. Cumque cujus esset vivus parvulus demonstrari non posset, sapientia illa Christus quae regi fuerat tributa, gladium afferri jussit, non quo parvulum feriret, sed quo denuo parturientis matris viscera demonstraret. Dividite, ait rex suis, parvulum vivum in duas partes, et date dimidium huic, et dimidium huic (Ibid. 25). Vera mater, ut tantum vivat, adversariae totum cedit; falsa, ne vera possideat, dimidium petit. Sic haereticorum nostro sub Rege Christo animae judicantur: quibus dum vera mater catholica nomen suum vivum jurgantibus offert totum, illi volentes discedere petunt dimidium. Sed Rex noster qui venit gladium mittere in terram (Matth. X, 34), haereticorum fraudes removens, verae matri petenti vitam, vivum reddidit statum. Quoniam vitam petiit, ait propheta, et dedisti ei (Ps. XX, 5). Idem vero ipse parvulus non divisus, verae catholicae matris filius, judicium pacifici summi Regis Christi Domini laudat, et dicit: Vivet anima mea, et laudabit te, [Col. 0800D] et judicia tua adjuvabunt me (Psal. CXVIII, 175).

58. Templum idem Salomon Domino suo fabricavit illud amplum, mirabili ambitu constructum, omni cum regia potentia dedicatum (III Reg. VI, VII, VIII). Quod pater ejus dum voveret, implere permissus non est. Multas enim bellando prostraverat gentes [Col. 0801A] (II Reg. VII, 5), eique dictum est, quod [a 1Kb] plurimum sanguinis effudisset in terra, non ipsum, sed ejus filium pacificum debere construere [b 1Kb] domum Deo (II Paralip. XXII, 8 et 9). Sed quoniam [c 1Kb] illud, spiritale hoc aedificium signat, scriptum est, Altissimum [d 1Kb] non habitare in aedificiis manu hominum factis (Act. XVII, 24). Propter quod Rex noster vera pax Christus Dominus, ex lapidibus vivis domum construens spiritalem (I Petr. II, 5), fidelium corda suorum, non tantum singula templa in singulis, sed unum ex omnibus templum fecit. Quibus dicit Apostolus: Nescitis quia templum Dei estis, et Spiritus sanctus habitat in vobis (I Cor. III, 16)? In quo spiritales hostiae, per ipsum principem sacerdotum offeruntur Deo (I Petr. II, 5). Ipse enim est pax nostra qui fecit utraque unum (Ephes. II, 4). Pacificus [e 1Kb] Salomon omne tempus cum gentibus habuit quietum, pacem Domino largiente. Qui cum se totum sapientiae dedisset, sententias quasque [f 1Kb] et icas, id est, immortales partes ascribens, aenigmata etiam mystica [Col. 0801B] dum conderet, [g 1Kb] praeclare regni ipsius fama nuntii sparsa est per orbem. [h 1Kb] Ad videndum igitur talem, Regina Austri venit a finibus terrae audire sapientiam Salomonis (III Reg. X, 1). Cujus cum miraretur doctrinam, muneribus oblatis, laudibus praeferens praesentiam, ejus a conspectu discessit.

59. Hoc ex facto Rex noster Christus Dominus Judaeos increpat, quod regina Austri omnes moras regiasque necessitates abrumpens, neque granditate itineris praepedita, omni cum testinatione venerit videre atque audire sapientem (Matth. XII, 42; Luc. XI, 31); ipsi vero ultro ad se venientem Sapientiam ipsam contempserunt. Merito dicit exsurgere hanc in judicio cum illa generatione, et condemnare eam. Sed haec regina nostram sanctam ostendit Ecclesiam, de qua dicitur ipsi Regi nostro: Astitit regina a dextris tuis (Psal. XLIV, 10), quae ab ortu solis usque ad occasum nunc [i 1Kb] accurrit, Christum Dominum audire Sapientiam; laudans nomen [Col. 0801C] Domini muneraque offerens, quoniam sublimia fecit universa. Itaque quae de Salomone dicta, vel ab eo prophetice gesta sunt, recte Christo Domino consignantur. Caeterum ipse, ut supra dictum est, elatus, in semo fornicatus mente et corpore, Domino ipsum deserente, male obiit; metuendum exemplum posteris relinquens, ne felicitate hujus vitae turbati, Christum deserant, qui est suorum aeterna felicitas.



CAPUT XXVIII. In Roboam, scissuram haeresum, e quibus Christus suas colligit oves. Praedictio facta et figurata. In Regum credita et visa.

60. Regnante Roboam filio Salomonis, et tam suo quam etiam peccato paterno constricto, cum pene totum post idolorum culturam perverteret Israel, regnum e manibus ejus scissum est (III Reg. XII, 16 et seqq.). Jeroboam [j 1Kb] quippe servus Salomonis, judicio divino in [k 1Kb] undecim tribubus ampliorem regni [Col. 0801D] partem suscepit. Per quam divisionem Samaria et [Col. 0802A] Jerusalem regum Juda et Israel suorum principum per successionem ordinem servaverunt. Sed haec haereticorum schismaticorumque, sicut saepe dictum est, ostentat figuram, donec ille qui unitatem facit et diligit, alias oves quas habet extra suum ovile, sua gratia illustrante adducat, ut, sicut promittere dignatus est, sit unus grex et unus pastor (Joan. X, 16). Non omnes nunc in ordine exsequimur reges, sed eos tantum quorum temporibus aliqua vel gesta vel dicta sunt, quae Redemptoris nostri nuntiaverunt adventum, brevitatis intuitu et lectori fastidium minime inferentes.

61. Achab igitur pessimo (III Reg. XVI, 30) rege regnante in Judaea, Elias propheta ad arguendum regem et populum mittitur, quod relicto Deo secuti fuerint Baal (III Reg. XVIII, 1 et seqq.). Cumque Jezabel uxor Achab regis, incomprehensibili judicio illo Dei quo datur potestas malis, prophetas Domini occidisset, Elias orando [l 1Kb] in sterilitate a facie se regis abscondit (III Reg. XIX, 1 et seqq.). Suppletoque triennio [Col. 0802B] et sex mensibus, cum totam Judaeam saeva fames affligeret, Elias jubetur seipsum praesentare regi. Cumque Domino, interfectis omnibus prophetis, solum se relictum esse dixisset, ait ei responsum divinum: Reliqui mihi septem millia virorum qui non curvaverunt genua ante Baal (III Reg. XIX, 18; Rom. XI, 4). Hinc [m 1Kb] etiam sanctorum comprimitur elatio, ne quis se in quolibet bono opere arbitretur necessarium Deo: cum omne [n 1Kb] opus suum per quem vult, impleat Deus, quoniam omnia serviunt illi (Ps. CXVIII, 91). Homo enim Deo, non Deus homine indigere monstratur. Unde ait ille sanctus propheta: Dixi Domino, Deus meus es tu: quoniam bonorum meorum non eges (Psal. XV, 2). Elias vero quae fuerant divinitus imperata, coram rege et populo, per mysticum illud sacrificium vespertinum, ignem coelitus impetrando perfecit (III Reg. XVIII, 36). Quo noster per figuram vitulus immolatus, sacerdotes omnes idololatriae, sicut Elias, cum ipso errore Baal simul exstinxit (Ibid., [Col. 0802C] 38), replens terram [o 1Kb] gratiae pluvia qua fames fidelis animae repellatur.

62. Quod vero in eremo constituto eidem Eliae, jussu divino corvi mane panem et carnes vespere ministrarunt (III Reg. XVII, 6), totius corporis Domini figura monstrata est, [p 1Kb] quando prius in praeceptis panem, postea carnem dominicae passionis Judaei, ut corvi, gentibus ministrarunt, tetri colore, voce [q 1Kb] raucisona, odore fetidi, horrentes aspectu. Quibus avibus similes Judaei, carnem crucis ex ligno decoctam gentibus praeparantes, ut corvi una et raucisona voce Pilato clamaverunt: Crucifige, crucifige (Joan. XIX, 6). Hanc comedunt, qui audiunt dicentem: Nisi manducaveritis carnem Filii hominis, et biberitis sanguinem [r 1Kb] ejus, non habebitis vitam in vobis (Joan. VI, 54). Tria tamen etiam hic tempora et dimidium temporis in tribus annis et sex mensibus (sicut et superius memoravimus) coelestis pluvia, Dei alto judicio, negatur eis qui carnem ejus non comedentes, neque ejus sanguinem bibendo redempti, [Col. 0802D] ab ejus corpore inveniuntur alieni.



CAPUT XXIX. In Elia Christum, et in vidua misericordiae principatum. Praedictio facta et figurata. In Regum credita et visa.
[Col. 0803A]

63 Dixit Dominus Eliae: Vade in Sarepta Sidoniae; ecce enim mandavi mulieri viduae ut pascat te illic (III Reg. XVII et seqq.). Et hic mysticas actiones spiritalis lector [a 1Kb] agnoscit. Neque enim defecerat Omnipotens quanto vellet tempore per easdem aves suum pascere prophetam. Quem tamen necessarium viduae sciebat, cui ex fame copiam, potentia verbi, per suum ministrum voluit praeparari. Hanc viduam in agro duo minuta ut duo praecepta, colligentem divino nutu prospiciens Elias, actus etiam spiritalis sitis ardore, aquam a muliere poposcit. Quae dum pergit afferre, et pusillum panis petit ab ea propheta. Illa vero testando dicit modicum se farris habere in hydria, et [b 1Kb] parum olei in oleario, unius scilicet et cum liberis [c 1Kb] diei victum, [d 1Kb] quo absumpto, esset [Col. 0803B] moritura cum liberis. Ex hoc ipso sibi propheta prius offerri jubet, tum etiam sibi suisque filiis praeparandum: [e 1Kb] ut misericordia primum occupet locum: quam praetre ante faciem Dei Scriptura testatur (Ps. LXXXVIII, 5,). [f 1Kb] Ex ipso enim omnis copia. Quoniam haec dicit Dominus, ait Elias, Hydria farinae non deficiet, et capsaces olii non minuetur, usque in diem quo dabit Dominus pluviam super terram (III Reg. XVII, 4). Sic anima misericors feneratur Deum, sic dum dat in necessitate, sibi consulit ad salutem. Sic repletur anima, quae corpore abscedente, Domino, [g 1Kb] castigantem diligens, unius thori fidem pudico amore custodit, sacramento farris et olei unctione munita; secura exspectans [h 1Kb] gratam pluviam, cum ei dixerit Dominus: Euge, bone serve et fidelis, quoniam in modico fidelis fuisti, supra multa te constituam, intra in gaudium Domini tui (Matth. XXV, 21). Cujus in similitudinem et illa laudatur a Domino, quae duo minuta vidua dum mitteret in gazophylacium (Luc. XXI, [Col. 0803C] 2 et seqq.), plus omnibus eam misisse dixit ille [i 1Kb] qui vidit, quia sibi nihil dimisit.



CAPUT XXX. In Elisaeo, discipulos Christi duplum accipientes spiritum. Promissio facta et figurata. In Regum credita et visa.

64. Elias discipulum Elisaeum reliquit, [j 1Kb] quia tempus assumptionis suae, Domino revelante, cognoscens, ait discipulo: Pete tibi aliquam petitionem, priusquam tollar a te. At ille ait: Volo ut spiritus qui in te est [k 1Kb] duplex in me sit. Dixitque ei Elias: Dure petisti: verumtamen si me respexeris euntem, fiet tibi (IV Reg. II, 9 et 10). Hac promissione factus certior Elisaeus [l 1Kb] ut optato petitionis suae omni ex parte potiretur, ita inhaesit magistro, ut nulla eum ab illo necessitas sequestraret. Cumque propheta studium vellet exercere discipuli, necessario se per devia sequi illum sustinentem imperat. At ille ait: Vivit Dominus et [Col. 0803D] vivit anima tua, si dimisero te quocumque ieris (Ibid., [Col. 0804A] 2, 4 et 6). Hoc actum est, donec ad eum perventum est locum ubi, curru igneo susceptus, quasi usque in coelum pervectus est. Atque ita intentio discipuli vigilavit, ut raptum sibi magistrum fletu ac voce magna sequeretur dicens: Pater mi Elias, Pater mi, auriga Israel (Ibid., 12)! His vocibus perculsus Elias, spiritate illi viaticum ac pignoris donum, suum [m 1Kb] palliolum dimisit. Quo percepto, rescisso ex eo, et percusso ex eo Jordane fluvio, quem per seipsum non valuerat, pallii adjutorio pertransit (Ibid., 14). Unde et prophetarum filii dicunt: [n 1Kb] Requievit spiritus Eliae super Elisaeum (Ibid., 15).

65. Et in hac mystica actione, similitudo Domini et magistri nostri Jesu Christi. Cum enim dixisset discipulis suis. Qui credit in me, opera quae ego facio, et ipse faciet (Joan. XIV, 12); ut duola se dona Christus dedisse ostenderet, adjecit: Et majora horum faciet. Sed hoc inhaerentibus [o 1Kb] sibi, nec in aliquam partem a se declinantibus, quos edocuit dicens: Si quis mihi ministraverit me sequatur, et ubi ego fuero, [Col. 0804B] illic erit et minister meus. His, et duplum spiritum hoc modo infudit: semel post resurrectionem, quando insufflavit in faciem eorum, dicens: Accipite Spiritum sanctum. Si cui dimiseritis peccata, dimissa erunt: si cui detinueritis, detenta erunt in coelis (Joan. XX, 22, 23): secundo vero cum nube susceptus, vectantibus angelis, ipsis quoque discipulis [p 1Kb] oculis deducentibus, ait: Vos sedete in civitate, donec induamini virtutem ex alto (Luc. XXIV, 49). Isque die Pentecostes in linguis igneis donum sanctum Spiritum misit (Act. II, 4). Non hic duos Spiritus intelligere debemus, cum unus sit Spiritus sanctus; sed ipse idem Spiritus est, charismatum dona dispensans: ita multipliciter praerogatus ab ipsa individua Trinitate. ut in ea non duo, sed unus sit Spiritus. Quoniam, ut Paulus apostolus dicit: Unus Deus, una fides, unum baptisma, unus Spiritus (Ephes. IV, 5). Unde et ipse Elisaeus non ait magistro: [q 1Kb] Spiritus qui in te est duo sint, sed, duplo sit in me. Hoc duplum exposuit Dominus [Col. 0804C] cum dixit: Donec induamini virtutem ex alto; ut ampliora per eos faceret, quam fecerat per seipsum. [r 1Kb] Tactu suae fimbriae a fluxu sanguinis mulierem sanavit (Matth. IX, 20): discipulorum vero umbra infirmitates omnes (Act. III, 15). Ipsi resurgenti [s 1Kb] palpantes videntesque vix crediderunt, etiam ipsi discipuli: ascendenti in coelum, illis praedicantibus, in eum quem non viderunt totus credidit mundus. Postremo, amplius est impium justificare, quam resuscitare mortuum. Quae omnia per suos discipulos idem ipse fecit, qui eis hanc tribuit potestatem, dicens. Sine me nihil potestis facere (Joan. XV, 5).



CAPUT XXXI. In eodem Elisaeo, cum mortuum figuratum Christus Dominus gratia suscitavit. [t 1Kb] Praedictio facta et figurata. In Regum credita et visa.

66 Idem ipse Elisaeus dum excurrit per diversa, annuntians verbam Domini, quaedam eum mulier [Col. 0804D] Sunamitis hospitio suscepit (IV Reg. IV, 8). Cui pro [Col. 0805A] munere, sterilitate sublata, filium ei impetravit a Domino (IV Reg. IV, 16 et seq.). Quae suscipiens parvulum enutriit. Adultus vero [a 1Kb] ad patrem in agrum dum pergeret, solis ardore percussus recurrens domum, aestuans in sinu matris spiritum emisit. Statim mulier ad hominem Dei recurrit, in Carmelo pedibus ejus provoluta, filium, quem ejus gratia susceperat, [b 1Kb] nuntiat fuisse defunctum. Celatum sibi hoc a Domino propheta miratur, ut nostri Domini Jesu totam figuram impleat [c 1Kb] propheta, qui cum omnia [d 1Kb] norit, aliqua se nescire simulat. Ut illud de Lazaro: Ubi posuistis illum (Joan. XI, 34)? Et: De die et hora nemo scit, neque angeli, neque Filius (Marc. XIII, 31); cum eo die et ea hora ipse venturus sit Filius. Et illud, narrantibus duobus discipulis de passione ejus et dicentibus ei: Nescis quae facta sunt in Jerusalem ante tertium diem (Luc. XXIV, 18, 19)? et ipse in quo facta sunt, nescienti similis dicit, Quae? Sed haec quae celantur, aut in magno aguntur mysterio, aut intentio cordis extenditur in Deum, ut quantum non capit, [Col. 0805B] avidius nosse quaerat; et cum quaesita non intellexerit, amplius metuat, sciens divinum esse atque profundum, quidquid mortalibus nosse fuerit denegatum.

67. Agit vero Elisaeus quae sunt dominicae actionis sacramenta (IV Reg. IV, 29). Mittit per servum suum baculum, quod supra exanime corpus positum, mortuum vitae restituat. Misit et Dominus per Moysem servum suum legem, quae mortuum mundum, sicut illud baculum, vivificare non potuit, quia si data es set lex quae posset vivificare, ut Apostolus dicit, omnino ex lege esset justitia (Gal III, 21); quia littera occidit, spiritus autem vivificat (II Cor. III, 6). Postea ipse Elisaeus descendit [e 1Kb] magnus ad parvum, salvator ad salvandum, vivus ad mortuum. Descendit et noster Dominus. Qui descendit, ipse est et qui ascendit super omnes coelos, ut adimpleret omnia (Ephes. IV, 10). [f 1Kb] Quae omnia? Quae mystice gessit Elisaeus. Ut enim mortuum parvulum suscitaret, juvenilia membra [Col. 0805C] [g 1Kb] contexit (IV Reg. IV, 34). Et Dominus Jesus seipsum exinanivit formam servi accipiens (Phil. II, 7); parvum se illi parvo coaptavit, ut efficeret [h 1Kb] istud corpus humilitatis nostrae conforme corpori gloriae suae (Phil. III, 21). Jacens subter se frigidum, suo calore succendit (IV Reg. IV, 34). Similiter et noster [i 1Kb] Salvator Dominus mundum, a cujus calore non est jam qui se abscondat (Ps. XVIII, 7), insufflavit [j 1Kb] ille tertio jacenti, ut trina confessio infunderetur credenti. Sic suscitatus est mortuus, dum a morte perpetua justificatus est impius.

68. Multa et varia signa Spiritus Domini fecit per Elisaeum, sicut eadem Regum narrat historia. Quae omnia persequi longum est. Pauca tamen exsequar, cum sint [k 1Kb] cuncta signa futurorum Christo Domino coaptanda, qui per Isaiam dicit: Spiritus Domini super me: propter quod unxit me, bene evangelizare pauperibus misit me, dimittere quassatos in requiem, reddere captivis libertatem, et caecis visum (Isa. LXI, 1; Luc. IV, 18). Jordanem Elisaeus eo Spiritu operante [Col. 0805D] transiit (IV Reg. II, 14), quo noster Dominus Jesus eumdem fluvium suo in baptismo consecravit (Matth. III, 13). Insultantes sibi propheta bestiis tradidit pueros (IV Reg. II, 24). Et noster Jesus Dominus [l 1Kb] de [Col. 0806A] parvulis in Paulo dicit: Nolite pueri effici mentibus (I Cor. XIV, 20). E quibus quosdam bestiis, [m 1Kb] id est, immundis spiritibus tradidit, ut discant non blasphemare (I Tim. I, 20) Rex Israel ad perimendum Eliam quinquagenos viros tribus vicibus cum tribunis misit, quos coelesti incendio propheta consumpsit (IV Reg I, 9, 11, 13). Dicitur etiam de nostro propheta et Domino, quod ignis ante eum ardebit et inflammabit in circuitu inimicos ejus (Ps. XCVI, 3). Ipsum postea regem cum omni exercitu se obsidione vallantem, quadam caecitate percussos hostes, captivos in Samariam induxit (IV Reg. VI, 18). Quibus reddito visu, simul et indulgentiam impetravit (Ibid., 22). Haec licet in multis signentur, evidentius tamen in Paulo, et qui cum eo Ecclesiam [n 1Kb] persequebantur, Dominus ostendit. Caecatus quippe prostratusque in via, captivus Dei dum fieret, reddito lumine, qui fuerat persecutor, factus est praedicator (Act. IX, 8); atque in ipso ostendit Deus omnem longanimitatem ad informationem eorum qui credituri sint illi in vitam [Col. 0806B] aeternam (I Tim. I, 16).

69. Item Naaman Syrus amicus regis ad regem Israel directus est, ut ab Elisaeo leprae macula mundaretur. Quem respiciens homo Dei jussit eum [o 1Kb] septies in Jordane tingi, si vellet corporis sui maculas auferri Quod cum faceret, mundatus est (IV Reg. V, 1 et seqq.). Munera homini Dei offerenda credidit (Ibid., 16), quae jure divino renuens, gratiam gratis datam nostri praesignavit Christi Domini, quam in Evangelio suis discipulis commendavit, dicens: Gratis accepistis, gratis date (Matth. X, 8) Septiformi Spiritu mundari animam a vitiis, quibus interior exteriorque homo polluitur, aqua etiam ipsa demonstrat, qua tinguntur consecrati in nomine Patris, et Filii, et Spiritus sancti (Matth. XXVIII, 19). Giezi vero puer prophetae, qui secutus Naaman Syrum, composito mendacio, vendere voluit quod propheta gratis dederat, ea leprae percussus macula qua ille mundatus fuerat (IV Reg. V, 20 et seqq.), haereticorum figuram [Col. 0806C] ostendit, qui suae rapacitatis caecitare compulsi, dum venditant suis velut expiationes videlicet peccatorum, ipsi quoque maculis quibus illi fuerant aspersi, insigniuntur. Ut merito audiant a Domino: Non novi vos. Discedite a me omnes qui operati estis iniquitatem (Matth. VII, 23).



CAPUT XXXII. In Ezechia, qua suos Christus docet in bono non debere efferri. Praedictio facta et figurata. In Regum credita et visa.

70. Dum [p 1Kb] alternanter reges Israel, alii a viis Domini declinantes erroribus implicantur, alii fideliter viam Domini gradiuntur, ad Ezechiam regem ordo perductus est (IV Reg. XVIII, 1 et seqq.). Hic exterminans omnia simulacra, omnemque idolorum culturam subvertens, pene totum Israel errantem convertit ad Dominum (Ibid., 4). Huic divinum datum est responsum, ut ordinare ac disponere deberet domum suam, quod ipse jam iret in mortem (IV Reg. [Col. 0806D] XX, 1). Qui cum flens orasset dicens: Memento, Domine, quomodo ambulaverim in via tua (Ibid., 3 et 6), quindecim anni sub hoc signo ei adjiciuntur ad vitam. [q 1Kb] Duodecim enim gradus sol, cursu quo ascenderat, [Col. 0807A] descendit (IV Reg. XX, 12). Quod mire evenisse finitimi dumadverterent reges, nuntios ad Ezechiam miserunt, quaerentes quidnam illud esset ostenti. Elatusque in bono, non tantum pro se factum narrat, quantum et jactantiae gratia universa regalia eis domus suae et vasa ostendit (Ibid., 13). Indignatusque Dominus per prophetam Isaiam regem increpat, testans venire dies, quibus illa omnia quae monstraverat, captiva in Babylonia cum populo ducerentur (Ibid., 16). Nec immerito noster Rex per apostolum Joannem in Apocalypsi nos admonet, dicens: Tene quod habes, ne quis alius accipiat coronam tuam (Apoc. III. 11). Item alibi: Beatus qui vigilat et servat vestimenta sua, ne nudus ambulet (Ibid., 16, 15). Et in Evangelio: Non sciat sinistra tua quid faciat dextera tua (Matth. VI, 3); admonens in bonis operibus, quae Dei dona sunt, non esse in homine, sed in Domino gloriandum, ne quod humilis [a 1Kb] accipit, superbus amittat.



CAPUT XXXIII. In regibus peccantibus, qui secum populum in captivitatem ducunt. Praedictio facta et figurata. In Regum credita et visa.
[Col. 0807B]

71. Regnante Josia atque Sedechia filio ejus (IV Reg. XXII, 1 et 13), populus omnis Israel utiba vincta legis, quibus regebatur, abrumpens, multis ex gravibus [b 1Kb] culpis totius pietatis auctorem Deum ad magnam iracundiam provocavit. Jeremiam prophetam ad objurgandum, corrigendumque regem et populum Dominus misit (Jer. XXII, 2 et seqq.), praedicens, si conversi legis mandata servarent, suo in loco semper manere illaesos: si vero monentem se contemnerent, in Babyloniam ire captivos. Spretis igitur et mandatis et praedicantis verbis, dum malis ausibus rex et populus suis peccatis urgentibus premerentur, sententiam divinam Jeremias plebi jam captae, et regibus per epistolam expressit dicens: Propter peccata quae peccastis ante Deum, ducemini in Babyloniam, et eritis illic per tempus longum usque ad generationes [Col. 0807C] septem (Baruch. IV, 1 et 2). Rex igitur Nabuchodonosor, comprehensis regibus Juda, totum Israel captivum transmigravit in Babyloniam, effossis oculis in itinere regi Sedechiae (V Reg. XXI, 1 et seqq.); ut duorum prophetarum de eodem rege praedicta implerentur. Jeremias [c 1Kb] dixit visurum regem Babyloniam (Jer. XXIV, 3); Ezechiel, non visurum (Ezech. XII, 13). Qui dum sibi quasi contrariare visi essent, hoc modo utrumque videtur impletum: cum exemptis oculis adductus Sedechias Babyloniam, et vidit, quia praesens fuit, et non vidit, quia in via oculos perdidit. Admonet noster Dominus suos hujus exemplo, et dicit: Ambulate dum lucem habetis, ne vos tenebrae comprehendant (Joan. XII, 3.). Contemptores vero mandatorum suorum, etiam reges, caecos esse idem Dominus in Evangelio dicit: Caeci sunt duces caecorum. Caecus autem [d 1Kb] dum caecum ducit, simul in foveam cadunt (Matth. XV, 14), quae est dura captivitas animae impoenitenti, de qua dicitur: Dedi illi tempus ut [Col. 0807D] poenitentiam ageret, et poenitere non vult (Apoc. II, 21). Sic donec suppleretur mensura per annos septuaginta, in Babylonia populus ille captivus fuit.

72. Vasa sane omnia templi Dei idem rex Nabuchodonosor per suos abripuit (IV Reg. XXV, 13, 14, 15). Vae peccatis hominum, dum pro his sacrificia ipsa conculcantur ab exteris, quae semper pro remediis fuerunt in salutem. Quo gemitu, quibus amarissimis fletibus, qua animi angustia haec descripserit [Col. 0808A] Jeremias, Threni ejus indicant: tabernaculum Domini fuisse pollutum, diem festum ductum in oblivionem, sabbata omniaque solemnia exterminata; sacerdotes et principes, parvulos, senes, juvenes, virginesque suas [e 1Kb] partem gladium comedisse, partem remansisse captivam (Thren. I, 1 et seqq.). En dolorum nostrorum ulcera; en luctus nostri opprobrii, en peccata grandia, quorum ex causis etiam nos haec videre meruimus, amplioreque poenarum plaga quasi vulnera i curari nolumus. Elisi stare nos credimus, expulsi exsiliatique, ut oportuit, non dolemus satisfactio [f 1Kb] nulla, moestitia nulla, manet ira, nec veniam postulamus. Haereditas nostra conversa est alienis, domus nostrae peregrinis (Ibid., VI. 5, 2). Sic castigati non plangimus, sic emendati nolumus suscipere disciplinam. Recedamus a malis quibus Dominum offendimus, poeniteamus in his quae sacratis ejus contumeliosa ingessimus. Superbia nostra humilitate curetur. Collatum tempus [g 1Kb] remediis non spernamus, [h 1Kb] ne is cujus placidam mitemque sensimus misericordiam, [Col. 0808B] non poenitentibus aeternam constituat, poenal inque sententiam. Paratus est enim ignoscere ille Dominus qui dicit: Convertimini ad me, et convertar ad vos (Zach. I, 3): si modo voces filii cum poenitentia revertentis pius Pater agnoscat (Luc. XV, 18).

73. [i 1Kb] In eadem captivitate, Danielem et Ezechielem narrat historia prophetasse. Daniel vir desideriorum (qui Balthasar a rege nuncupatus est), tres viros gentis suae amicos habuit Ananiam, Azariam, Misaelem (Dan. X. 11; I. 7). Omnis vero ejus prophetia mysteriis licet plena sit (Dan. IX, 25), quaedam tamen pars ejus ita elucet claritate sui fulgoris, ut etiam tempus signaverit quo venturus esset ipse Salvator et Dominus. Duodecim sane cum sint propheticae visiones ejus, in Hebraeo decem reperiuntur. Quas duodecim, Domino donante, certa cum comparatione percurram. In prima, contra impudicos seniores castitatem Susannae defendit (Dan. XIII, 51). Hoc agit Jesus Dominus, dum adversus scelera os haereticos Ecclesiae suae [Col. 0808C] integritatem tuetur, quam perversis suis disputationibus vitiare contendunt. Quos etiam per apostolum Paulum notat, dicens: Ex his sunt qui penetrant domos, et captivas ducunt mulierculas oneratas peccatis, quae ducuntur variis desideriis (II Tim. III, 6). In secunda ipse Daniel, suique amici statuerunt legis suae mandata servantes, ex cibis mensae regis, quibus caeteri eorum sodales vescebantur, non contaminari (Dan. I, 8). Desideriis hujus mundi non solum contaminatus non est noster Magister et Dominus, verum etiam suos amicos prohibuit, dicens: Nolite diligere mundum, neque ea quae in mundo sunt. Omne enim quod in mundo est, concupiscentia carnis est, et concupiscentia oculorum, et ambitio saeculi (Joan. II, 15 et 16). Quae omnia, velut escas illas regias, repudianda ostendit. Et per apostolum Paulum evidentius mandans: Esca ventri, ait, et venter escis. Deus autem et hunc, et has evacuabit (I Cor. VI, 13); ut sit animae unus cibus ipse Salvator, qui ei varios diversosque sapores exhibeat.

[Col. 0808D] 74. In tertia, sacramentum divinae dispositionis, quod regi ostensum fuerat, itaque erat [j 1Kb] oblitus; non humana doctrina Daniel qua instructus erat, sed Domino revelante, et somnium et interpretationem somnii regi narravit (Dan. II, 1, etc.). Quatuor regna in quatuor metallis, e quibus statua formata ante faciem ejus [k 1Kb] aderat, mundo exsurgere; caput aureum, ipsum esse Babylonicum Orientis; pectus et brachia ejus argentea, Macedonicum Septentrionis; [Col. 0809A] venter et femora aerea, Punicum Meridiani; crura ferrea et digiti pedum partim ferrei, partim fictiles, ultimum Romanum, videlicet Occidentis, sicut et vir eruditissimus Orosius historiographus posuit. Quod regnum tamquam ferrum comminuit omnia, et domuit. Christi quoque regnum subjungit Daniel in lapide abscisso de monte sine manibus concidentium (Ibid., 44 et 45), tamquam sine manibus complectentium Deum hominem ex Virgine natum. Qui cum illam statuam percussisset, omnes ejus partes redegit in pulverem, eaque auferens spiritus venti, locus ejus inventus non est: ipsum autem lapidem, qui percussit statuam, factum esse montem magnum et implesse omnem faciem terrae. [a 1Kb] Vacuatis enim omnibus regnis, regnum Christi Domini exsurget, quod nulli alteri populo relinquetur, quoniam permanebit in aeternum (Ibid., 35). Hoc nunc orando omnis ejus petit Ecclesia, cum dicit: Adveniat regnum tuum (Luc. XI, 2). In quarta, statuam, imaginemque suam Nabuchodonosor quam statuerat adorandam, cum [Col. 0809B] tres praedicti amici Danielis adorare noluissent, camino detrusi, illud mirum divinitus praebuit, quod fugato incendio, ipsos potius ministros regiae jussionis vorax flamma consumpsit. Tres vero viri illaesi, hymnum Regi vero dum canerent in medio camini, secum Filium Dei habere meruerunt. Quem revelante gratia rex ipse cognovit, qui suos veros adoratores figmenta vanissima contemnentes, a flammis praesentis saeculi ad coelestem gloriam perducit triumphantes (Dan. III).



CAPUT XXXIV. In Daniele, qui Christum Dominum suis visionibus enarravit. Praedictio facta et figurata. In Daniele credita et visa.

75. Quinta vero visio continet somnium ejusdem regis, quod Daniel ita interpretatus est (Dan. VI, 2, etc.): Arborem magnificam quam viderat, sub cujus ramis omnes bestiae, pecora, avesque habitarent, [Col. 0809C] ipsum esse regem; praecidendam vero cum Dominus jussisset, servata dumtaxat radice; regnum ejus auferendum ab eo, ipsumque cum bestiis mansurum (Ibid., 17, etc.); capillos ejus ut mulieris, et ungues ejus ut aquilae crescere, fenum ut bos edere, donec septem divinitus tempora jussa complerentur; dans consilium regi eleemosynis sua peccata redimere debere. Quod cum facere neglexisset, praedicta omnia regi advenerunt, suppletaque mensura temporum, regnum quod amiserat, recuperavit (Ibid., 31). Sic praesumptores caeduntur, sic castigantur superbi ab eo qui potat in lacrymis, in mensura (Ps. LXXIX, 6), quia sunt judicia ejus suavia (Ps. CXVIII, 39). Sic Petrum apostolum negantem, dum respectum flentem videret, in eum locum restituit quem praesumptor amiserat (Luc. XXII, 61). Sic in suis in terfectoribus sacrum ejus sanguinem [b 1Kb] fundentibus, pro quibus oravit eumdem sanguinem propinavit bibendum, quo regiam susciperent dignitatem. Sic quotidie Rex noster lapsos reparat, quibus collatae [Col. 0809D] gratiae coelestis regni donum servat in posterum. In sexta ex quatuor sibi apparentibus bestiis [c 1Kb] illius supradictae, quatuor partium orbis regna confirmat (Dan. VII, 4, etc.). Quibus quartam bestiam grandiorem fuisse atque terribilem, idem propheta testatur: habentem cornua decem, ac de medio eorum cornu aliud parvum ascendens, tria ex illis ante faciem ejus excussa sunt cornua, donec vetustus dierum sedit in judicio. Sed haec eo modo [d 1Kb] sunt exposita, quo regna illa quatuor sibimet succedentia. Bestia quarta, quae [Col. 0810A] omnibus regnis eminens domavit omnem terram, subjecitque eam (Ibid., 23). Post ipsam uno tempore decem reges exsurgent: et post eos, ille qui nomen perditionis suae, id est, Antichristi, portaturus est. De quo suo loco, ut jam promissum est, divina testimonia proferentur. In septima ex ariete et hirco, Persarum atque Graecorum sibi praelia revelata describit (Dan. VIII, 3, etc.). Sub persona quoque Antichristi, qui corde suo dum magnificabitur, dolo corrumpet multos (Ibid., 25), donec veniat qui venturus est Jesus Dominus, et non tardabit (Habacuc II, 3).

76. In octava (Dan. V, 1, etc.), idem vir desideriorum Daniel, providam justitiam Dei judicantem reges superbos ea ratione insinuat, qua Baltasar rex coenam faciens principibus suis, vasa templi Dei quae Nabuchodonosor pater ejus abstulerat prolata [Editi, sublata], biberit in eis concubinis principibusque suis, laudans deos suos aureos et argenteos, ligneos et lapideos: statimque in conspectu ejus exierunt articuli manus hominis, et scripserunt in pariete [Col. 0810B] regis domus (Ibid., 5); qua visione turbatus rex, cum omnes quos habuit curiosos, scripturam legere nequivissent, Daniel accitus, causa vasorum domus Dei id factum fuisse; regem constanter objurgans, scripturam etiam recitavit: Mane, Thecel, Phares; eamque interpretatus est, Mane: Numeravit Deus regnum tuum, et implevit illud. Thecel: [e 1Kb] Ponderatus es, et inventus es minus habens. Phares: Divisum est regnum tuum, et datum est Medis et Persis (Ibid., 23. Promissa itaque munera quae Daniel abnuerat, cum rex contulisset prophetae, suppleto vitae cursu, ut praedictum fuerat, regnum reliquit Medis et Persis. Videant, videant superbi reges, qui ausu mentis suae vasa domus Dei diripientes, quae juste ille ministris peccantibus tradidit, sine ulla reverentia contrectantes, Deo, cujus nomine consecrata sunt, videntur contumelias irrogasse. Quorum finis utique mors est, quae non habet finem.



CAPUT XXXV. In eodem, dum eum de lacu leonum eruit, ut Christum Dominum a Judaeis. [f 1Kb] Praedictio facta et figurata. In Daniele credita et visa.
[Col. 0810C]

77. In nona, Darius Medus successit in regnum; qui cum satrapas centum viginti statueret in regno suo, tres ei praepositos constituit (Dan. VI, 1, etc.). Daniel unus erat ex tribus gratiam habens in oculis regis. Exquirunt [g 1Kb] invidi adversum Dei servum consilium, ac regi persuadent diebus triginta petitionem a nullo deo vel homine, nisi a solo rege esse poscendam, in eo poena interposita, qua si quis praeceptum regis contemneret, in vivarium missus leonibus in esca daretur (Ibid., 7, etc.). Quod praeceptum propositum reperiens propheta, Dominum suum tribus temporibus diei solita oratione precatus est. Detentum ut contumacem regi offerunt, quem cum eripere invidis non valeret, Deo suo prophetam sub hac confessione dimisit, qua eum de mortis periculo [Col. 0810D] solus posset eruere. Quod et factum est. Ex hac tamen moestitia incoenatus rex, dum neque cibum neque somnum caperet, diluculo ad videndum Danielem ipse perrexit. Quem vivum illaesumque respiciens, Deo vero dans gloriam, educi de lacu praecepit, eosque qui Danielem criminati erant, in lacum misit; et devorati sunt continuo in conspectu ejus. In his etiam suppleta est prophetia, dicens: Qui foveam fodit proximo, [h 1Kb] incidet in eam. Et qui statuet laqueum proximo, peribit in illo (Eccli. XXVII, 29). Et ipse noster [Col. 0811A] Jesus Dominus, in quo omnia ista figurata surgebant, per Prophetam dicit: Foderunt ante faciem meam foveam, et inciderunt in eam (Ps. LVI, 7). Et iterum: Misit Dominus misericordiam suam et veritatem suam, et liberavit animam meam de medio catulorum leonum (Ibid., 4).

78. In decima (Dan. IX, 2), propinquante fine temporis septuaginta annorum desolationis Jerusalem, quam per Jeremiam prophetam Dominus praedixerat (Jerem. XXV, 11; XXIX, 10), Daniel cum omni fletu et jejunio orationem fudit pro se ac pro delictis populi sui, miserationem Domini implorans. Oranti Gabriel astitit archangelus, eique futura mysteria revelavit, septuaginta hebdomadas breviatas esse in populo ejus, et [a 1Kb] in civitate sancta, ut consummentur peccata, et signentur delicta, et ut finiatur injustitia, et adducatur justitia sempiterna (Ibid., 21); impleri quoque visus prophetarum, et ungi Sanctum sanctorum ab exitu sermonis in respondendo. Et iterum aedificabitur Jerusalem, usque ad Christum ducem [Col. 0811B] hebdomadae septem, et hebdomadae [b 1Kb] sexaginta duae. Et rursum aedificabitur platea et muri in angustia temporum. Et post hebdomadas septuaginta duas, interibit chrisma; et judicium non erit in eo; vel, sicut Hebraeus interpres: Occidetur Christus, et non erit ejus populus, qui eum negaturus est. Et civitatem et sanctuarium dissipavit populus cum duce veniente, et finis ejus vastitas, et post finem belli statuta desolatio. Confirmavit autem pactum [c 1Kb] multis hebdomada una et in medio hebdomadae deficiet hostia et sacrificium, et in templo erit abominatio desolationis, et usque ad consummationem et finem perseveravit desolatio (Ibid., 26). Ad confutandum errorem Judaeorum haec sibi revelata scripsit Daniel. Qui ergo exspectant adhuc venturum Christum, credituri sunt Antichristo. Sic enim eos Dominus Jesus in Evangelio increpat, dicens: Ego veni in nomine Patris mei, et non credidistis mihi; alius veniet in nomine suo, et ipsi credetis (Joan. V, 43).

79. Labore ingenioque magno beatae memoriae [Col. 0811C] Hieronymus, [d 1Kb] per supputationes annorum regum Babyloniae septuaginta hebdomadas, usque ad nostri Redemptoris nativitatem Christi Domini annos quadringentos nonaginta perduxit, [e 1Kb] sejungens septem in restauratione templi hebdomadas, sexaginta et duas usque ad Domini nativitatem, et usque ad passionem ipsius, et unam vastationis quae facta est a Vaspasiano duce, vel Tito filio ejus. Inimici igitur Domini Judaei fallentes semetipsos, cum multiplicia prophetata de Christo, ad quasque suorum regum personas referre contendunt; huic prophetae Danieli volentes nolentesque colla submittunt, qui non tantum signa omnia supra scripta conscripsit, quantum etiam tempora ipsa adventus Domini designavit. Quae omnia luce clarius impleta omnis jam mundus [f 1Kb] agnoscit. Gloriam igitur Christi Domini diffusam in gentibus, eumque, ut scriptum est, omnem terram adorantem (Ps. LXV, 4), Judaei adhuc credere nolunt, nobiscum intuentes impleri omnia quae praedicta sunt oraculis prophetarum.

[Col. 0811D] 80. In undecima (Dan. XI, 1, etc.), eidem prophetae revelata sunt sub persona bellantium regum, ipsius facta Antichristi, angustiaeque ultimi temporis, resurrectio etiam mortuorum, qualiter impii, qualiter vel sancti resurgant. Haec et Isaiae (Isa. VI, 11, etc.; XIII, 9, 16), et Ezechieli (Ezech. XXXVIII et XXXIX) ita [Col. 0812A] ostensa sunt, quemadmodum eorum dicta evangelica firmat auctoritas.

81. In duodecima (Dan. XIV, 2, etc.), spectaculum quoddam laetissimum, non tantum regi, quantum etiam spiritalibus mentibus exhibuit Daniel. Bel quippe idolum, quod omnes Babylonii simul cum rege cultui habebant, magnos regios apparatus velut quotidie comedens, quos sacerdotes cum suis per occultum intrantes ostium consumebant. Daniel eorum fraudem subtili arte demonstrans, [g 1Kb] seri in pavimento templi cinerem suis praecepit. Signatis igitur foribus annulo regis, in posterum diem venientibus, non illa ab illo figmento consumi, virorum ac mulierum impressa vestigia demonstrarunt. Confessione etiam sacerdotum occultum est illud ostium proditum, per quod introeuntes omnia devorabant. Confracto itaque regia jussione figmento (Ibid., 22, etc.), draconem, quem simul ut divinum suspiciebant, sine gladio et fuste ita peremit Daniel, quemadmodum sciebat corruptibilem posse corrumpi: docens et [Col. 0812B] ostendens unum et solum verum Deum esse colendum, relictis vanis superstitionibus, quibus non tantum Babylonios, quantum etiam totum mundum sub potestate daemonum captivum teneri propheta cernebat. [h 1Kb] A quorum dominatu Christi Domini gratia liberandum, praeconio etiam suo [i 1Kb] futuro tempore designavit. Sed quoniam, ut ait quidam, Veritas odium parit (unde et Paulus noster dicit (Gal. IV, 16): Inimicus factus sum vobis verum praedicans, pro munere verae religionis ostensae, in lacum leonum Babylonii devorandum prophetam miserunt. Nec defuit divina potentia, quae et custodiam [j 1Kb] solitam suo et prandium per ejus socium ministraret incluso. Cujus ob meritum gratiae, ferales leonum impetus in ovium mansuetudinem commutavit. Educto itaque Daniele, cum rex miraretur illaesum, inimici ejus in escam leonum dati sunt ut perirent (Dan. XIV, 30, etc.). Non sine signo ejus Domini haec acta sunt, qui pro suis orat, dicens: Ne tradideris bestiis animam confitentem [Col. 0812C] tibi (Ps. LXXIII, 19). Rugiens enim ille leo diabolus qui circuit quaerens quem devoret (I Petr. V, 8), [k 1Kb] inimicos nostri prophetae Christi Domini quos reperit, accepta potestate consumit.



CAPUT XXXVI. In Ezechiele, manifesta resurrectio per Christum Dominum. Promissio facta et figurata. In Ezechiel credita et visa.

82. Ezechiel quoque propheta inter caetera quae arcanis recondita scripsit, resurrectionem sibi ostensam quae futura est mortuorum, hoc modo [l 1Kb] intimavit. In campum se quemdam adductum, qui erat plenus ossibus mortuorum (Ezech. XXXVII. 1 et seqq.). Illic potentia verbi Dei unumquodque os suis partibus conjungi, carnes, nervos, cutesque ascendere, eisque vitales auras infundi eo Spiritu ipse vidit, quo nos futuram speramus et credimus resurrectionem. [Col. 0812D] Multa quoque sub figura regis Tyri de Antichristo narrans, describit etiam civitatem quae congregatur [m 1Kb] ex gentibus ex lapidibus vivis, Jerusalem coelestem (Ezech. XXVIII, 2, etc.): cujus portam orientalem clausam semper ostendit, dicens: Haec porta clausa erit, solus princeps sacerdotum [n 1Kb] transibit per eam, et [Col. 0813A] ipsa clausa erit principi (Ezech. XLIV, 2); Mariae virginalem uterum signans, quae semper virgo integra protulit Salvatorem. Solus enim Christus Dominus, ut ait beatae memoriae Augustinus episcopus, [a 1Kb] per inviolata matris virginea viscera, membra infantis eduxit, qui post resurrectionem per clausa ostia membra juvenis introduxit: solus peccatum non habens infantilis aetatis exortu, qui peccatum non habuit grandioris aetatis accessu, ipso dicente: Ecce venit princeps hujus mundi, et in me nihil inveniet (Joan. XIV, 30).

83. In hac captivitate Babyloniae etiam Esdras sacerdos et propheta fuit, qui gratus in conspectu regis dum esset, et cum flentem rex aspiceret, qua ex causa tristis esset ab eo perquirens, solemnia [b 1Kb] religionis ac populi sui agi solere eo tempore firmat, a quibus se alienum esse [c 1Kb] docebat (II Esdr. II, 1, etc.). Dat rex eundi licentiam, jubetque [d 1Kb] restaurari templum Dei. Veniens quoque Esdras ad Jerusalem, zelo legis accensus, purgandam a vitiis primitus [Col. 0813B] plebem statuit. Quoniam Rex sapiens, ut Propheta dicit, populi stabilimentum est (Sap. VI, 26). Reperto itaque libro Moysi, ostendit, inter caetera, etiam hinc iram Dei fuisse succensam, quod contra Dei mandatum ex alienigenis sibi populus accepisset uxores (I Esdr. X, 1, etc.); persuasitque censura qua valuit, suas quisque cum filiis projiceret mulieres. Nulla itaque [e 1Kb] detenti carnali dulcedine, cum sibi vellent Deum esse propitium, incunctanter quae fuerant imperata fecere: ut populi Christiani figuram ostenderet, quos admonet et princeps omnium sacerdotum dicens: Si quis dimiserit domum, aut agrum, aut uxorem, aut filios causa nominis mei, et hic multiplicia accipiet, et vitam aeternam consequetur (Matth. XIX, 29).



CAPUT XXXVII. In Esdra, domus Dei, id est, per Christum Dominum restauratio. Praedictio facta et figurata. In Esdra credita et visa.
[Col. 0813C]

84. Templum quoque Dei dum restauraret Esdras (I Esdr. IV, 1, etc.), invidia quorumdam malorum qui socii fabricae, nec tamen socii religione esse voluerunt, cum eos incircumcisos non susciperet Esdras, malitiose regi insinuantes, ab opere templi cessatum est usque ad Cyrum regnantem (Ibid., 24). Qui divino actus imperio, suppletis annis septuaginta, quos Jeremias ex ore Domini praedixerat (Jer. XXV, 12, et XXIX, 10), omnem populum, simulque et vasa domus Dei ex Babylonica captivitate ad Jerusalem dimisit, adjiciens munera rex, e quibus praecepit ut fabrica surgeret templi. Quod sub Dario coeptum, usque ad perfectionem ejus quam Cyrus fieri et jussit et juvit, anni evoluti sunt quadraginta sex (I Esdr. V, 13). De quibus Judaei, Domino restaurationem sui corporis [f 1Kb] promittenti, ac dicenti: Solvite templum hoc, et in triduo suscitabo illud (Joan. II, 19). Non [Col. 0813D] intelligentes illius dicti sacramentum, dixerunt: Quadraginta et sex annis constructum est (Ibid., 20); et quomodo hic dicit: Triduo suscitabo illud? [g 1Kb] A Salomone enim ea celeritate constructum est, qua omnia praeparante David patre repererat. Non ergo [Col. 0814A] Salomonis fabricae [h 1Kb] emensa tempora Judaei dixerunt, sed Esdrae, cui, ne perficeret, fuerat interdictum.

85. Reparato itaque templo ac muro Jerusalem, juxta Danielis tempora constituta (quo exorante simul cum Zacharia populus mansit in Jerusalem) septuaginta hebdomadarum usque ad Christi Domini nativitatem, ut supra diximus (Cap. 3), tempora [i 1Kb] cucurrerunt. Cujus indulgentia, etiam nunc animae de captivitate saeculi [j 1Kb] in compunctione cordis suppleta [k 1Kb] mensura, gratia et misericordia liberantur. Jucundantur enim pro illis diebus quibus sunt humiliati, [l 1Kb] annis quibus viderunt mala, donec aspiciat Dominus super servos suos et in opera sua (Ps. LXXXIX, 15 et 16). Serviamus igitur Domino in timore, et exsultemus ei cum tremore (Ps. II, 11), quousque reducamur ad civitatem quam Rex et Sacerdos noster restaurat Jerusalem coelestem: ut in templo corporis ejus, quod triduo suscitavit, sacrificium laudis ei jugiter offeramus.



CAPUT XXXVIII. In eodem, cum in figura Ecclesiae parabolam pandit. [m 1Kb] Praedictio facta et figurata. In Esdra credita et visa.
[Col. 0814B]

86. Rex Babyloniae Artaxerxes dum suos vellet exercere captivos, tres elegit prudentes Judaeos, quorum sententias Esdras sacerdos scripsit (III Esdr. III, 4, etc.). Unus vinum omni rei praetulit; alius regem; tertius Zorobabel mulieres, ac super omnia veritatem. Qui cum suas sententias protulissent, sapientior omnibus judicatus est Zorobabel, qui mulieres, ac supra omne veritatem astruxerat. Et re vera quid muliere fortius, quae primum Adam ita illexit virum (Gen. III, 6), ut Dei praecepta contemneret? Quid fortius muliere, cujus species omni se [n 1Kb] cupiditati extollit? Quid fortius muliere, quae et regiam fortitudinem emollit, et virum? Quid etiam in bono fortius muliere, quae credidit integram se Christum [Col. 0814C] parere veritatem (Luc. I, 45)? Quid fortius muliere, quae, fugientibus discipulis, mysteria ipsius crucis intrepida ac plena fiducia [o 1Kb] aspexit (Joan. XIX, 25)? Quid fortius muliere, quae prima prae omnibus viris excurrens, videre meruit Dominum resurgentem (Marc. XVI, 9)? Quae cum in typo Ecclesiae haec Esdras [p 1Kb] scripserit, subsecuta est etiam actio figurata. Esther enim quae a Mardochaeo fuerat in filiam educata (Esth. II, 7), dum aulam regiam Mardochaeus curaret, a Deo qui exaltat humiles ad regiam Esther perducta est dignitatem. Haec cum populum suum, agente amico regis Aman causa Mardochaei, [q 1Kb] donatum intelligeret morti (Ibid. VII, 3), gladiusque eorum cervicibus immineret, animam suam Esther pro suo populo ponens, invocato divino auxilio, penetralia regis ingressa est (Esth. V, 1, etc.), quo mulieri non vocatae accedere non licebat. Quam cum rex indignatus aspiceret, illa quoque [r 1Kb] pudore tabuisset: Convertit, ut dictum est, cor ejus Deus in lenitatem (Ibid. XV, 11); eique rex multa bona promittens, [Col. 0814D] dum ejus salutem reparare contenderet, ad convivium cum Aman venturum se, ut regina poposcerat, non negavit. Illic narrans quae secum et cum suo populo acta erant, Aman eo ligno crucifigi rex statuit, quo Mardochaeum idem Aman suspendere statuerat [Col. 0815A] innocentem (Ibid. VII, 3, etc.): [a 1Kb] ut cogitanti nequissima, sicut ait Propheta, super ipsum volverentur.

87. Sic Ecclesia sancta ligno crucis perimit inimicos. Sic se pro suis, periculis [b 1Kb] hujus mundi opponit. Sic datis in morte, suis laboribus vitam conferendo ministrat: utpote regina, quae a suo Rege sponso et Domino admonetur, eique dicitur: Libera eos qui ducuntur ad mortem, et redime eos qui occiduntur (Prov. XXIV, 11). Cujus beneficiorum refugia, ipsi quoque ejus appetunt inimici. Nec impari etiam loco Judith sancta, ordine subsequente ponitur, quae etiam ipsa figuram sanctae Ecclesiae personamque [c 1Kb] suscipiat. Nam cum dux militiae regis Babylonis Betulliam Holofernes obsidione cinxisset, sublatisque aquis siti totam affligeret civitatem, primores ejus in deditionem statuerunt tradere Holoferni (Judith VII, 10, etc.).

88. Haec disponentibus Judith obstitit, paucorum dierum inducias poscens (Judith VIII, 1, etc.). Quibus [Col. 0815B] jejuniis orationibusque supplex Regem regum et Dominum dominorum exoravit (Ibid. IX, 1, etc.). Exuta igitur veste viduali, sese omni ex parte, mente, corpore, moribusque componens, mirabilem cunctis exhibuit (Ibid., X, 3, etc.); eo usa consilio quo, custode Deo, credebat pulchritudine captum hostem posse perimere, suam pudicitiam illo servante, qui dator et custos est castitatis. Quae cum illaesa caput hostis afferret, quam viri non valuerant, femina patriae reddidit libertatem (Judith XIII, 10). Nostram, ut diximus, cujus haec figuram gestabat, si [d 1Kb] agnoscas Ecclesiam, vides quemadmodum postea quam ejus vir Christus Dominus passus resurgensque ascendit in coelum, omni moestitia, ut veste viduali depulsa, sit induta pulchritudine ab eo de quo in Isaia propheta dicit: Induit me vestimento [e 1Kb] salutari, et stola jucunditatis circumdedit me, sicut sponsam ornatam monilibus suis (Isai. LXI, 10). Missa est enim et haec in vulnere capitis inimicorum, quoniam corpus [Col. 0815C] illius est qui confregit caput draconis magni. Non pepercit et haec animae suae sicut illa, quoniam ipsa est quae dicit per Joannem apostolum: Sicut Christus pro nobis animam suam posuit, ita et nos debemus pro fratribus [f 1Kb] animas ponere (I Joan. III, 10). Quod fecisse in sanctis martyribus constat, quae est benedicta apud omnipotentem Deum.



CAPUT XXXIX. In Tobia, ex pisce Christo, et daemonia fugari, et illuminari caecos. [g 1Kb] Praedictio facta et figurata.

89. Tobias quoque captivus apud Niniven fuit, [h 1Kb] ea religionis suae patientia praeditus, quia sciebat iram Domini aequo animo sustinendam (Tob. I, 1, etc.). Dignis operibus confessionibusque satisfaciens Deo, moribus quoque sanctis filium erudiit. Cui in mandatis dedit neque penuriam paupertatis (Tob. IV, 23), neque labores diuturni exsilii formidandos, [Col. 0815D] si modo in mandatis Domini perseverans discederet ab omni iniquitate, et bene ageret. Et haec, fulgente justitia interioris luminis, itinera dum caecus corpore filio recta monstraret, Raphael archangelus missus a Deo (Tob. V, 1, etc.), non tantum captivis solatia, quantum etiam beneficia coelestia orantibus ministravit: filio pro recipienda pecunia ducatum praestans, filiam Raguelis ei uxorem dedit (Tob. VI, 12), a qua Asmodeum daemonium nequissimum expulit, [Col. 0816A] qui illi jam septem occiderat viros (Tob. VIII, 3). [i 1Kb] Reductus locuples cum uxore filius, ipsi quoque Tobiae ex jecinoribus piscis quibus et daemonium fugaverat (Tob. VI, 14), oculorum maculas auferens, pristinum reddidit visum (Tob. XI, 13). Eosque monuit semper glorificare Deum, et in bonis operibus permanere. Hic Tobias Christum Dominum inter caetera praeconia suae laudis prophetavit, dicens: Nationes multae de longinquo venient, habitatores a novissimis partibus terrae ad nomen Domini Dei, et munera sua in manibus habentes Regi coelorum offerent cum laetitia (Tob. XIV, 14): quod nos nunc videmus impleri. Mysticum vero actionis hujus hoc est, quod ex interioribus piscis et daemon fugatus est et Tobias illuminatus.

90. Hoc [j 1Kb] egit piscis magnus ex passione sua Christus purgans Mariam, a qua expulit septem daemonia (Luc. VIII, 2; Matth. XII, 45); animae sic captae desperationem tollens, quam septem spiritus nequiores dum vexaverint, purgari, sanarique etiam [Col. 0816B] talem necesse est per jecinora nostri piscis, si poenitens reversa intelligat, quia ex illa spiritus maligni fugentur, eosque caveat inimicos. Nam spiritus malus, est spiritus superbiae; nequior illo simulatio humilitatis. Spiritus malus, spiritus invidiae; nequior illo simulatio charitatis. Spiritus malus, spiritus mendacii; nequior illo simulatio veritatis. Spiritus malus, spiritus luxuriae; nequior illo simulatio castitatis. Spiritus malus, spiritus avaritiae; nequior illo simulatio misericordiae. Spiritus malus, spiritus intemperantiae; nequior illo simulatio parcitatis. Spiritus malus, spiritus erroris; nequior illo simulatio religionis. His igitur possessa, cum sint posteriora ejus deteriora prioribus, piscis nostri liberatur medicina, quia ubi abundavit delictum, superabundavit et gratia (Rom. V, 20). Qui tributum pro se et pro Petro (Matth. XVII, 26), et caecato lumen reddidit Paulo (Act. IX, 18), satians ex se ipso in littore discipulos (Joan. XXI, 13), et toti se offerens mundo [Col. 0816C] . Namque Latine piscem sacris litteris, majores nostri hoc interpretati sunt, ex Sibyllinis versibus colligentes, quod est, Jesus Christus Filius Dei Salvator, piscis in sua passione decoctus, cujus ex interioribus remediis quotidie illuminamur et pascimur.



CAPUT XL. In Machabaeis, qui et martyria, et ipsum Christum regem natum susceperunt. [k 1Kb] Praedictio facta et figurata. In Machabaeis credita et visa.

91. Post redditam libertatem ex captivitate Babyloniae, Machabaei ducatum Hebraeo populo praebuerunt (Machab. II, 1, etc.). Quorum virtus ita enituit, ut non tantum Macedones et Ptolomaeus [Lugd. Ptolemaeus] rex Aegypti, quantum eos ipsi Romani in amicitiarum foedera convocarent (I Machab. X; et II Machab. XI). Illic apud Judaeos in quadam parte quam Romani jam ceperant, Antiocho regnante, [Col. 0816D] praeclara illa femina Machabaeorum mater, pro spe aeternae vitae, legitimisque suis, ne vetitas carnes suillas filii sui tangerent, uno die septem martyres edidit Deo (II Mach. VII, 1, etc.), quos, terra contempta, non huic mundo, sed [l 1Kb] ipsi peperit coelo: suo exemplo nos admonens pereuntia contemnere, appetere sempiterna, velocius finienda finire, quo possent certantes atque vincentes illud apprehendere, quod non habet finem. Sic ipsa statim secutura (II [Col. 0817A] Machab. VII, 41), filios praemisit ad vitam, quam veram sciens, omnique metu carentem, sibi suisque filiis fideli testimonio acquisivit. Propter quam et alios in bello mortuos Judas Machabaeus (II Machab. XII, 43) duodecim millia talentorum Jerosolymam misit offerre sacrificium pro mortuis, bene et optime de resurrectione cogitans. Hac exoratione sancta Ecclesia suos agit filios, quibus contemptum mortis inculcans, ad veram vitam Christum transire compellit, ut sit ipsa in regno Dei perfecta cum filiis, qui ei dicunt. Quis nos separabit a charitate Christi? Tribulatio? an angustia? an persecutio? an fames? an nuditas? an periculum? an gladius (Rom. VIII, 35)?

92. Sane apud Machabaeos ultimus dux et pontifex fuit Hircanus (I Mach. XVI, 24). Nam fratrem ejus Aristobolum Pompeius magistratus populi Romani, dum Jerosolymam expugnaret, vinctum cum liberis Romam misit, sicut Josephi narrat Historia. [a 1Kb] Impleta tamen Jacob patriarchae prophetia dicentis: Non deficiet princeps ex Juda, neque dux de femoribus ejus, [Col. 0817B] donec veniat cui reposita sunt omnia, et ipse erit exspectatio gentium (Gen. IX, 10). [b 1Kb] Intuemur quiescente ordine regum Juda et Israel, vel Levitico sacerdotio, cum Herodes rex alienigena Hebraeo populo imperavit, cessante etiam unctione, quam Daniel propheta praedixerat cessaturam, ne unctos reges vel sacerdotes sequeretur ille populus, [c 1Kb] praesente jam aeterno [Col. 0818A] Rege et Sacerdote Christo, qui est exspectatio gentium. Herodes igitur (cujus patrem ex Idumaeis, matrem vero ex Arabia fuisse idem Josephus [d 1Kb] dicit) a Caesare Augusto attributum sibi illius gentis, eo tempore sumpsit imperium quo Caesar pacati orbis totius sub edicto descriptionem fieri praecepit (Luc. II, 1). Itaque eo anno professionis illius quae facta est praeside Syriae Cirino, natus est Christus Dominus, in qua descriptione venit et Paulus. Sic enim intelligendum est quod tribuno Lysiae dixit: Ego autem natus sum Romanus (Act. XXII; 28). Omnes enim pretio comparabant hujus nominis dignitatem; hic vero Judaeus cum dixit natum se esse Romanum, clarius ostendit in illa se descriptione venisse, nato jam [e 1Kb] Joanne praecursore et praecone [f 1Kb] veri Regis et Judicis, a quo tempus gratiae sumpsit initium.

93. Hucusque, juvante Domino, sub Lege figuratas promissiones praedictaque ut datum est colligere valui. Secundum et hic tempus, velut secundum diem ex quatuor partibus mundi surgentem prophetarum [Col. 0818B] [g 1Kb] patrum, orientali plaga migrante, Isaia, Jeremia, Ezechiele ac Daniele tribus in partibus constitutis; duodenario et hic prophetarum minorum, tamquam horarum numero diem secundum, velut in vesperum concludens; ut tempus tertium manifestatae gratiae simul cum ipso aeterno die, ascriptis capitulis, tertia pars libri sumat initium. Amen.



PARS TERTIA. TEMPUS GRATIAE.
[Col. 0817]


PROLOGUS.
[Col. 0817C]

1. Quoniam Christi Domini gratia rutilante illustratus jam mundus eluxit, non reor adhuc, ut supra factum est, figuratas promissiones, seu praedicta discutiens, huic tertiae parti praelatis capitulis consignare. Praesertim quia Lex omnis et prophetia Christum Dominum sonuit et Ecclesiam. Cujus coelestis Regis et Judicis adventum, praeconia omnium spirituum eo ordine nuntiarunt, quo per linguas etiam inimicorum suorum veritas clamitaret. Quia et daemones credunt et contremiscunt (Jac. I, 19) [a 1Kb] confessique sunt praesenti: Scimus qui scis, quid venisti ante tempus torquere nos (Luc. IV, 24). Quare, juvante Domino, placuit huic operi non tantum eorum vaticinia inserere, qui Dei Spiritu acti sunt, quantum et eorum qui errantium spirituum seductione decepti, cognoscentes Deum, non sicut Deum glorificaverunt (Rom. I, 21). Pauca itaque de multis expendens, et quaedam Sibyllae, vel quorumcumque congrua de Christo Domino dicta subjungens, primo in loco Joannem [Col. 0817D] praeconem praecursoremque ipsius singularis Regis et veri Judicis introducam. Cui testimonium ipsa Veritas praebuit, quod in natis mulierum nemo exsurrexit major Joanne Baptista (Matth. XI, 11); in quo Lex omnis et prophetia cessavit (Ibid. 13).



CAPUT PRIMUM. De Joanne Baptista, praecursore Christi. Promissio [b 1Kb] credita et visa.

2. Isaias propheta: Vox, ait, clamantis in eremo: [Col. 0818C] Parate viam Domino, rectas facite semitas Dei nostri. Omnis rivus implebitur, et omnis mons et collis humiliabitur. Et erunt tortuosa in directum, et aspera in vias planas. Et videbit omnis caro salutare Dei (Isa. XL, 3, etc.). Firmat haec Joannes evangelista, dicens: Hoc testimonium est Joannis de Christo, quando ad eum miserunt principes sacerdotum interrogantes, utrum ipse esset Christus. Et confessus est, et non negavit, dicens: Quia non sum. Qui ei dixerunt: Elias es tu? et dixit, Non. Quis ergo es? aiunt: dic, ut habeamus renuntiare his qui nos miserunt; quid de teipso dicis? Qui dixit: Ego sum vox clamantis in eremo. Parate viam Domino, sicut dicit Isaias propheta (Joan I, 19, etc.). Testatur et Petrus in Actibus Apostolorum (Act. XIII, 24), dicens: Cum impleretur cursus, [c 1Kb] Joannes dicebat: Quem me suspicamini esse non sum ego, sed ecce venit post me, de cujus pedibus non sum dignus solvere corrigiam calceamentorum ejus. Fatetur et [d 1Kb] Sibylla Erythraea, dicens:

Judicii signum: tellus sudore madescet.
[Col. 0818D] Jam aequantur campis montes et caerula ponti.
Seque ipsam exponens, adjunxit:

Non erit in rebus hominum sublime, vel altum.
Quod impletum per Christum Dominum ipsi cognoscimus et videmus.



CAPUT II. [e 1Kb] De coelo venturi Regis et Judicis Christi. Promissio credita et visa.

3. David propheta: A summo coelo, ait, egressio [Col. 0819A] ejus. Et iterum: Regnum tuum, regnum omnium saeculorum (Psal. XVIII, 7; et CXLIV, 13). Item ipse: Regnavit Dominus super omnes gentes (Ps. XLVI, 9). Et Isaias: Regem cum claritate videbitis. Item: Ecce Rex tuus, ait, venit sedens super nubem levem (Isa. XXXIII, 17; et XIX, 1), carnem scilicet nullum pondus habentem peccati. Firmat haec Evangelium Matthaei, dicens: Magi ab Oriente venerunt dicentes: Ubi est qui natus est Rex Judaeorum (Matt. II, 1)? Testatur et Paulus: Regi, ait, saeculorum. Et iterum: Ostendet beatus et solus potens Rex regum, et Dominus dominorum (I Tim. I, 17; VI, 15). Fateturque Sibylla:

E coelo rex adveniet per saecla futurus.



CAPUT III. [a 1Kb] De Verbo Deo et homine. Promissio credita et visa.

4. David propheta: Misit, ait, Verbum suum, et [Col. 0819B] sanavit eos (Ps. CVI, 20). Et Jeremias: Hic Deus noster, et non est alius absque eo qui invenit omnem viam prudentiae, et dedit eam Jacob [b 1Kb] electo sibi: post haec in terris visus est et cum hominibus conversatus est (Baruch III, 36, etc.). Et Habacuc propheta: Ambulavit, ait, Verbum, et exiit in campos (Habac. II, 3, sec. LXX). [c 1Kb] Firmat haec Joannes evangelista, dicens: Verbum caro factum est, et habitavit in nobis (Joan. I, 14). Testatur et Paulus: Cum in forma Dei esset, non rapinam arbitratus est [d 1Kb] esse aequalis Deo; sed semetipsum exinanivit formam servi accipiens, in similitudinem hominum factus, et habitu inventus ut homo. Fateturque Sibylla:

Scilicet [e 1Kb] in carne praesens ut judicet orbem.



CAPUT IV. [f 1Kb] De nato Christo ex Virgine. Promissio credita et visa.

5. Isaias propheta: Ecce, ait, Virgo in utero accipiet [Col. 0819C] et pariet filium, et vocabitis nomen ejus Emmanuel (Isa. VII, 14); quod [g 1Kb] interpretatur, Nobiscum Deus. Firmat hoc Lucas evangelista, dicens: Missus est Gabriel angelus ad Virginem desponsatam, cui nomen erat Maria: qui et ingressus sic eam salutavit: Ave, inquit, gratia plena, Dominus tecum. Et paulo post: Spiritus sanctus, ait, superveniet in te, et virtus Altissimi obumbrabit tibi: propterea quod nascetur ex te sanctum, vocabitur Filius Dei (Ibid. 35). Testatur et Paulus dicens: Cum autem venit plenitudo temporis, misit Deus Filium suum factum ex muliere (Gal. IV, 4); Hebraeam locutionem sequens, quae omnes feminas mulieres nominat. Fatetur et Sibylla:

Deum cernent (inquit) incredulus, atque fidelis.
Dicit Maro:

Jam nova progenies coelo demittitur alto
Jam redit et virgo.

[Col. 0820A] Redit, dixit, quia virgo adhuc Eva mortem intulit mundo, rediens virgo Maria [h 1Kb] protulit Salvatorem.



CAPUT V. [i 1Kb] De Christo in praesepi posito. Promissio credita et visa.

6. Isaias propheta: Agnovit, ait, bos possessorem suum, et asinus praesepe domini sui (Isa. I, 3). Et Habacuc: In medio, inquit, [j 1Kb] duum animalium cognosceris (Habac. III, 2, sec. LXX). Firmat haec Lucas evangelista, dicens: Cum autem impleti sunt dies Mariae, peperit filium, et pannis eum involvit, et posuit in praesepe, quoniam non erat locus in diversorio (Luc. II, 6, 7). Et Angelus ad pastores: Natus est [k 1Kb] vobis, ait, Christus Dominus in civitate David; et hoc vobis signum: Invenietis infantem pannis obvolutum et positum in praesepe (Ibid., 11). Testatur et Paulus, dicens: Pauper factus est, cum dives esset, ut ejus paupertate nos ditaremur (I Cor. VIII, 9). Fatetur [Col. 0820B] et Sibylla:

Cum jacet incultus densis [l 1Kb] in vepribus orbis.



CAPUT VI. [m 1Kb] De stellae signo. Promissio credita et visa.

7. Balaam propheta ex gentibus, Orietur, inquit, stella ex Jacob, et exsurget homo ex Israel, et confringet omnia regna terrae (Num. XXIV, 17). Et Isaias propheta: Gentium populus, ait, sedens in tenebris vidit [n 1Kb] lucem magnam (Isa. VII, 2). Et David dixit: Reges Tharsis et insulae munera offerent, reges Arabum et Saba dona adducent (Ps. LXXI, 10). Item Isaias: Omnes a Saba venient, ferentes aurum, thus et lapidem pretiosum, salutare Domini bene nuntiabunt (Isa. LX, 6). Firmat haec Matthaeus evangelista, dicens: Ecce stella quam viderant Magi in Oriente, praeibat eos, donec venit et stetit supra locum ubi erat puer. Videntes autem stellam, gavisi sunt gaudio magno. [Col. 0820C] Ingressi itaque invenerunt puerum et matrem ejus. Apertisque thesauris obtulerunt ei munera: aurum, ut Regi; thus, ut Sacerdoti; et myrrham, [o 1Kb] ut morituro pro nobis (Matth. II, 9, etc.). Testatur et Paulus: Deus, inquit, qui dixit de tenebris lumen clarescere, claruit in cordibus nostris: ad illuminationem gloriae scientiae ejus [p 1Kb] in faciem Christi Jesu (II Cor. IV, 6); fateturque Sibylla, dicens:

Exuret terras ignis, [q 1Kb] pontumque polumque.
Dicit et Maro quaedam congrua (Aeneid. II, v. 694, 700):

Stella facem ducens multa cum luce cucurrit:
[r 1Kb] Muneribus cumulant, et sanctum sidus adorant.



CAPUT VII. [s 1Kb] De pace et salute Nativitatis ejus. Promissio credita et visa.

8. Per Isaiam prophetam: Datus est, ait, [t 1Kb] nobis [Col. 0821A] filius (Isa. IX, 6). Et paulo post: Adducam pacem super principium ejus, pax et salus illi magna est, potestatis et pacis ejus non erit terminus (Ibid., 7). Firmat haec Lucas evangelista, dicens: Continuo facta est cum angelo multitudo exercitus coelestis, laudantium et dicentium: Gloria in excelsis Deo, et in terra pax hominibus bonae voluntatis (Luc. II, 13). Et ipse: Pacem meam, ait, do vobis, [a 1Kb] pacem meam relinquo vobis (Joan. XIV, 27). Testatur et Paulus apostolus, dicens: Ipse est enim pax nostra, qui fecit utraque unum (Ephes. II, 14). Fatetur et Maro (Eclog. 4, v. 17):

Pacatumque reget patriis virtutibus orbem



CAPUT VIII. [b 1Kb] De fuga in Aegyptum. Promissio credita et visa.

9. Per Oseam prophetam: Ex Aegypto, ait, vocavi Filium meum (Osee XI, 1). Hoc firmat evangelista [Col. 0821B] Matthaeus: Angelus Domini, ait, apparuit Joseph in somnis, dicens: Surgens accipe puerum et matrem ejus, et fuge in Aegyptum. Quaesiturus est enim Herodes puerum, ut eum perdat (Matth. II, 15). Ad hoc enim in Aegyptum Christus introductus est, ut, sicut apostolus Paulus dicit: Ubi abundavit delictum (Rom. V, 20), superabundaret gratia.



CAPUT IX De parvulis pro Christo occisis. Promissio impleta.

10. In Jeremia propheta: Vox, inquit, in Rama audita est, fletus et ululatus, Rachel plorans filios suos, et noluit consolari, quia non sunt (Jerem. XXXI, 15). Et per David, dicens: Innocentes et recti adhaeserunt mihi (Ps. XXIV, 21). Item, [c 1Kb] alibi: Ex ore infantium et lactentium perfecisti laudem (Psal. VIII, 4). Firmat haec evangelista Matthaeus. Herodes vero, [d 1Kb] ait, ut vidit quia illusus est a magis, iratus est valde, et misit, [Col. 0821C] et occidit omnes pueros qui erant in Bethlehem et in omnibus regionibus ejus, a bimatu et infra, secundum tempus quod exquisierat a magis (Matth. II, 18). Testatur et Joannes in Apocalypsi: Hi sunt, dictum est, qui venerunt ex magna tribulatione, et laverunt stolas suas, et candidas eas fecerunt in sanguine Agni (Apoc. VII, 14). Numerusque eorum ex omni tribu Israel ostensus est centum quadraginta quatuor millia signati (Ibid., 4), quos etiam a nolente Jerusalem Christus suo numero sociavit; quia, sicut Paulus dicit: Quos praedestinavit, illos et vocavit (Rom. VIII, 30). Ad haec Maro (Aeneid. VI, v. 426):

Infantumque animae [e 1Kb] flentes in limine primo.
Item (Eclog. 4, v. 23):

Ipsa tibi blandos fundent cunabula flores.



CAPUT X. [f 1Kb] De puero Jesu, qui in templo seniores Judaeorum ex Isaia propheta convicit. Promissio impleta.
[Col. 0821D]

11. Isaias propheta ex persona Christi Domini: Spiritus Domini, ait, super me. Propter quod unxit me, bene evangelizare pauperibus misit me, curare contribulatos corde, praedicare captivis remissionem, et caecis visum (Isai. LXI, 11). Firmat haec Evangelium Lucae, dicens: Venit Jesus in templum, et accepit librum [Col. 0822A] Isaiae (Luc. IV, 16). Qui cum legisset ea quae supra posita sunt, ait illis: Amen dico vobis, quia hodie impleta est Scriptura ista in auribus vestris. Et mirabantur omnes qui erant in templo, dicentes: Quomodo hic legit, qui litteras non didicit (Joan. VII, 15)? Testatur apostolus Petrus. Non enim, ait, voluntate humana allata est umquam prophetia, sed Spiritu sancto acti locuti sunt homines Dei (II Petr. XI, 21). Dicit et Paulus: Superaedificati super fundamentum apostolorum et prophetarum, ipso summo angulari lapide existente Christo Jesu (Ephes. II, 20).



CAPUT XI. [g 1Kb] De Christo uncto per columbam, posteaquam eum Joannes in Jordane baptizavit. Promissio impleta.

12. Isaias propheta: [h 1Kb] Exaltabuntur, ait, deserta Jordanis (Isa. XXVI, 44, sec. LXX). Et sequitur: Plebs mea videbit altitudinem Dei, et claritatem Domini. [Col. 0822B] Dicit et David: Fluminis impetus laetificat civitatem Dei (Ps. XLV, 5). Item, ipse: Unxit te Deus, Deus tuus oleo laetitiae prae participibus tuis (Ps. XLIV, 8). Firmat haec Evangelium Matthaei, dicens: Venit Jesus a Galilaea in Jordanem, ut baptizaretur a Joanne. Et prohibebat eum Joannes, dicens: Ego a te debeo baptizari, et tu venis ad me. Respondit ei Jesus: Sine modo, sic enim decet implere nos omnem justitiam. Tunc tinxit eum; et baptizato Jesu, [i 1Kb] statim ascendit de aqua, et aperti sunt ei coeli; et vidit Spiritum sanctum descendentem de coelo sicut columbam, et manentem super eum. Et vox facta est de coelo, dicens: Hic est Filius meus dilectus, in quo bene complacui (Matth. III, 13, etc.). Testatur in hoc Petrus apostolus, dicens: Et hanc vocem audivimus de coelo delatam, cum essemus cum illo in sancto monte (II Petr. I, 18). Tertio enim haec de coelo sonuit vox, sicut norunt qui Evangelia [j 1Kb] intente legunt, vel audiunt. Per columbam vero unctionem intelligit, qui novit post diluvium ramum oleae columbam ad arcam portasse (Gen. VIII, 11).



CAPUT XII. [k 1Kb] De electione discipulorum. Promissio impleta.
[Col. 0822C]

13. Per Jeremiam prophetam: Mittam, inquit, ad eos piscatores, et piscabuntur eos; et venatores, et venabuntur eos (Jer. XVI, 16). Firmat hoc Evangelium Marci: Invenit Jesus, ait, Simonem Petrum, et Andream fratrem ejus, juxta mare Galilaeae, componentes retia, et ait illis: Venite post me, et faciam vos piscatores hominum (Marc. I, 16). [l 1Kb] Venantibus dedit montes altissimos cervis; petram refugium erinaciis (Ps. CIII, 18), et leporibus; piscantibus vero, Volucres coeli et pisces maris, qui perambulant semitas maris (Ps. VIII, 9). Quod breviter exponit David, dicens: Principes populorum convenerunt cum Deo Abraham (Ps. XLVI, 10). Fatetur et Sibylla:

Celsum cum sanctis; aevi jam termino in ipso.



CAPUT XIII. [m 1Kb] De miraculis Christi. Promissio credita et visa.
[Col. 0822D]

14. Isaias propheta: Exhortamini, ait, qui estis pusillanimes, confortamini, et jam nolite timere. Ecce enim Deus noster retribuet judicium, ipse veniet, et salvos nos faciet. Tunc aperientur oculi caecorum, et [Col. 0823A] aures surdorum audient. Tunc [a 1Kb] saliet claudus sicut cervus, et plana erit lingua mutorum (Isa. XXXV, 4, etc.). Firmat hoc Evangelium [b 1Kb] Marci, dicens: Venerunt discipuli Joannis missi ab eo ad Jesum, et dicunt ei: Haec dicit magister: Tu es qui venisti, an alium exspectamus? Respondit eis Jesus: Ite, dicite Joanni quae vidistis et audistis. Caeci vident, claudi ambulant, surdi audiunt, leprosi mundantur, pauperes evangelizantur, et beatus qui non fuerit scandalizatus in me (Matth. XI, 2, etc). Testatur et Petrus in Actibus Apostolorum: Jesus, ait, qui venit benefaciens et curans in plebe omnem infirmitatem, quia Deus erat in eo (Act. X, 38). Dicit ad haec et Maro (Eadem Eclog. IV, v. 15):

Ipse deum vitam accipiet.



CAPUT XIV. [c 1Kb] De Christo, quod mare pedibus ambulavit. Promissio credita et visa.

[Col. 0823B] 15. David propheta: In mari est via tua, et semitae tuae in aquis multis (Ps. LXXVI, 20). Dicit et Habacuc: Dispergens aquas [d 1Kb] itineris, dedit abyssus vocem suam (Habac. III, 10). Firmat haec Evangelium Matthaei, dicens: Quarta autem noctis vigilia venit Jesus ad discipulos suos, ambulans supra mare. Videntes vero eum discipuli timuerunt, dicentes: Quia phantasma est. Accedens autem ad eos Jesus, dixit eis: Ego sum, nolite timere (Matth. XIV, 25, etc.). Salomon etiam dicit: Dedisti in mari viam et inter fluctus semitam firmissimam, ostendens quoniam potes etiam sine rate transeuntes mare servare (Sap. XIV, 3). Quod etiam in Petro Jesus fecisse cognoscitur (Matth. XIV, 3). Testatur et Paulus in naufragio adstitisse sibi Jesum, dicentem; Ne timeas, Paule; ecce enim donavit tibi Deus omnes qui tecum navigant (Act. XXVII, 24). Ex quibus nullus hominum periit nisi navis tantum. Sibylla vero [e 1Kb] supra dicta ad utrumque respondit:

Exuret terras ignis, pontumque [f 1Kb] polumque.



CAPUT XV. [g 1Kb] De Jesu, quod mirabiliter populos pavit in deserto. Promissio credita et visa.
[Col. 0823C]

16. David propheta: Satiavit, ait, animam inanem, et animam esurientem bonis replevit (Ps. CVI, 9). Et Isaias dicit: [h 1Kb] Cibabit te in haereditate patris tui Jacob (Isa. LVIII, 14). [i 1Kb] Firmant haec evangelistae: quod Jesus jussit discipulis suis quinquagenos in feno discumbere; et ex quinque panibus et duobus piscibus hominum quinque millia pavit in eremo, et ex reliquiis duodecim cophini repleti sunt. Testatur et Paulus: Omnes, ait, enim de uno pane participamus (I Cor. X, 17). Et iterum: Sanctificantur omnia per verbum Dei et orationem (I Tim. IV, 5). Et ad hoc signum supra dicta Sibylla resonat.



CAPUT XVI. [j 1Kb] De Jesu, quod portatus asello est. Promissio credita et visa.
[Col. 0823D]

17. Zacharias propheta: Dicit, ait, filiae Sion: Ecce Rex tuus venit tibi justus et [k 1Kb] salvans; ipse mansuetus, sedens super subjugalem asinam et pullum novellum (Zach. IX, 9). Haec omnes evangelistae confirmant, [Col. 0824A] quod Jesus sederit in pullo asinae, eique indumenta sua populus straverit (Matth. XXI, 5; Marc. XI, 7; Luc. XIX, 35; Joan. XII, 14). In hoc facto Jesus Cornelium ostendit ex gentibus venientem ad fidem, in quo sedit gratia vocantis (Act. X, 1, etc.). Quoniam in disco illo gentes mundatas Petro Dominus ostendit, credente Cornelio (Ibid., 15).



CAPUT XVII. [l 1Kb] De Jesu, quod de templo Dei expulit mercatores [Al. peccatores]. Promissio credita et visa.

18. Per David prophetam ipse dicit: Comedit me zelus domus tuae (Ps. LXVIII, 10), quoniam obliti sunt verborum tuorum inimici mei (Ps. CXVIII, 139). Item ibidem: Quoniam non cognovi [m 1Kb] negotiationem, introibo in potentiam Domini (Ps. LXX, 15). Et haec evangelistae confirmant, Jesum Dominum ex flagello resticulae pepulisse de templo ementes et vendentes [Col. 0824B] columbas (Matth. XXI, 12; Joan. II, 15); et mensas nummulariorum evertit, dicens: Domus mea domus orationis vocabitur, vos autem fecistis eam speluncam latronum (Matth. XXI, 13). Testatur et Paulus: Si quis, inquit, templum Dei violaverit, violabit illum Deus (I Cor. III, 17). Et iterum: Scripta autem sunt haec ad correptionem nostram, in quos finis saeculorum obvenit (I Cor. X, 11). In quo etiam amatores pecuniae notat inter caetera; et proditores, qui, ut columbas, innocentes prodendo distrahunt. Hinc est etiam illud Maronis (Aeneid. VIII, v. 325):

   Paulatim ac decolor aetas,
Et belli rabies et amor successit habendi.



CAPUT XVIII. [n 1Kb] De Christo Domino, qui sui traditorem ostendit. Promissio credita et visa.

[Col. 0824C] 19. Per David prophetam ipse dicit: Qui edebat panes meos, [o 1Kb] amplificavit super me calcaneum (Ps. XL, 10). Item ibi: Egrediebatur, ait, foras, et loquebatur in eodem: adversum me susurrabant omnes inimici mei, adversum me cogitabant mihi mala (Ibid., 7). Et iterum: Si inimicus maledixisset mihi, sustinuissem utique; et si is qui oderat me, super me magnum verbum dixisset, absconderem me utique ab eo. Tu autem homo, unanimis, dux meus et notus meus, qui simul mecum dulces capiebas cibos (Ps. LIV, 13). Et apertius: Traditus sum, ait, et non egrediebar (Ps. LXXXVII, 9). Dicit et per Zachariam: Dederunt mercedem meam triginta argenteos (Zach. XI, 12). Haec omnes evangelistae confirmant: quod Jesus Dominus discumbentibus discipulis dixerit: Scitis quia unus ex vobis [p 1Kb] tradet me (Matth. XXVII, 9)? Cumque singuli dicerent: Numquid ego sum, Rabbi? ait: Cui intinctam buccellam dedero, ipse est (Joan. XIII, 26). Dicente vero Juda: Numquid ego sum, Magister? ait illi Jesus: Tu dixisti. Et continuo cum accepisset [Col. 0824D] buccellam, introiit in eum Satanas. Et abiit, et exiit foras, ut eum traderet Judaeis. Et iterum abiit Judas, et retulit argentum principibus sacerdotum, dicens: Peccavi tradendo sanguinem justum (Marc. XIV, 18; Luc. XXII, 21; Matth. XXVII, 4). Testatur et Paulus: Dominus Jesus, ait, ea nocte qua tradebatur, accepit [Col. 0825A] panem (I Cor. XI, 23); et caetera quae usque ad traditionem acta sunt. Fateturque Sibylla:

Tradetur, sontes [a 1Kb] aeternum flamma cremabit.



CAPUT XIX. [b 1Kb] De contumeliis in Jesum. Promissio impleta.

20. Per Isaiam prophetam: Ipse dorsum meum, ait, posui ad flagella, maxillas vero meas ad palmas, faciem vero meam non averti a foeditate sputorum (Isa. L, 6). Et Jeremias dicit: Dabit percutienti se maxillam, [c 1Kb] saturabitur opprobriis (Thren. III, 30). Et haec omnes evangelistae confirmant, quod flagellatum Jesum eis Pilatus tradidit crucifigendum, eique palmas et colaphos dabant, dicentes: Prophetiza nobis, Christe, quis te percussit (Matth. XXVI, 67)? Testatur in bis et Petrus apostolus, dicens: Christus pro [d 1Kb] nobis passus est, vobis relinquens exemplum ut sequamini vestigia ejus. Qui cum malediceretur, non remaledicebat; [Col. 0825B] cum pateretur, non comminabatur; commendabat autem [e 1Kb] judicanti se juste (I Petr. II, 21 seq.). Fatetur Sibylla alia: » [f 1Kb] In manus, inquit, impiorum postea veniet, dabunt Deo alapas manibus incestis, et impurato ore exspuent venenatos sputos. Dabit vero ipse ad verbera sanctum dorsum, et colaphos accipiens tacebit; ne quis agnoscat quod Verbum, vel unde veniat.« Quae omnia impleta in Christo Domino, omnis jam mundus agnoscit.



CAPUT XX. [g 1Kb] De Christo spinis coronato. Promissio impleta.

21. Per David [h 1Kb] ipse: Conversus sum, ait, in aerumna, dum infigeretur spina (Ps. XXXI, 4). Et hoc evangelistae confirmant, quod spineam coronam [i 1Kb] imposuerunt capiti ejus, et crucem suam portans exiit (Matth. XXVII, 29; Marc. XV, 17; Joan. XIX, 18). Hoc etiam aries ille signavit, qui in spinis cornibus [Col. 0825C] detentus immolatus est pro Isaac (Gen. XXII, 13). Fatetur et Sibylla: »Ut inferis loquatur, et corona spinea coronetur (Apud August. eod. c. 22, lib. XVIII de Civ.).«



CAPUT XXI. [j 1Kb] De Christi cruce et vulneribus. Promissio impleta.

22. Isaias propheta: Sicut ovis, ait, ad victimam ductus est, et sicut agnus coram tondente [k 1Kb] se, non aperuit os suum (Isa. LIII, 7). Et iterum: Pro iniquitate populi mei ductus est ad mortem (Ibid., 8). Dicit et per David: Foderunt manus meas et pedes; dinumeraverunt omnia ossa mea (Ps. XXI, 17). Jeremias etiam dicit: Ante faciem nostram Christus Dominus comprehensus est in corruptionem eorum (Thren. IV, 20). Item ipse: Venite, ait, mittamus lignum in panem ejus (Jer. XI, 19). Firmant haec omnes evangelistae, [Col. 0826A] quod venientes ad locum [l 1Kb] qui dicitur Golgotha, quod est Calvariae locus, ibi eum crucifixerunt (Matth. XXVII 33). Testatur in haec Petrus apostolus, dicens: Peccata nostra pertulit in corpore suo super lignum (I Petr. II, 24). Dicit et Paulus, Etsi crucifixus est ex infirmitate: sed vivit in virtute Dei (II Cor. XIII, 4).



CAPUT XXII. Quod Christus in medio latronum sit crucifixus. Promissio impleta.

23. Isaias propheta: Inter sceleratos, inquit, deputatus est, qui peccatum non fecit, cujus livore sanati sumus omnes (Isa. LIII, 12 et 5; I Cor. XV, 3). Firmat hoc Evangelium Joannis dicens: Cum eo alios duos hinc et inde latrones crucifixerunt, in medio autem Jesum (Joan. XIX, 18). Dicit ad haec Petrus apostolus: Nemo autem vestrum patiatur quasi homicida, aut fur, aut maledicus: si vero quasi Christianus, non erubescat, glorificet autem Dominum in hoc nomine (I Petr. [Col. 0826B] IV, 15, 16).



CAPUT XXIII. Quod vestimenta ejus divisa, et sortem super tunicam ejus miserunt. Promissio impleta.

24. Per David prophetam: Ipsi diviserunt sibi, ait, vestimenta mea, et super vestem meam miserunt sortem (Ps. XXI, 19). Firmat haec Joannes evangelista. Milites vero, ait, crucifigentes Jesum, acceperunt vestimenta ejus, et fecerunt quatuor partes. Similiter et tunicam, quae erat desuper contexta per totum, dixerunt: Non scindamus eam, sed sortiamur de illa cujus sit (Joan. XIX, 23, 24). Hanc tunicam [m 1Kb] unam esse Ecclesiam catholicam apostolus Paulus ostendit, dicens: Christus dilexit Ecclesiam, et seipsum tradidit pro ea, ut eam sanctificaret, mundans eam lavacro aquae in verbo: ut exhiberet sibi ipse gloriosam Ecclesiam, non habentem maculam aut rugam, aut aliquid hujusmodi, sed ut sit sancta et immaculata (Ephes. V, [Col. 0826C] 25, etc.).



CAPUT XXIV. De Christo, [n 1Kb] qui felle et aceto potatus est. Promissio impleta.

25. Per David prophetam ipse: Dederunt, ait, in escam meam fel, et in siti mea potaverunt me aceto (Ps. LXVIII, 22). Et haec omnes evangelistae confirmant. Sciens Jesus, ait Joannes, quia omnia consummata sunt, ut impleretur Scriptura, ait: Sitio. Vas positum erat aceto plenum, et [o 1Kb] spongia plena aceto: hyssopo circumponentes, obtulerunt ori ejus. Cum ergo accepisset Jesus acetum plenum felle, ait: Consummatum est, et inclinato capite, tradidit spiritum (Joan. XIX, 28, etc.). Et per David hanc herbam non tacuit dicens: Asperges me hyssopo, et mundabor (Ps. L, 9). Fatetur et Sibylla: »Ad cibum autem, ait, fel, et ad sitim acetum dederunt, [p 1Kb] inhospitalitatis hanc [Col. 0827A] monstrabunt mensam (Apud Augustin., ubi supra).« [a 1Kb] Ad haec quoque Virgilianum illud respondet (Eclog. 4, v. 44):

Occidet et serpens, et fallax herba veneni.
Occidet: tunc enim diabolus victus est.



CAPUT XXV. [b 1Kb] De Christo, quod lancea percussus, et ex latere ejus sanguis et aqua manavit. Promissio impleta.

26. Zacharias propheta: Videbunt in quem pupugerunt (Zach. XII, 10). Et iterum in lege dictum est: Os non comminuetis ex eo (Exod. XII, 46). Jeremias vero dicit: Dabit in fossura os suum (Thren. III, 30). Firmant haec [c 1Kb] evangelistae, dicente Joanne: Ad Jesum autem cum venissent milites, eumque vidissent mortuum, non fregerunt ejus crura, ut latronum; sed unus e militibus lancea latus ejus aperuit, et continuo exiit sanguis et aqua (Joan. XIX, 33, etc.). Testatur [Col. 0827B] in his Petrus apostolus: Scientes, ait, quia non auro vel argento redempti estis a vana vestra conversatione paternae [d 1Kb] traditionis, sed pretioso sanguine Agni immaculati (I Petr. I, 18). Dicit et Joannes apostolus: [e 1Kb] Tria sunt quae testimonium dicunt, spiritus, sanguis et aqua (I Joan. V, 8). Et sequitur: Si testimonium hominum [f 1Kb] acceperimus, testimonium Dei majus est (Ibid., 9). Fatetur et Sibylla (Ubi supra) increpans Judaeam gentem: »Ipse enim insipiens, ait, tuum Deum non intellexisti ludentem mortalium [g 1Kb] sensibus, et spinis coronasti, et horridum fel miscuisti.«



CAPUT XXVI. [h 1Kb] Quod in Christi passione sol lunaque obscurati sunt. Promissio impleta.

27. [i 1Kb] Joel propheta: Ante faciem ejus, ait, confundetur terra et movebitur coelum, sol et luna contenebrescent, et sidera abscondent lumen suum (Joel II, 10; Isai. XIII, 10). Et haec evangelistae dicentes confirmant: [Col. 0827C] Postquam crucifixus est Jesus, tenebrae factae sunt per universam terram a sexta hora usque in nonam (Matth. XXVII, 45). Et iterum: Postquam emisit spiritum Jesus, velum templi scissum est in duas partes a sommo usque ad deorsum (Ibid., 51). Dicit et Paulus apostolus: [j 1Kb] Cum conversi fuerint ad Christum, auferetur velamen (II Cor. III, 16). Fatetur et Sibylla: »Templi vero velum, ait, scindetur, et medio die nox erit tenebrosa nimbis in tribus horis.«



CAPUT XXVII. De sepultura Christi Domini. Promissio impleta.

28. Per David prophetam ipse: Factus sum, ait, sicut homo sine adjutorio [k 1Kb] in mortuis liber, et sicut vulnerati dormientes projecti [l 1Kb] in monumentis (Psal. LXXXVII, 5, 6). Item [m 1Kb] in eodem: Non derelinques, ait, animam meam apud inferos, neque dabis Sanctum tuum videre corruptionem (Ps. XV, 10). Hic etiam [Col. 0828A] Matthaeus et caeteri evangelistae testantur, quod Joseph ab Arimathia, permittente Pilato, acceperit corpus Jesu, et linteaminibus [n 1Kb] obvolutum posuerit in monumento novo (Matth. XXVII, 57; Marc. XV, 42; Luc. XXIII, 50; Joan. XIX, 38). Testatur et Paulus dicens Corinthiis: Tradidi enim vobis in primis quod et accepi, quia Christus mortuus est pro peccatis nostris secundum Scripturas, et quia sepultus est, et quia resurrexit tertia die secundum Scripturas (I Cor. XV, 3). Fatetur et Sibylla (Ubi supra): »Et morte morietur, ait, tribus diebus, somno suscepto.«



CAPUT XXVIII. [o 1Kb] Quod in morte Christi sanctorum corpora surrexerunt. Promissio impleta.

29. Isaias propheta dicit: Exsurgent mortui, et [p 1Kb] excitabuntur qui in monumentis sunt, et [q 1Kb] exsultabunt omnes qui sunt in terra. Ros enim qui a te est, medicina illis est (Isai. XXVI, 19). Haec firmat Matthaeus evangelista, dicens: Terra mota est, et petrae scissae [Col. 0828B] sunt, et monumenta aperta sunt, et multa corpora sanctorum dormientium surrexerunt. Et exeuntes de monumentis post resurrectionem ipsius, venerunt in sanctam civitatem et apparuerunt multis (Matth. XXVII, 51, etc.). Dicit et Paulus: Si consurrexistis cum Christo, quae sursum sunt quaerite, ubi Christus est in dextera Dei sedens (Coloss. III, 1). Testatur et Petrus apostolus dicens: Ideo et mortuis evangelizatum est (I Petr. IV, 6). Fatetur et Sibylla:

Tartareumque chaos monstravit terra dehiscens.
Inquirens tetri portas [r 1Kb] infringet Averni,
Sanctorum sedenim cunctae lux libera carni



CAPUT XXIX. [s 1Kb] Quod tertia die a mortuis resurrexit. Promissio impleta.

30. Osee propheta dicit: Post biduum [t 1Kb] sanabit nos. Die tertia surgemus, et ante lucem paratum eum inveniemus (Osee VI, 3). Dicit [u 1Kb] et per David: Ipse [Col. 0828C] exsurgam ante lucem (Psal. LXII, 2). Item ibi: Exsurrexit tamquam dormiens Dominus quasi [v 1Kb] potens crapulatus a vino (Ps. LXXVII, 65). Haec Matthaeus et caeteri evangelistae confirmant, quod venientes principes sacerdotum dixerunt Pilato: Domine, rememorati sumus quod seductor ille [x 1Kb] dixerit adhuc vivens: Post tertium diem resurgam. Jube ergo custodiri sepulcrum (Matth. XXVII, 62, etc.). Dixerat enim eis: Generatio haec generatio nequam est; signum quaerit. [y 1Kb] et signum non dabitur illi, nisi Jonae prophetae. Sicut enim Jonas fuit in ventre ceti tribus diebus et tribus noctibus; ita oportet et Filium hominis in corde terrae esse [z 1Kb] tribus diebus et tribus noctibus (Matth. XII, 39, 40). Vespere autem sabbati, quae lucescit in prima sabbati, venit Maria Magdalene et alia Maria videre sepulcrum. Et ecce terrae motus factus est magnus. Angelus enim Domini descendit de coelo. et [aa 1Kb] accedens revolvit lapidem, et sedebat super eum. Fuit autem aspectus ejus [bb 1Kb] metuendus, et vestimenta ejus velut nix: metu autem ejus [Col. 0829A] expaverunt custodes et facti sunt veluti mortui. Dixit autem angelus mulieribus: Nolite timere vos, scio enim quod Jesum, qui crucifixus est, quaeritis: non est hic; surrexit enim, sicut dixit (Matth. XXVIII, 1 seq.). Testatur et Paulus Timotheo: Memor esto, ait, Christum Jesum resurrexisse a mortuis secundum Evangelium meum (II Tim. II, 8). Et Corinthiis: Christus, ait, resurrexit a mortuis primitiae dormientium (I Cor. XV, 20). Quaeritur hic quomodo primitiae dicatur, cum et ipse suscitaverit mortuos, et Elias atque Elisaeus a mortuis [a 1Kb] excitaverunt. Respondetur quod hi qui suscitati sunt, denuo mortui, cum sic dormientibus hodieque requiescunt: Christum autem Paulus apostolus dicit ideo primitias dormientium, quia surgens ex mortuis, jam non moritur, et mors ei ultra non dominabitur (Rom. VI, 9). Fatetur et Sibylla: »Tunc ab inferis regressus, ad lucem veniet primus; resurrectionis principio revocatis ostenso.«



CAPUT XXX. [b 1Kb] De Incredulis discipulis increpatis. Promissio impleta.
[Col. 0829B]

31. Osee propheta dicit: Sicut leo ructavit Dominus, quia ipse rugiet et obstupescent filii aquilarum (Osee XI, 10). Juxta illud dictum Jacob: Ascendisti recumbens, dormisti ut leo (Gen. XLIX, 9). Firmat hoc Evangelium Marci: Discumbentibus illis [c 1Kb] undecim, ait, apparuit illis Jesus, et increpavit incredulitatem eorum et duritiam cordis, quia eis qui viderant eum [d 1Kb] resurrexisse non crediderunt (Marc. XVI, 14). Et Thomae in Joanne dixit: Injice huc digitum tuum, et vide manus meas; et manum tuam mitte in latus meum, et noli esse incredulus, sed fidelis (Joan. XX, 27). Testatur et Joannes in Epistola sua, dicens: Quod audivimus, quod vidimus nostris oculis, et manus nostrae contracteverunt de Verbo vitae, et vita palam facta est nobis (I Joan. I, 1). Et Paulus dicit: Apparuit Cephae, postea undecim. Deinde apparuit plus quam quingentis fratribus simul, ex quibus plures manent [Col. 0829C] usque adhuc (I Cor. XV, 5 et seq.). Item: Si Christus praedicatur quia resurrexit a mortuis, quomodo dicunt quidam in vobis, quia resurrectio mortuorum non est (Ibid., 12)? Dicit et Maro (Eclog. IV, v. 13, 14):

Te duce, si qua manent sceleris vestigia nostri,
Irrita perpetua solvent formidine terras.



CAPUT XXXI. [e 1Kb] De Ascensione Christi in coelum, et donis Spiritus sancti. Promissio impleta.

32. David propheta dicit: Ascendit in altum, captivam duxit captivitatem, dedit dona hominibus (Ps. LXVII, 19). [f 1Kb] Item ipse: Ascendit super Cherubin et volavit, volavit super pennas ventorum (Ps. XVII, 11). Et iterum: Domini est [g 1Kb] assumptio et Sancti Israel regni nostri (Ps. LXXXVIII, 19). Item dicit: Emitte Spiritum tuum, et creabuntur, et renovabis faciem terrae (Ps. CIII, 30). Firmant haec evangelistae, dicente [Col. 0830A] ipso in Marco: Signa autem credentes haec subsequentur: In nomine meo daemonia ejicient, linguis loquentur novis (Marc. XVI, 17). Et alibi: Ego, inquit, [h 1Kb] promissum Patris mei mittam vobis, vos autem, sedete in civitate, donec induamini virtute ex alto (Luc. XXIV, 49). Et postquam haec locutus est, ascendit in coelum, et sedet ad dexteram Dei (Marc. XVI, 19, 20). Testantur et Actus apostolorum: Nubes, ait, suscepit eum, et [i 1Kb] sublatus est a discipulis. Et quomodo contemplantes erant, cum iret in coelum, duo viri astiterunt eis in albis, qui et dixerunt: Viri Galilaei, quid statis intuentes in coelum? Hic Jesus, qui assumptus est a vobis, sic veniet quemadmodum eum vidistis euntem in coelum (Act. I, 9, 10, 11). Et iterum: Die autem Pentecostes fuerunt omnes discipuli eadem [j 1Kb] animatione simul in unum. Et factus est de coelo subito sonus, quasi ferretur flatus vehemens, et implevit totum illum locum in quo erant [k 1Kb] sedentes. Et visae sunt illis linguae divisae quasi ignis, et insedit in unumquemque eorum, et loquebantur variis linguis, prout Spiritus dabat [Col. 0830B] eis pronuntiare (Act. I, 1 et seqq.). Et iterum: Spiritu sancto, ait, misso de coelo, quem ditissime effudit super nos, et super omnes credentes (I Petr. I, 12; Tit. III, 6).



CAPUT XXXII. De exortu Ecclesiae. Promissio impleta.

33. David propheta dicit: Qui habitare facit sterilem in domo matrem filiorum laetantem (Ps. CXII, 9). Et Isaias: Laetare, ait, sterilis, quae non paris, erumpe et exclama quae non parturis, quia multi filii desertae magis quam ejus quae habet virum (Isa. LIV, 1; Gal. IV, 27). Et quomodo haec pariat, in Evangelio [l 1Kb] Marci ipse Dominus ostendit: Ite, ait discipulis, [m 1Kb] baptizate omnes gentes in nomine Patris, et Filii, et Spiritus sancti (Matth. XXVIII, 19). [n 1Kb] Item ait: Si quis non renatus fuerit ex aqua et Spiritu, non intrabit in regnum Dei (Joan. III, 5). Et in Actibus Apostolorum: Eritis, inquit, mihi testes [o 1Kb] in totam Judaeam [Col. 0830C] et Samariam, et usque in fines terrae (Act. I, 8). Dicit et Petrus: Sicut modo geniti infantes [p 1Kb] rationale et sine dolo lac [q 1Kb] concupiscite, ut in eo crescatis in salutem (I Petr. II, 2). Testatur et Paulus: Si decem millia paedagogorum habeatis in Christo, sed non multos patres. In Christo enim Jesu per Evangelium vos genui (I Cor. IV, 15).



CAPUT XXXIII. [r 1Kb] De Testamento novo, cantico novo, homine novo. Promissio impleta.

34. Jeremias propheta: Ecce dies veniunt, dicit Dominus, et consummabo super domum Israel, et super domum Juda Testamentum novum, [s 1Kb] non secundum Testamentum quod dedi patribus eorum (Jer. XXXI, 31; Hebr. VIII, 8). [t 1Kb] Et paulo post: Hoc est Testamentum quod dispono ad eos, dans leges meas in mentibus eorum, et in cordibus eorum [u 1Kb] superscribam [Col. 0831A] eas: et non docebit unusquisque fratrem suum dicens: Cognosce Dominum. Quia omnes cognoscent me a majore usque ad minorem eorum (Jer. XXXI, 33, 34). Et per Isaiam: Ecce ego nova facio, quae nunc orientur (Isa. XLIII, 19). Et iterum: His vero qui mihi serviunt, nomen nominabitur novum (Isa. LXII, 2). Intelligitur utique Christianum, quod nomen terras obtinuit. Dicit et David: Cantate Domino canticum novum; cantate Domino, omnis terra (Psal. XCV, 1). Quis haec nisi caecus corde, impleta non videat? Firmat [a 1Kb] haec Dominus in Evangelio Matthaei. Omnis, ait, scriba eruditus in regno Dei, similis est viro proferenti de [b 1Kb] thesauris suis nova et vetera (Matth. XIII, 52). Et iterum: Quod nascitur [c 1Kb] de Spiritu, spiritus est (Joan. III, 6). Testatur et Paulus: Primus, ait, homo de terra terrenus, secundus homo de coelo [d 1Kb] coelestis. Quomodo portavimus imaginem terreni, induamus et imaginem ejus qui de coelo est (I Cor. XV, 47, 49). Et iterum: Renovamini, ait, spiritu mentis vestrae, et induite novum hominem, [e 1Kb] eum qui secundum [Col. 0831B] Deum creatus est (Ephes. IV, 28). Item: Si qua, ait, in Christo nova creatura, vetera transierunt, et ecce facta sunt nova (II Cor. V, 17). Dicit et Maro (Eclog. IV, v. 8, 9):

   Quo ferrea primum
Desinit, ac toto surgit gens aurea mundo.



CAPUT XXXIV. [f 1Kb] De Martyribus. Promissio impleta.

35. Per David prophetam dicunt: Propter te morte afficimur tota die, deputati sumus ut oves occisionis (Ps. XLIII, 22). Et iterum: Dedisti nos tamquam oves ad escam (Ibid., 12). Item ibi: Pretiosa in conspectu Domini mors sanctorum ejus (Ps. CXV, 6) Firmat haec ipse in Evangelio, dicens: Ecce ego mitto vos sicut oves in medio luporum (Matth. X, 16). Et iterum: Qui perdiderit animam suam propter me, in vitam [Col. 0831C] aeternam conservabit illam (Ibid., 29). Item: Trademini autem a fratribus, cognatis et amicis, et morte afficient ex vobis; et eritis odio omnibus propter nomen meum. Qui autem sustinuerit usque in finem, hic salvus erit (Luc. XXI, 16). Et in Joanne: Nisi, ait, granum frumenti cadens in terram mortuum fuerit, ipsum solum manet; si autem mortuum fuerit, multum fructum affert (Joan. XII, 24). Testatur et Joannes apostolus, dicens: Sicut Christus pro nobis animam posuit, sic et nos debemus pro fratribus animas ponere (I Joan. III, 16). Dicit et Paulus: Certus sum enim quia neque mors, neque vita, neque angeli, [g 1Kb] neque principatus, neque praesentia, neque futura (et concludit), neque creatura alia poterit nos separare a charitate Dei, quae est in Christo Jesu Domino nostro (Rom. VIII, 38, 39).

Ad haec illud Maronis (Eclog. IV, 15, 16):

    [h 1Kb] Permixtosque (ait) videbit
Heroas divis, et ipse videbitur illis.

[Col. 0831D] 36. Decem sane persecutiones a Nerone usque ad Diocletianum et Maximianum fuisse Orosius historiographus, [Col. 0832A] veluti decem plagas Aegyptias, scripsit. Alias sane quamplures, beatae memoriae Augustinus [i 1Kb] scriptis suis inseruit. [j 1Kb] Quas haud procul a nobis et sensit et vidit, nobisque memorias sui martyrii consecratas tradidit venerandas, credens et ipse augmenta Ecclesiae, quae nos videmus impleri. Sane nostris temporibus apud Persas persecutionem factam novimus, imperante Arcadio [k 1Kb] religioso et Christiano principe; qui, ne traderet ad se confugientes Armenios, bellum cum Persis confecit. Eo signo, antequam potitus victoria, jam coeuntibus in praelium militibus, aeriae cruces in vestibus paruere. Unde etiam victor auream monetam eodem cum signo crucis fieri praecepit, [l 1Kb] quae in usu totius orbis et maxime Asiae hodieque persistit.



CAPUT XXXV. [m 1Kb] De Vocatione Gentium. Promissio impleta.

37. David propheta dixit: Deus deorum Dominus [Col. 0832B] locutus est, et vocavit terram. A solis ortu usque ad occasum (Ps. XLIX, 1, 2). Et Isaias: Mirabuntur gentes multae super eum, et continebunt os suum reges. Quibus non est nuntiatum [n 1Kb] de eo, videbunt; et qui non audierunt, intelligent (Isa. LII, 14, 15). Item: Virtutes ejus in insulis pronuntiabunt (Isa. XLII, 12). Item [o 1Kb] Isaias dicit: Gentes quae non noverunt te, invocabunt te, et populi qui ignorabant te, ad te confugient (Isai. XXXV, 4). Item ipse de apostolis: Qui sunt hi, qui ut nubes volabunt, adducere filios tuos de terra longinqua (Isai. LX, 8, 9)? Et iterum: Ecce hi de longinquo veniunt; hi autem ab Aquilone et mari; hi autem de terra Persarum (Isai. XLIX, 12). Et per David dicitur: Populus quem non cognovi, servivit mihi, in obauditu auris obaudivit mihi (Ps. XVII, 45). Firmat haec Dominus in Evangelio: Multi, ait, ab Oriente et Occidente venient, et recumbent cum Abraham et Isaac et Jacob in regno Patris [p 1Kb] sui (Matth. III, 11). Testatur et Petrus: Qui aliquando, ait, non populus, [Col. 0832C] nunc autem populus Dei (I Petr. II, 10). Dicit et Paulus: Vobis dico gentibus: Quamdiu quidem ego sum gentium apostolus, ministerium meum [q 1Kb] glorificabo, si quo modo ad aemulationem provocare potero carnem meam, ut salvos faciam aliquos ex illis (Rom. XI, 13). Et iterum: Caecitas, ait, ex parte Israel facta est, donec plenitudo gentium intraret, et sic omnis Israel salvus [r 1Kb] fieret (Ibid., 25). Omnis, dicit, qui scriptus est in libro vitae Agni, qui occisus est ab origine mundi (Apoc. XIII, 8).



CAPUT XXXVI. [s 1Kb] Quod reges Christum in Ecclesia persequentes, ad eam humiles adducentur. Promissio impleta.

38. In David propheta: Adorabunt eum omnes reges terrae, omnes gentes servient illi (Ps. LXXI, 11). Et Isaias propheta: Gentes, ait, et reges qui tibi non servierint, peribunt (Isa. LX, 12). Et iterum: Ecce, ait [Col. 0832D] Dominus, tollo in gentes manum meam, et in insulas tollam signum meum; et adducent filios tuos in gremio, [Col. 0833A] filias autem tuas super humeros [a 1Kb] tollent. Et erunt reges nutritores tui, et principes feminae eorum psaltrices tuae. Et super faciem terrae adorabunt te, et pulverem tuorum pedum lingent (Isa. XLIX, 22, etc.). Firmat haec Dominus in Evangelio, dicens: Regina Austri exsurget [b 1Kb] in judicio cum generatione hac, et condemnabit eam. Venit enim a finibus terrae audire sapientiam Salomonis. Et ecce plus quam Salomon hic (Matth. XII, 42; Luc. XI, 31), Ideo plus hic, quia ad illum una, ad istum omnia regna venerunt. Sicut nunc nos, [c 1Kb] qui tanta credidimus et credimus, haec impleri et cernimus et vidimus. Fatetur et Sibylla, dicens (Apud August. ubi supra):

Et coram hoc Domino reges sistentur ad unum.



CAPUT XXXVII. Jugum legis Christi etiam reges suscepisse. Promissio impleta.

39. David propheta dicit: Nunc reges intelligite, [Col. 0833B] [d 1Kb] erudimini omnes qui judicatis terram. Servite Domino in timore, et exsultate ei cum tremore. Continete [e 1Kb] disciplinam, ne quando irascatur Dominus, et pereatis de via justa (Psal. II, 10, etc.). Et iterum: In conveniendo populos in unum, [f 1Kb] et reges ut serviant Domino (Ps. CI, 23), [g 1Kb] Dicit et Salomon: Diligite justitiam, qui judicatis terram (Sap. I, 1). Firmat haec Dominus in Evangelio, dicens: Tollite jugum meum super vos, et discite a me quia mitis sum et humilis corde (Matth. XI, 29). Et iterum: In qua mensura mensi fueritis, in ea remittetur vobis (Matth. VII, 2). Testatur in haec Jacobus apostolus: Judicium, [h 1Kb] inquit, sine misericordia illi qui non fecerit misericordiam. Superexaltat enim misericordia judicio (Jacob. II, 13). Paulus etiam orandum pro regibus [i 1Kb] censet, et pro his qui in sublimitatibus sunt, ut quietam et tranquillam vitam agamus (I Tim. II, 2). Ad haec Maro ait (Aeneid. VI, v. 620):

[Col. 0833C] Discite justitiam moniti, et non temnere divos.



CAPUT XXXVIII. [j 1Kb] De subversione idolorum atque templorum. Promissio impleta.

40. In lege sua Dominus per Moysem dicit: Aras eorum subvertetis, et lucos eorum [k 1Kb] succidetis, et sculptilia eorum igni concremabitis (Deut. VII, 5, et XII, 3). Et Isaias propheta: Fugient omnia manufacta Aegypti (Isai. XIX, 1). Item ipse: Abscondent deos suos in speluncis et cavernis petrarum, [l 1Kb] neque ibi celabunt eos (Isai II, 19, sec. LXX). Jeremias etiam dicit: Dii qui coelum et terram non fecerunt, pereant [m 1Kb] de sub coelo et terra (Jer. X, 11). Et per Zachariam Dominus dicit: Perdam nomina idolorum de terra (Zach. XIII, 2). David quoque dicit: Omnes dii [n 1Kb] gentium daemonia (Psal. XCV, 5). Haec Dominus in Evangelio Lucae firmat, dicens: Omne regnum divisum in semetipsum desolabitur (Luc. XI, 17). [o 1Kb] Quod si et Satanas in semetipsum [Col. 0834A] divisus est, quomodo stabit regnum ejus? quia dicitis in Beelzebub ejicere me daemonia. Quod si ego in Beelzebub ejicio daemonia, filii vestri in quo expellunt? Propterea ipsi judices erunt vestri (Matth. XII, 25). Testatur et Paulus dicens: Scimus quia nihil est idolum [p 1Kb] in hoc mundo, et quia nullus Deus, nisi unus (I Cor. VIII, 4). Fatetur et Sibylla (Ubi sup.):

Rejicient simulacra viri, cunctam quoque gazam.

41. Multa igitur haec, quae de Christo dicta, [q 1Kb] et in Christo acta sunt, nos credimus, quae ante nos populus videns ista credidit, quae nos videmus impleri. Namque, ut de nostris temporibus aliquid dicamus: Constantino Christiano imperatore regnante, et schisma Donatianum confutatum est [r 1Kb] ejus judicio, et Arius est divina auctoritate punitus. Theodosii vero religiosi principis imperio, per Jovium et Gaudentium comites [s 1Kb] templa omnia clausa, exspoliataque vana figmenta, quis nostrum permittitur ignorare? Cui Symmachus ille, mirabili eloquio et scientia praeditus, [Col. 0834B] tamen paganus, [t 1Kb] praeconio laudum in consistorio recitato, subtili arte qua valuit, aram Victoriae in senatu restitui, Christiano, ut noverat, principi intimavit. Quem statim a suis aspectibus pulsum, in centesimo lapide, rhedae non stratae impositum ea die, manere praecepit. Eutropius quoque, praepotens [u 1Kb] patricius, et animo ac mente paganus, cum in contumetiam Ecclesiae edictum obreptitie ab Arcadio Christiano imperatore exsculperet, ut si quis ad eam confugeret, etiam ab altari sublatus poenas lueret ampliores, divino judicio suae sententiae prior ipse propinatus est. Offensam quippe praedicti regis incurrens, ad ejus refugium quam oderat convolavit. Quem sancta mater pietatis gremio suum excepit inimicum. Cui per venerabilem sacerdotem Joannem impetrans veniam, [v 1Kb] osori et superbo vitam contulit et salutem: ejus exemplo cunctos admonens inimicos, vanum eis esse contra stimulum calcitrare (Act. IX, 5). Honorius etiam Theodosii minor filius Christiana [Col. 0834C] religione ac devotione praeditus, templa omnia cum suis adjacentibus spatiis. Ecclesiis contulit simulque eorum simulacra confringenda in potestatem dedit.

42. Quae [x 1Kb] vero eodem imperante in hac Dei promissione acta sint, quantum memoriam gratia divina juverit, duo vel tria loca, [y 1Kb] memoriter ac breviter excurram. Apud Alexandriam in templo Serapis hoc argumentum daemonis fuit. Quadriga ferrea nulla basi suffulta, nullis uncis infixis parietibus colligata, in aere pendens, cunctis stuporem, ac velut divinum subsidium oculis mortalium exhibebat. Quam tamen lapis magnes, qui ferrum sibimet [z 1Kb] attributum suspendit, eo loco camerae affixus, totam illam machinam sustentabat. Itaque cum quidam Dei servus inspiratus intellexisset, magnetem lapidem statim ut camerae substraxit, omne illud ostentum cadens confractum comminutumque, ostendit divinum non esse, quod mortalis homo [aa 1Kb] firmaverat.

[Col. 0835A] 43. Apud urbem Romam specus quidam fuit in quo draco mirae magnitudinis mechanica arte formatus, gladium ore gestans, oculis rutilantibus gemmis, metuendus ac terribilis apparebat. Huic annuae devotae virgines floribus exornatae, eo modo [a 1Kb] in sacrificio dabantur, quatenus insciae munera deferentes gradum scalae, [b 1Kb] quo certe ille arte diaboli draco pendebat, contengentes, impetus venientis gladii perimeret, ut sanguinem funderet innocentem. Et hunc quidam monachus bene ob meritum cognitus Stiliconi tunc patricio, eo modo subvertit. Baculo, manu singulos gradus palpando, inspiciens, statim ut illum tangens fraudem diabolicam [c 1Kb] reperit, eo trangresso descendens, draconem scidit, misitque in partes; ostendens et hic deos non esse qui manu fiunt.

44. Apud Africam Carthagini Coelestis inesse ferebant templum nimis amplum, omnium deorum suorum aedibus vallatum. Cujus platea [d 1Kb] lithostrata, pavimento ac pretiosis columnis et moenibus decorata, [Col. 0835B] prope in duobus fere millibus passuum protendebatur. Cum diutius clausum incuria, spinosa virgulta circumsepta obruerent, velletque populus Christianus usui verae religionis vindicare, [e 1Kb] dracones aspidesque illic esse ob custodiam templi, gentilis populus clamitabat. Quo magis [f 1Kb] Christiani fervore succensi, ea facilitate omnia amoverunt illaesi, qua templum suo vero coelesti Regi et Domino consecrarent. Nam cum sancta Paschae solemnis ageretur festivitas, collecta illic, et undique omni curiositate etiam adveniens multitudo sacerdotum multorum, pater et dignae memoriae nominandus antistes Aurelius, coelestis jam patriae civis, cathedram illic loco Coelestis et habuit, et sedit. Ipse tunc aderam cum sociis et amicis; atque (ut se adolescentium aetas impatiens circumquaque vertebat) dum curiosi singula quaeque pro magnitudine inspicimus, mirum quoddam et incredibile nostro se ingessit aspectui: titulus aeneis grandioribusque litteris in frontispicio templi conscriptus: [Col. 0835C] AURELIUS PONTIFEX DEDICAVIT. Hunc legentes populi mirabantur. Praesago tunc spiritu acta, quae praescius Dei ordo certo isto fine concluserat. Cumque a quodam pagano falsum vaticinium, velut ejusdem Coelestis, proferretur, quod rursus et via, et templa prisco sacrorum ritui redderentur: Ille, ille, inquam, verus Deus, cujus prophetica vaticinia nesciunt omnino mentiri nec fallere, sub Constantio et Augusta Placidia, quorum nunc filius [g 1Kb] Valentinianus pius et Christianus imperat, Urso insistente tribuno, omnia illa templa ad solum usque perducta, agrum reliquit in sepulturam scilicet mortuorum, ipsamque viam sine memoria sui nunc Vandalica manus evertit.

45. Novi quoque ipse in quadam parte Mauritaniae provinciae de spelaeis et cavernis ita antiqua producta simulacra, quae fuerant absconsa, ut omnis illa cum clericis in sacrilegio perjurii civitas teneretur. Quid vero per caeteras provincias in re hac actum sit, et omnibus notum est, et exitus ipsi demonstrant. Doluit haec futura Hermes ille Trismegistus; et moerens [Col. 0835D] inter caetera scripsit, dicens: »Tunc terra ista, sanctissima sedes delubrorum atque templorum, mortuorum erit cadaverumque plenissima futura.« At Spiritus Dei ante praedixit: spiritus etiam daemonum confitendo tacere nequiverunt, et maxime qui ipsi dixerant Domino: Quid venisti ante tempus [h 1Kb] perdere [Col. 0836A] nos (Marc. I, 24)? Hic tanta deorum illa turba certorum atque incertorum quos Varro prodit; illi etiam proceres et electi dii cum ipso rege suo Jove fulmina vibrante, consilio potentiaque (ut eorum cultores ferunt) metuendi, armisque terribiles, hic hic aliquid, si non pro mundo, saltem pro se [i 1Kb] oportebat agere, ne scilicet unus eos perderet Crucifixus. Periisse vero et nos novimus, et David propheta confirmat dicens: Periit memoria eorum cum strepitu, et Dominus in aeternum manet (Psal. IX, 8).



CAPUT XXXIX. Reges, mediocres, [j 1Kb] et pauperes ad unam Christi mensam pariter conventuros. Promissio impleta.

46. Isaias propheta: Tunc, ait, una pascent simul lupus cum agno, et pardus adquiescet haedo, et bos et leo et agnus simul manducabunt paleas, et puer pusillus pascet eos (Isa. XI, 6). Et David dicit: Quoniam ecce [Col. 0836B] reges terrae collecti sunt et convenerunt in unum, ipsi videntes ita admirati sunt (Ps. XLVII, 5 et 6). Item ipse: Quis est, ait, qualis Dominus Deus noster, qui in altis habitat, et humilia respicit? Qui erigit a terra inopem, et de stercore exaltat pauperem. Ut collocet eum cum principibus, cum principibus populi sui (Ps. CXII, 5 et seq.)? Dicit et Salomon: Pusillum et magnum ipse fecit, et aequaliter cura est illi pro omnibus (Sap. VI, 8). Et iterum: Sapientia, ait, fabricavit sibi domum et subdidit columnas septem, mactavit [k 1Kb] suas hostias, miscuit in cratere vinum suum, et paravit suam mensam, misit servos suos convocans et dicens: Venite, edite de meis panibus, et bibite vinum quod miscui vobis (Prov. IX, 1 et seqq.). Firmat haec Dominus in Evangelio, in coena illa quam dives ipse magnus paravit filio suo. Misit, ait, servos, ut venirent invitati, et excusaverunt hoc modo. Unus dixit: Villam emi, eo [l 1Kb] videre illam, habe me excusatum. Alius dixit: Quinque juga boum emi. Alius dixit: Uxorem duxi (Luc. XIV, 16 et seqq.). In his [Col. 0836C] tribus excusationibus concupiscentia carnis est, et concupiscentia oculorum, et ambitio saeculi (I Joan. II, 16); quibus detenti Judaei, vocati ad coenam Christi venire noluerunt. Ite, ait paterfamilias, circa plateas et vicos, et quos inveneritis adducite (Matth. XXII, 9). Ex his adductae sunt gentes. Adhuc, inquit, locus vacuus est. Ite, ait, circa sepes ac vias, et quos inveneritis, cogite intrare (Luc. XIV, 22, 23). Et ex his divites, reges, et quosdam haereticos (quos habet extra ovile suum) coactos [m 1Kb] adducit ille qui dicit: Nemo venit ad me, nisi Pater, qui misit me, traxerit eum (Joan. VI, 44). Etiam venientibus dicit: Qui manducat carnem meam et bibit sanguinem meum, habet vitam aeternam, et ego suscitabo illum in novissimo die (Ibid., 55). Qui vero isti sunt, Paulus apostolus ostendit: Non est, inquit, Judaeus, neque Graecus, non est servus, neque liber, non est masculus et femina. Omnes enim vos unum estis in Christo Jesu (Gal. III, 28). Huic etiam capitulo, quae supra posuimus verba Sibyllae [Col. 0836D] conveniunt dicentis (Apud Augustin. ubi supra):

[n 1Kb] Dejiciet colles, valles extollet ab imo.
Non erit in rebus hominum sublime, vel altum.
Cui consonans Maro dicit (Ecloga IV, v. 22):

Nec magnos metuent armenta leones.



CAPUT XL. Quod cum omnes crediderint gentes, veniet finis. Promissio impleta.
[Col. 0837A]

47. [a 1Kb] Isaias propheta: Adorabunt, inquit, eum de locis suis omnes insulae gentium (Sophon. II, 11). Et per Malachiam prophetam: A solis ortu usque ad occasum, clarum erit nomen meum in gentibus, dicit Dominus. [b 1Kb] Et sacrificium mundum inferetur nomini meo in omni loco (Malac. I, 11). Item Isaias: Quia repleta est terra ut cognoscat Deum, quasi aqua multa tegens mare (Isa. 11, 9). Firmat haec Dominus in Evangelio Matthaei, dicens: Et praedicabitur Evangelium hoc in testimonium omnibus gentibus, et tunc veniet finis (Matth. XXIV, 14). De fine mundi per Aggeum prophetam haec signa data sunt: [c 1Kb] Ecce ego, dicit Dominus, semel adhuc commovebo coelum ac terram, et ponam orbem terrae desertum, et civitates ita ut non habitentur (Agg. II, 7, sec. LXX; Isa. XIII, 9). Et [Col. 0837B] Habacuc dicit: Consummatio in impios veniet (Habac. I, 9, sec. LXX). Et iterum: Ficus, ait, [d 1Kb] non dabunt fructum suum, et non erunt nascentia in vineis. Mentietur opus olivae et campi non afferent escas. Deficient ab esca oves, non erunt in praesepibus boves. Ego [Col. 0838A] autem, ait, exsultabo in Domino (Habac. XIII, 17 et seqq.). Ipsi quoque sapientes mundi in haec attestati sunt, ut est illud Sallustii: »Necesse est ut omnia orta occidant, et aucta senescant (Sallustius Praefat. in bellum Jugurt. circa initium).« Academici etiam novi, omnia vergentia [e 1Kb] in interitum incerta esse putaverunt. Et Plato: »Si initium mundo dedit, dedit et finem.« Unde [f 1Kb] et alius dicit: »Quid est hoc? istud in quo est aliquid extremum.« Quae Dominus ipse rerum omnium dans signa confirmat. Cum videritis, [g 1Kb] ait, haec omnia fieri, scitote quoniam in proximo est finis (Matth. XXIV, 33). Dicit et Joannes apostolus: Mundus transibit et concupiscentia ejus (I Joan. II, 17). Extrema autem futura, dimidium temporis quod subsequitur, [h 1Kb] annexis capitulis demonstrabit: ut hoc tertium tempus, tamquam tertium diem, ex quatuor evangelistis, velut cardinibus mundi, surgentem, orientali radio migrante Joanne evangelista, Matthaeo, Marco, Luca, tribus in partibus constitutis, et in duodenario [i 1Kb] discipulorum [Col. 0838B] horarum numero, vesperum quo passus est Dominus, concludamus. Ut ipse dies qui a mortuis resurrexit, cum aeternus venerit in majestate, aeternos nos faciat secum [j 1Kb] vivere, semperque Deum donet sine fine laudare.



PARS QUARTA. [a 1Kb] DIMIDIUM TEMPORIS AD CUJUS FINEM IMPLENDAE SUNT VISIONES IN SCRIPTURIS SANCTIS FACTAE DE ANTICHRISTO.
[Col. 0837]


PROLOGUS
[Col. 0837C]

1. In hoc dimidium temporis, finem mundi, et signa quae [b 1Kb] futura sunt, ipsiusque Antichristi facta, superbiam ejus, brevisque temporis potestatem, Domino donante, et operante ejus gratia, ascriptis capitulis ex divinis testimoniis probanda suscepimus, ostendentes sane prius ac demonstrantes quid fuerit qui nunc diabolus dicitur, qualisve ab auctore bonorum omnium formatus sit, tum etiam lapsus ejus ruinam et finem, ex omni prophetiae vel novi Testamenti auctoritate breviter [c 1Kb] intimabo: ne sint fastidio, si cuncta fuerint huic operi ascripta.



CAPUT PRIMUM. Quomodo creatus est angelus qui per superbiam diabolus factus est. [d 1Kb] Praedictio impleta.

2. Per Ezechielem dicit de eo Dominus: Tu signaculum similitudinis, plenus sapientia et perfectus [Col. 0837D] decore, in paradiso Dei tui fuisti. Omnis lapis pretiosus operimentum tuum, in medio lapidum igneorum [Col. 0838C] ambulasti, perfectus in viis tuis a die conditionis tuae, donec inventa est iniquitas tua (Ezech. XXVIII, 12, etc.). Et Isaias: Quomodo, ait, cecidit Lucifer, qui mane oriebatur (Isa. XIV, 12)? Firmat haec Dominus in Evangelio: Vos, ait Judaeis, a patre diabolo estis. Ille enim homicida fuit ab initio, et in veritate non stetit (Joan. VIII, 44). In veritate [e 1Kb] factus est in qua non stetit, quia subditus Creatori esse noluit, cujus potentiam nec malus evasit.



CAPUT II. Qua elatione ceciderit diabolus. Praedictio impleta.

3. Isaias propheta de eo: [f 1Kb] Dicebas, ait, in corde tuo: In coelum ascendam super astra Dei, exaltabo solium meum, sedebo in monte testamenti, in lateribus aquilonis. Ascendam super altitudinem nubium, et ero similis Altissimo (Isa. XIV, 13 et 14). Et [g 1Kb] in Ezechiele: Levatum est, ait, cor tuum in decore tuo, [Col. 0838D] perdidisti [h 1Kb] omnem sapientiam (Ezech. XXVIII, 17). [i 1Kb] Firmat haec Dominus in Evangelio: Nunc, ait, judicium [Col. 0839A] est mundi, nunc princeps hujus mundi missus est deorsum (Joan. XII, 13). Testatur et Petrus apostolus in Epistola sua ad gentes: Deus enim, ait, angelis peccantibus non pepercit (II Petr. II, 4). Parcit tamen peccantibus hominibus, quia homo, diabolo seducente; peccavit, ille vero seipsum peccando seduxit.



CAPUT III. Quo fuerit praecipitatus diabolus. Praedictio impleta [a 1Kb] .

4. Isaias propheta: Verumtamen, ait, in infernum demergeris, in profundum laci (Isa. XIV, 15). Et paulo post: Tu autem projectus es de sepulcro tuo, quasi stirps inutilis [b 1Kb] (Ibid, 19). Et per Ezechielem Dominus de eo: In terram projeci te, ante faciem regum dedi te, ut cernerent te, et multitudinem iniquitatum tuarum. Et iniquitate negotiationis tuae perdidisti sanctificationem tuam (Ezech. XXVIII, 17 et 18). Firmat haec Dominus in Evangelio dicens: Videbam [Col. 0839B] Satanam sicut fulgur de coelo cadentem (Luc. X. 18). Tunc enim amplius cecidit, quando se ab eo Jesus [c 1Kb] tentari permisit, ostendens nequitias seductionis ejus, et docens suos quemadmodum debeant resistere tentatori (Matth. IV, 1). Dicit et Petrus apostolus: Carceribus caliginis inferi retrudens, tradidit in judicio puniendos servari (I Petr. II, 4). Et in Apocalypsi Joannis dicitur: Missus est draco ille magnus, ille serpens antiquus qui vocatur diabolus et Satanas, qui seducit totum orbem terrae; et praecipitatus est in terram, et angeli ejus cum eo missi sunt (Apoc. XII, 9 et seqq.), ruinosam ejus superbiam sequentes. Vae dictum est terrae et mari: quoniam descendit diabolus ad vos, iram magnam habens, sciens quia breve tempus habet in [d 1Kb] negotiatione seductionis suae (Ibid., 12). Quae egerit decipiendo [e 1Kb] elatos et cupidos, superiores partes hujus libri continent. Nunc vero in brevi, id est in fine temporis, quae futurae sint ejus fallaciae, signis, ut dictum est, praecurrentibus exsequamur.



CAPUT IV. De diabolo ligato, et misso in abyssum. Praedictio impleta [f 1Kb] .
[Col. 0839C]

5. David propheta dicit: Draconem quem finxisti ad illudendum ei (Ps. CIII, 26). Et iterum: Tu contrivisti capita draconum super aquas, tu confregisti caput draconis magni, et dedisti eum in escam populis Aethiopibus (Ps. LXXIII, 13 et 14). Et in libro Job dicitur: Hoc est initium figmensi Domini, quod fecit ut illudatur ab angelis ejus (Job. XL, 14). Firmat haec [g 1Kb] Evangelista dicens: Rogabant Jesum daemonia ne eos mitteret in abyssum (Luc. VIII, 31). Et alibi dixit Jesus discipulis suis: Ecce dedi vobis potestatem calcandi serpentes et scorpiones, et [h 1Kb] non vobis nocebunt (Luc. X, 19). Item Dominus: Nemo, ait, intrat in domum fortis, ut vasa domus ejus diripiat, nisi prius alligaverit fortem (Matth. XII, 19). Super haec testatur Apocalypsis Joannis: Vidi, ait, angelum [Col. 0839D] descendentem de coelo habentem [i 1Kb] catenam magnam in [Col. 0840A] manu sua; et apprehendit draconem illum magnum, illum serpentem antiquum, qui vocatur diabolus et Satanas, et alligavit eum mille annis, et misit in abyssum. Et clausit, et signavit super eum, ne ultra seduceret nationes, donec finiantur mille anni: post haec oportet eum solvi in brevi tempore (Apoc. XX, 1 et seqq.). Hic exposuit quod in eodem libro [j 1Kb] dictum est Gog et Magog (Ibid., 7), verba Hebraea (quae Latine tectum et detectum dicuntur), ut sic accipiamus tectum, quod in abyssum missus sit diabolus clausam signatamque super eum; detectum vero, quia oportet eum solvi et produci in brevi tempore.

6. Mille vero anni, aut a parte totum accipiendi sunt (ut Petrus dicit apostolus (II Epist. III, 8): Unus dies enim Domino, sicut mille anni, et mille anni, sicut dies unus), aut ab exitu sermonis, quando a Daniele septuaginta hebdomadae taxatae sunt futurae usque ad Christum ducem (Dan. IX, 25). Nam tunc esse bellum factum, ut Michael et angeli ejus pugnarent cum dracone, et Danieli angelus [Col. 0840B] ostendit dicens, missum se esse ut pugnaret cum principe regni Persarum: Et non est, ait, qui me adjuvet, nisi Michael princeps vester (Dan. X, 13). In quo bello diabolus victus, [k 1Kb] praecipitatus et vinctus est, [l 1Kb] sicut eidem prophetae in initio, ita Joanni in fine temporis ostensum est. Ut illi quadringenti nonaginta anni, et isti qui excurrunt ab adventu Salvatoris usque in [m 1Kb] solutionem ejusdem diaboli, [n 1Kb] concludunt mille annos, in quibus ligatus est diabolus, ne ultra seduceret nationes, quas antea possederat in idololatriis. Quanta autem virtute, ut ait beatae memoriae Augustinus (De Civit. Dei l. XX, c. 7, n. 2), pollebunt tunc sancti qui luctaturi sunt cum diabolo soluto, cum quo ligato tantis periculis dimicatur? Jam enim, ut Paulus dicit, mysterium iniquitatis operatur (II Thess. II, 7). Sed quae sint ejus mysteria, juvante Domino, subter annexis capitulis continebitur.



CAPUT V. [o 1Kb] Quomodo per omnes suos diabolus mysteria iniquitatis operatur. Praedictio impleta.
[Col. 0840C]

7. Apocalypsis Joannis dicit: Apprehensa est bestia, cum illo pseudopropheta qui fecerat signa, quibus signis seduxit eos qui acceperunt scriptionem bestiae in fronte et in manu sua (Apoc. XIX, 20; XIV, 9). Inscriptio in fronte et in manu haec est, non tantum diaboli facta imitari, quantum et gloriari in ejus malis operibus, ut sub figura Christi, Antichristi facta exerceant. Quos etiam Dominus Jesus in Evangelio testatus est, dicens: Multi venient in nomine meo dicentes: Ego sum Christus, et multos seducent; nolite ire post eos (Marc. XIII, 6). Et apostolus Joannes: Audistis, ait, quia Antichristus venit: nunc multi Antichristi facti sunt (I Joan. II, 18), Et qui isti sint ostendit. Ex nobis, inquit, exierunt, sed non erant ex nobis. Si enim fuissent ex nobis, mansissent utique nobiscum (Ibid, 19). Haereticos [Col. 0840D] omnes ostendit, et maxime Arianos, quos nunc [Col. 0841A] videmus multos seducere, aut potentia temporali, aut industria [a 1Kb] mali ingenii, aut certe abstinentia parcitatis, vel quorumlibet signorum deceptione, dicente Apostolo: Ipse enim Satanas transfigurat se velut angelum lucis. Non ergo magnum, si ministri ejus transfiguruntur, sicut ministri justitiae: quorum finis secundum operationem ipsorum (II Cor. XI, 14 et 15): cum eis dixerit Dominus jactantibus se in mirabilibus: Non novi vos. Discedite a me, omnes qui operati estis iniquitatem (Matth. VII. 23; psal. VI, 9). [b 1Kb] Iniquitas enim est scindere unitatem, tamquam [c 11Kb] vestem Christi, tamquam retia piscantium apostolorum lacerante. A quorum consortio alieni inveniuntur omnes haeretici, qui, relicta pace communionis et panis [d 1Kb] Dei et apostolorum, in suis non ecclesiis, sed plateis praedicant, et eorum memoriis non communicant, separati a toto catholicum sibi nomen adsciscunt; cum in ipsa Jerusalem Jacobus et Stephanus primus martyr, Joannes apud Ephesum, Andreas et caeteri per totam Asiam, Petrus [Col. 0841B] et Paulus apostoli in urbe Roma gentium Ecclesiam (in qua Christi Domini doctrinam erudierunt) pacatam unamque posteris tradentes, sanguine memoriisque suis ex dominica passione sacrarunt. Huic generali Ecclesiae communicans Christianus, est [e 1Kb] catholicus. Ab hac segregatus haereticus est, et Antichristus; qui cum palam manifestatus fuerit, ampliora signa eum esse facturum, sequentia demonstrabunt.



CAPUT VI. De signis Antichristi. Praedictio impleta [f 1Kb] .

8. In libro Job de Antichristo dicitur: Virtus ejus in lumbis est, et potentia ejus super umbilicum ventris (Job. XL, I). Et iterum: Non est, ait, super terram potestas quae comparetur ei qui sic factus est ut nullum timeret. Omne sublime videt, ipse est rex super universos filios superbiae (Job. XLI, 24 et 25). [Col. 0841C] Dicit et Paulus apostolus: Secundum operationem Satanae in omni virtute, signis et prodigiis mendacii, et in omni seductione iniquitatis his qui pereunt (II Thess. II, 9 et 10). Et Dominus in Evangelio: Exsurgent, inquit, pseudochristi et pseudoprophetae, et dabunt signa magna, et prodigia, in quibus seducantur, si dici potest, etiam ipsi electi. Ecce, ait, praedixi vobis (Matth. XXIV, 24 et 25). Quamquam apostolus Paulus aliquos tacite memoret canteriatam habentes conscientiam (I Tim. IV, 2), alios aperte, ut Hymenaeum et Philetum, Demam, Hermogenem, et Alexandrum aerarium, quorum errores, doctrinasque varias et multa mala commemorat (II Tim. II, 17; IV, 9; I, 15; et IV, 14; Act. XX, 29). Nec defuturos post suum abscessum lupos graves, ipsumque qui etiam nunc operatur in filiis diffidentiae, ipse testatur (Ephes. II, 2).

9. Nostris quoque temporibus, [g 1Kb] Aspero VI cos. Carthagini constituto, hoc signum diabolicum monstrosumque, [Col. 0842A] quod illic accidit, quis illius patriae civis ignorat? Quaedam juvencula Araba natione, ancillae, Dei habitum gestans, [h 1Kb] cum in balneo lavans simulacrum quoddam Veneris impudice respiceret et seipsam, etque se consimilans, domicilium se diabolo praebuit. Statim ille leo qui rugiens circuit (I Petr. V, 8), quem quaerebat, invenit. Meatus igitur gutturis ipsius occupans, nullum cibum, nullumque potum trajiciens per septuaginta ferme dies totidemque noctes, jejunium sibi diabolus ex [i 1Kb] capto possessoque vase exhibuit. Hoc monstrum parentes puellae per tot dierum spatia auferri posse sperantes, dum juge malum ulterius tolerare non possent, simul cum filia sese ingesserunt sacerdoti, quae acta erant fideliter intimantes. Hoc tantum puella fatebatur, avem quamdam noctis medio apparere, quae sibi ore nescio quid infunderet. Stupor tunc inerat cunctis videre puellam nullis indictis [j 1Kb] diuturni jejunii foedatam, nullo pallore seu tabe, vel debilitate confectam; quin potius robustam succo viscerum, mole membrorum. [Col. 0842B] Cumque incredibilia viderentur quae dicebantur, habito consilio, in monasterio puellarum, in quo reliquiae sancti Stephani sitae sunt, sacerdos puellam [k 1Kb] simul et praeposito commendavit. Illic prima tantum die apparuisse illam avem asseruit, sibique increpasse quod neque fame neque siti compulsa illum appeteret locum, quo sibi accedere non liceret. Per duas sane hebdomadas nihil cibi vel poculi sumens in monasterio mansit.

10. Accidit autem ut quintus decimus dominicus illucesceret dies. Ascendente nobiscum sacerdote, ut matutinum illic sacrificium solito offerretur, puellam praepositus ad altare perduxit, eo incessu et habitu quo solent rubore perfusae ex epulis poculisque mulieres advenire. Sed ut se illa prostravit altari, clamore fletus sui cunctis astantibus gemitus lacrymasque [l 1Kb] induxit, quibus tantum malum auferendum praesens plebs Dominum exorabat. Erat enim jam indecens murmur in populo. Peracto itaque sacrificio, [Col. 0842C] cum eadem inter caeteras brevem particulam corporis Domini unctam a sacerdote perciperet, semitiora mandens trajicere non valuit, nondum illo fugato, de quo dicit Apostolus: Quae consonantia Christi ad Belial (II Cor. VI, 15)? Et iterum: Non potestis calicem Domini bibere, et calicem daemoniorum. Non potestis mensae Domini participare, et mensae daemoniorum (I Cor. X, 20, 21). Manu igitur faciem ejus sustentante sacerdote, ne sanctum projiceret, a quodam diacono suggestum est, ut calicem salutarem gutturi ejus pontifex applicaret. Quod ut factum est, statim ut locum illum quem diabolus obsederat, Salvatoris imperio reliquit, sacramentum quod ore gestabat cum laude Redemptoris transglutisse puella clamavit. Hinc laetitia, hinc voces in gloriam Dei, quod post [m 1Kb] octoginta et quinque dies, diabolo expulso, puella de potestate fuerit eruta inimici. Oblatio itaque rursum gratiarum actionis pro ea fit, sacrifictique percipiens certam partem, prisco est reddita [Col. 0843A] usui. Tunc etiam dum haec aguntur, Spiritu divino actus diaconus ejusdem tituli statuam illam sublatam confregit in pulverem, omnemque insidiantis astutiam superavit divina majestas.

11. Novimus etiam advenisse illuc quemdam sub specie monachi, qui quaedam signa curationum se operari fatebatur. Cumque circa caecos et claudos phantasticos quosdam ageret lusus, eosque oleo, nescio cujus mortui [a 1Kb] osse infuso, liniret; ut sibi visus gressusque redditos aestimabant, [b 1Kb] discedentes in illis quibus antea tenebantur infirmitatibus permanebant. Sed in his proditum sese cognoscens seductor ille aufugit.

12. In Asia vero sive ipsum, sive alium talia fecisse quidam Christianus religiosus [c 1Kb] et nobilis enarravit. In Italia quoque, nobis apud Campaniam constitutis, dum venerabilis et apostolico honore nominandus papa Leo Manichaeos subverteret, et contereret Pelagianos, et maxime Julianum: ambiens tum quidam Florus nomine, spiritu seductionis [Col. 0843B] arreptus, virtutem et meritum sibi sancti Sosii martyris assignans, cum haud procul a Neapolitana civitate in subversionem animarum quaedam promitteret faceretque illicita, a germano venerabilis Nostriani episcopi, et Herio presbytero, simul cum clericis praedictae Ecclesiae detentus et coercitus, [d 1Kb] sic a praefatae provinciae [e 1Kb] liminibus pulsus est. Multa sane per diversas terras agit ille, qui suae perditionis socios quaerit. Ideoque pauca ipsius in hoc opere intimanda credidi, ut qui post nos futuri sunt, legendo cognoscant qua cautela, Deo juvante, superare valeant inimicum.



CAPUT VII. De muliere et bestia a qua portatur. Praedictio implenda.

13. In Apocalypsi Joannes Apostolus dicit: Venit unus ex septem angelis sanctis, et locutus est mecum, dicens: Veni, ostendam tibi judicium meretricis magnae [Col. 0843C] sedentis super aquas multas. Et duxit me in spiritu, et vidi mulierem sedentem super bestiam habentem capita septem et cornua decem, ferentem poculum in manu sua, plenum exsecrationibus immunditiae et fornicatione totius terrae (Apoc. XVII, 1, etc.). Et paulo post: Vidi mulierem illam ebriam sanctorum sanguine, et sanguine martyrum Christi Jesu (Ibid., 6). Haec est [f 1Kb] Babylon illa magna per mundum exspolianda trophaeis; ejusque filia est misera, quaecumque facta ejus et superbiam imitatur. Nec eam uno in loco existimes civitatem, quae tota est sparsa in orbe. De qua dicit et propheta David: Filia Babylonis misera, beatus, ait, qui retribuet tibi retributionem tuam, quam retribuisti nobis (Ps. CXXXVI, 8). Et in Apocalypsi Joannis dicitur: Reddite ei sicut et ipsa reddidit vobis: in poculo, quo miscuit vobis, miscete ei duplum. Et in quantum se clarificavit et [g 1Kb] potestatis habuit, in tantum date ei cruciatus et luctus. Quia dicit: Sedeo regina, et vidua non sum, nec luctus visura sum. Ideoque una hora plagae ejus advenerunt, mors, fames et [Col. 0843D] luctus. [h 1Kb] Et ipsa igni cremabitur, quoniam fortis est Dominus qui eam judicabit (Apoc. XVIII, 6 et seqq.).

14. Quis autem non intelligat, quam dicat ferentem poculum plenum exsecrationibus immunditiae, et [i 1Kb] fornicationis totius terrae? Aeterna cum [j 1Kb] dicitur [Col. 0844A] quae temporalis est, utique nomen et blasphemiae: cum mortales, licet reges, [k 1Kb] in ea dicantur divi, eisque supplices dicunt, Numini vestro, altaribus vestris, perennitati vestrae, et caetera; quae vanitas, non veritas [l 1Kb] tradit, atque exsecrabilia sunt. Haec enim aeterno Deo debentur. Sane in sacris sacrilegis, et mollibus tunc sacerdotibus, ad fornicationem idololatriae omnes gentes invitans, seipsam in subditis contaminavit. De quibus sacer insonat psalmus: Perdidisti omnes qui fornicantur abs te (Ps. LXXII, 27). Verumtamen quia sunt in ea cives supernae patriae Jerusalem, qui dicunt: Mihi autem adjungi Deo bonum est (Ibid., 28), dicitur eis: Exi de ea, populus meus, ne particeps sis delictorum ejus, et ne perstringaris plagis ejus (Apoc. XVIII, 1). Exeunt enim hi qui non [m 1Kb] fastus ejus, sed humilem viam Christum sequuntur; qui non rapinam, sed misericordiam diligunt, pacem et sanctificationem custodiunt (Hebr. XII, 14), sine qua nemo poterit videre Deum (Ezech. IX, 4), qui gemunt et dolent ob iniquitates quae fiunt in medio [Col. 0844B] eorum, nec sunt jugum ducentes cum infidelibus (II Cor. VI, 14). Quos etiam Dominus in Evangelio, suo exhortatur alloquio, dicens inter caetera: Beati mites, quia ipsi possidebunt terram. Beati misericordes, quia ipsi misericordiam consequentur. Beati pacifici, quia ipsi filii Dei vocabuntur. Beati lugentes, quia ipsi consolabuntur. Beati qui persecutionem patiuntur propter justitiam, quoniam ipsorum est regnum coelorum (Matth. V, 4 et seq.). Testatur et Paulus, dicens: Tantum qui modo tenet, teneat, donec de medio fiat; et tunc revelabitur iniquus, quem Dominus Jesus interficiet spiritu oris sui (II Thess. II. 7, etc.), et evacuabit in illuminatione praesentiae suae (Isa. XI, 4).



CAPUT VIII. De decem regibus, quos Antichristus inveniet. Promissio [n 1Kb] implenda.

15. In Apocalypsi Joannes, Dixit, ait, mihi Angelus: [Col. 0844C] Propter quid admiratus es? Ego dicam tibi sacramentum hujus mulieris, et bestiae qua portatur. Bestia quam vidisti, fuit, et non est; sed ascensura est ex abysso et itura in interitum. Illa septem capita ejus, septem montes sunt, supra quos mulier sedit; et reges septem sunt; unde quinque ceciderunt, unus superest, alius nondum venit, et cum venerit, oportet [o 1Kb] brevi tempore illum manere. Bestia quae fuit et non est, et ipsa octavo loco est, cum sit ex septem, et in perditionem ibit. Et decem cornua quae vidisti, decem reges sunt: hi regnum nondum acceperunt, sed potestatem regni una hora accipient post bestiam (Apoc. XVII, 7, 8, 9 et seq.). Hoc a Daniele ostensum est, bestia quarta, quae grandior omnibus bestiis fuit, tot cornua habens (Dan. VII, 7).

16. Sed quod ibi dicit, cornu minus surrexisse, [p 1Kb] et tria cornua exclusisse ante se (Ibid., 8), hic septem reges nominat, illis tribus expulsis; ipsum autem octavum Antichristum esse, cum sit ex septem. Ergo, in quantum datur existimatio, aut priores reges [Col. 0844D] memorat, qui truculentiores fuerunt [q 1Kb] in religionem Christianam; aut ex decem, tribus exstinctis, septem futuros, qui et ipsi saeviant in Ecclesiam. Omnes sane haereticos Arianos vult intelligi, cum dicit: Hi adversus Agnum pugnabunt, et Agnus vincet [e 1Kb] [Col. 0845A] eos (Dan. VII, 14). Pugnant enim exsufflando et rebaptizando membra Agni, quae jam Christus suo sanguine sacraverat. Sed nemo periit, ait Dominus, nisi filius perditionis (Joan. XVII, 12). Octavum igitur a 1Kb] regem, quem dicit Antichristum, quidam Neronem intelligi volunt: ut ipse sit bestia, quae fuit et non est, et iterum venturus est. Sed sive ipsius formam et speciem corporis sumat, et in ea appareat (sicut e contrario angelus sanctus in Tobiae libro (Tob. V, 8), speciem et similitudinem Azariae, Ananiae magni suscepit), sive in alterius speciem appareat Antichristus; ipsius tamen Neronis luxuriem et spurcitiam saevitiamque morum habiturum, Daniel propheta testatur, quae in sequenti capitulo demonstranda sunt.



CAPUT IX. De moribus Antichristi. Praedictio implenda.

[Col. 0845B] 17. Daniel propheta dicit angelum dixisse sibi: Filii quoque praevaricatorum populi tui extollentur, ut impleant visionem (Dan. XI, 14). Et paulo post: Stabit, ait, in loco regis vilissimus et indignus decore regio, et in paucis diebus conteretur, non in furore, nec in praelio. Et faciet juxta voluntatem suam rex, et elevabitur, et magnificabitur adversus omnem Deum, et adversus Deum deorum loquetur magnifica, et diriget, donec compleatur iracundia: perpetrata est quippe definitio. Et Deum patrum suorum non reputabit, et erit in concupiscentiis feminarum, et Deum quem ignoraverunt patres ejus colet, et Deum Moazi in loco suo statuet (Ibid., 20, etc.) Hic ostenditur quod ex Judaeis de tribu Dan, quae hodieque in Perside est, veniat Antichristus, juxta propheticam benedictionem Jacob patriarchae dicentis: Dan judicabit populum, sicut aliae tribus. Fiat Dan coluber in via, cerastes in semita, mordens ungulas equi, ut cadat ascensor ejus retro (Genes. XLIX, 16 et 17). Statimque verum Christum Dominum venturum ostendit, dicens: Salutare tuum [Col. 0845C] exspectabo, Domine (Ibid., 18). Hoc etiam in Evangelio quod supra posuimus, testatus est Dominus Judaeis dicens: Veni ego in nomine Patris mei, et non credidistis mihi; alius [b 1Kb] veniet in nomine suo, et ipsi credetis (Joan. V, 43). Quos praevaricatores legis Paulus redarguens, ostendit Antichristo credituros. Pro eo quod dilectionem veritatis non receperunt ut salvi fierent, ideo mittet illis Deus operationem erroris, ut credant mendacio, et judicentur omnes qui non [c 1Kb] crediderunt veritati, sed consenserunt iniquitati (II Thess. II, 10 et 11). Notandum sane, post bestiam haec omnia esse ventura: id est, sublato regno in quo mulier [d 1Kb] sedet ebria sanctorum sanguine, quae nos credentes, posteris videnda relinquimus.



CAPUT X. De persecutionibus Antichristi. Praedictio implenda.

18. In visione Danielis angelus de Antichristo: [Col. 0845D] Cor ejus, ait, adversus testamentum sanctum. Item ibi: Brachia ex eo exsurgent, et polluent sanctuarium fortitudinis, et auferent juge sacrificium, et dabunt abominationem in desolatione, et impii in testamentum simulabunt fraudulenter. Et hic Arianos signat praecursores Antichristi. Populus autem, ait, sciens Deum suum obtinebit, [f 1Kb] et docti in populo plurimi. Et erunt in gladio, et in flamma, et in captivitate, et in rapina [Col. 0846A] dierum. Cumque corruerint, sublevabuntur auxilio modico, et applicabuntur eis plurimi fraudulenter. Et de eruditis ruent, ut conflentur et eligantur et dealbentur sancti usque ad tempus praefinitum (Dan. XI, 30, 31 seqq.). Item ibi In tempore illo, dictum est, consurget Michael princeps magnus, qui stat pro filiis populi tui: et veniet tempus quale non fuit ab initio ex quo gentes esse coeperunt, usque ad tempus illud. Et in tempore illo salvabitur populus tuus omnis qui inventus fuerit scriptus in libro vitae (Dan. XII, 1, etc.). Firmat haec Dominus in Evangelio: Cum videritis, ait, vastationem desolationis, quae dicta est in Daniele propheta, qui legit intelligat (Matth. XXIV, 15; Dan. IX, 27). Et iterum: In diebus autem illis erit tribulatio et angustia, qualis non fuit ab initio. Et nisi breviasset Deus dies illos, non remansisset omnis caro: sed propter electos breviabuntur dies illi (Matth. XXIV, 21, 22). Testatur et Joannes in Apocalypsi. Data est, ait, potestas bestiae loquendi magna, et aperuit os suum in blasphemia adversus Deum, blasphemare nomen ejus [Col. 0846B] et tabernaculum ejus. Et data est ei potestas faciendi bellum cum sanctis, et vincere, et occidere eos. Et data est ei potestas in omni tribu, et lingua et gente, et adorabunt eam omnes, qui non sunt scripti in libro vitae Agni [g 1Kb] qui occisus est ab origine saeculi (Apoc. XIII, 2, etc.). Hic etiam martyria Christi Domini refulgent, ut sicut primus ejus adventus millia infantium, ita secundus electorum suppleat [h 1Kb] numerum.



CAPUT XI. De superbia Antichristi. [i 1Kb] Praedictio implenda.

19. Ezechiel propheta: Elevatum est, ait, cor tuum, et dixisti, Deus ego sum, et in cathedra Dei sedeo in corde maris: cum sis homo et non Deus. Et dedisti cor tuum quasi cor Dei (Ezech. XXVIII, 2). Dicit et Paulus apostolus: Cum venerit refuga primum, et revelatus fuerit homo peccati filius perditionis, qui superextollitur [Col. 0846C] supra omne quod dicitur Deus, aut quod colitur, ita ut in templo Dei sedeat, ostentans se tamquam sit Deus (II Thess. II, 3 et 4). Et Dominus in Evangelio: Cum vobis dixerint, Ecce hic est Christus, ecce illic, [j 1Kb] nolite credere (Marc. XIII, 21). Et in Apocalypsi Joannis: Vidi, ait, bestiam ascendentem de terra, et habebat cornua duo Agni similia, et loquebatur sicut draco (Apoc. XIII, 11). Et paulo post: Et fecit signa magna, ita ut ignem faceret de coelo descendere in terram sub oculis hominum, et seduxit eos, qui habitant terram, propter signa quae data sunt ei facere (Ibid. 13 et 14). Hic metuant curiosi, et maxime Judaei. Qui Judaei signa petunt, ut Apostolus dicit, et Graeci sapientiam quaerunt (I Cor. I, 22). Unde quidam conjiciunt in templum Salomonis Antichristum esse sessurum, vel se efferre signis quibus Christus esse credatur. Nam et praecones mendacii sui habiturum ostensum est, cum dictum sit duo cornua habiturum Agni similia. Dicit etiam Joannes in Apocalypsi: Vidi, inquit, ex ore draconis et ex ore bestiae, [Col. 0846D] et ex ore pseudoprophetae spiritus tres immundos exeuntes velut ranas; sunt enim spiritus daemoniorum, facientes signa. Exibunt ad reges totius orbis terrae congregare illos in pugnam, ad diem illum magnum Omnipotentis (Apoc. XV, 13 et 14). Quod enim in Daniele dictum est: [k 9Kb] Examina ex eo exsurgent (Dan. 11, 31), hic aperte dictum est, exire velut praecones ejus spiritus tres immundos, tamquam in tres partes [Col. 0847A] orbis, id est, Asiae, Europae et Africae; qui et signis persuadeant Antichristum ipsum esse Christum. Sed eum non esse, sequentia demonstrabunt.



CAPUT XII. De Antichristo convincendo, quod Christus non sit. Praedictio implenda.

20. Antichristus in qua superbia sit venturus, superius dicta declarant. Non ergo erit humilis ejus adventus, sicut de Christo omnis resonat prophetia, Isaia dicente: In humilitate judicium ejus sublatum est, [a 1Kb] generationem autem ejus quis enarrabit? quia tolletur a terra vita ejus (Isa. LIII, 8). Non ducetur sicut ovis ad victimam (Ibid. 7), id est, ad passionem, ut Christum ductum Evangelia testantur et prophetiae. Non dabit percutienti se maxillam; nec sputa et colaphos accipiens tacebit (Thren. III, 30): quae in Christo facta ita credimus, ut ea omnis praedicit prophetia. Non ponet dorsum suum ad flagella, nec [Col. 0847B] satiabitur opprobriis (Ibidem): quod Christum implesse, omne Evangelium praedicat et prophetia. Non dividentur vestimenta ejus, et in tunicam sortem nemo missurus est: quod in Christi veste factum [b 1Kb] Evangelia testantur et prophetiae (Joan. XIX, 23; Ps. XXI, 19). Non crucifigetur, nec fel [c 1Kb] et acetum accipiet: quod Christum percepisse et Evangelia dicunt et prophetiae (Matth. XXVII, 34; Ps. LXVIII, 22). Non suscipiet latus ejus lanceam, et vulnera clavorum in eo non erunt: quae in Christo etiam post resurrectionem fuisse, et Evangelia testantur et prophetiae (Joan. XIX, 29; Ps. XXI, 17). Sanguine suo non redimet mundum: quod in Christo omnis praedicat prophetia. Non morietur, et tertia die resurget: quod Christum fecisse et Evangelia testantur; apostolicae quoque litterae et prophetiae (Matth. XXVII, 50, et XXVIII, 6; 1 Cor. XV, 3 et 4; Ose. VI, 3). Non ascendet in coelum, nec Spiritum sanctum in linguis igneis super discipulos effundet: quod Christum implesse, [Col. 0847C] omne Evangelium sonat et prophetia. Super haec mundus ipse jam testis est totus.

21. Quare, his examinatis atque perspectis, [d 1Kb] intelligant qui post nos futuri sunt, Antichristum non esse Christum. Cujus finem Apocalypsis ipsa demonstrat. Venit, ait, angelus et apprehendit draconem, et bestiam, et pseudoprophetas. Isti vivi simul missi sunt in stagnum ardens igne et sulphure, et cruciabuntur illic in saecula saeculorum (Apoc. XX, 2 et 10). Hic finis erit diaboli, et angelorum ejus, et eorum hominum qui sub nota et signo, [e 1Kb] ad ejus societatem transierunt. Sicut etiam Daniel et Ezechiel prophetae de ejus fine testantur. In his autem quae dicta sunt, bene facient qui tunc fuerint intendere prophetiae, sicut lucernae in obscuro loco, donec ipse dies qui venturus est, clarescat in cordibus credentium (II Petr. I, 19). Alia vero signa ultima, quae futura sunt, sequentia demonstrabunt.



CAPUT XIII. [f 1Kb] De missione Eliae et Enoch. Promissio implenda.
[Col. 0847D]

22. In Malachia propheta: Ecce, ait, dicit Dominus: mittam vobis Eliam Thesbitem, prius quam veniat dies Domini magnus et manifestus, qui restituet cor patris ad filium, et cor hominis ad proximum suum, [Col. 0848A] ne veniens percutiam terram funditus (Mal. IV, 5 et 6). Sic enim isti prophetae convertent corda patrum ad filios, ut ostendant quae patriarchae vel prophetae dixerunt de Christo in humilitate venturo, convincentes Antichristum non esse Christum. Hoc [g 1Kb] evidentius Apocalypsis Joannis ostendit. Dabo, ait Dominus, duobus martyribus meis, et prophetabunt diebus mille ducentis sexaginta, amicti saccis. Hi sunt duae olivae et duo candelabra consistentia in conspectu Domini terrae (Apoc. XI, 3 et 4). Et paulo post: Hi [h 1Kb] habent potestatem claudendi coelum, ne imbrem pluat per dies prophetiae eorum. Et potestatem habent omnium aquarum convertendi eas in sanguinem, percutere terram in omni plaga, quotiescumque voluerint (Ibid. 6). Ecce et hic tripartita etiam testium divisio. Contra Pharaonem duo testes Dei missi sunt. Moyses et Aaron: et duo magi Pharaonis. Jamnes et Mambres resistentes Moysi (Exod. V, 1; II Tim. III, 8), qui simul cum suo rege perierunt; et contra Neronem duo, Petrus et Paulus apostoli; at e contrario. Simon [Col. 0848B] Magus, qui et se perdidit, et Neronem decepit; et contra Antichristum duo, Enoch et Elias prophetae, adversus quos tres pseudoprophetae Antichristi consurgent (Apocal. XVI, 13). Ideo hic plus unus, quia supra unus minus: ut senarius numerus ex utrisque partibus suppleatur, propter sex dies creaturae in principio dispositos, et sex angelos canentes tubis, totidemque plagas mundo inferentes (Apos. VIII, 6, et V, 1 et seqq.); ut septimus finem laborum, requiemque sanctorum significet, tamquam septimus dies, qui mane tantum, [i 1Kb] et vesperum non habebit. Quam requiem sabbati omni praecepto divinitas ipsa servandam commendat, ut vacantes ab omni opere malo mane astemus (Psal V, 5): ut contemplemur eum qui coronat in miseratione et misericordia omnes (Ps. CII, 4), juste judicans, et inique neminem damnans. Sed de his Tyconius multa conscripsit. Consummationem vero perfectionemque temporum trium annorum et sex mensium, qui dicti sunt dies mille docenti sexaginta, [Col. 0848C] et menses faciunt quadraginta et duos, non tantum Apocalypsis Joannis (Apoc. XII, 6), quantum et Daniel propheta commendat (Dan. XII, 11, XI, 2): quibus civitatem sanctam calcari [j 1Kb] ut existimatur ab haereticis, et maxime Arianis, qui tunc plurimum poterant: Gog et Magog (Ezech. XXXIX, 1 et 6), ut quidam dixerunt, Gothos et Mauros, Getas et Massagetas, [k 1Kb] per quorum saevitiam ipse jam diabolus Ecclesiam vastat, et tunc amplius [l 1Kb] persequentur. Cessare etiam facient juge sacrificium, propter quod admonet Dominus, dicens: Venio cito. Beatus qui vigilat, et servat vestimenta sua, ne nudus ambulet (Apoc. XVI, 15). Quae autem sint vestimenta servanda, sequens capitulum demonstrabit.



CAPUT XIV. De veste servanda Christianis. [m 1Kb] Praedictio implenda.

[Col. 0848D] 23. Paulus apostolus dicit: Quotquot in Christo baptizati estis, Christum induistis (Gal. III, 27). Et Dominus in Evangelio: Qui semet, ait, lotus est, non opus habet lavare nisi pedes tantum, quia est mundus totus (Joan. XIII, 10). Omnis itaque ab haereticis rebaptizatus, aut voluntarie ve tem suam Christum amisit, aut in persecutione deficiens indumentum [e 1Kb] [Col. 0849A] quod habuit, a 1Kb] perdit. Dum igitur tempus est, recurrat exspoliatus et nudus poenitendo ad pium Patrem, qui redeunti perdito filio, et primam stolam reddi jubet, simul et annulum dignitatis (Luc. XV, 22). Qui adhuc [b 1Kb] tortuosis haereticorum disputationibus, velut siliquis porcorum pasci desiderat (Ibid. 15), panis recordetur et patris, fugiat latrones exspoliatores suos, [c 1Kb] pudeat Dei filium Antichristi factum esse mancipium. Sponte vel compunctus redeat, ut vestiatur, ne nudus exhibitus judicetur. [d 1Kb] Haec illi cum perditis filiis acturi sunt Dei testes. In his Elias et Enoch suum martyrium consummabunt (Apoc XI 5 et 10), sicut capituli sequentis narrat auctoritas.



CAPUT XV. De passione Eliae et Enoch. Praedictio implenda.

24. In Apocalypsi Joannis dicitur: Cum finierint martyrium suum, bestia quae [f 1Kb] ascendet de abysso, faciet [Col. 0849B] cum his bellum, et vincet eos, et occidet eos, et corpora eorum jacebunt in platea civitatis illius magnae quae vocatur spiritualiter Sodoma, et Aegyptus, ubi et Dominus eorum crucifixus est (Apoc. XI, 7 et 8). Haec platea conscientia est omnium impiorum, in mundo plaudentium in morte sanctorum, quod acerrimis quasi caruerint inimicis. Propter quod corpora eorum non sinent poni [g 1Kb] in sepulcris, quia hi videlicet duo prophetae cruciaverunt eos qui habitant terras (Ibid. 9 et 10), quibus occisis, Cum dixerint, Pax et securitas, tunc illis adveniet repentinus interitus, sicut dolor partus [h 1Kb] habenti in utero, et non effugient. Quia dies Domini (ut Paulus dicit apostolus) sicut fur ita in nocte veniet (I Thess. V, 2, 3, 4).



CAPUT XVI. De resurrectione Eliae et Enoch. [i 1Kb] Promissio implenda.

25. Apocalypsis Joannis dicit: Post tres et dimidium [Col. 0849C] diem spiritus vitae a Deo intravit in illos, et steterunt super pedes suos (Apoc. XI, 11). De his arbitror apostolum dixisse Paulum: Et mortui in Christo resurgent primi (I Thess. IV, 15). Tres igitur et dimidius dies, tribus annis et sex mensibus respondent, quibus potestas erit Antichristo: eisque suppletis, coram oculis inimicorum Elias et Enoch ascendentes in coelum, ibunt in occursum Christo vero Regi et Judici venienti (Apoc. XI, 12); qui Antichristum omnesque ejus interficiet spiritu oris sui (II Thess. II, 8), ut regnet in domo Jacob ipse, de quo dictum est: Regni ejus non erit finis (Luc. I, 32 et 33; Mich. IV, 7).



CAPUT XVII. [j 1Kb] De adventu clarita is Filii Dei et hominis. Promissio implenda.

26. David propheta dicit: Deus manifestus veniet, Deus noster, et non silebit. Ignis ante eum ardebit, et [Col. 0849D] in circuitu ejus tempesias valida (Ps. XLIX, 3). Dicit et propheta Malachias: Vae desiderantibus diem Domini, et ut quid vobis illam (Amos V, 18)? Item: Ipse subito venie in templum suum Dominus, quem vos ignoratis, et Angelus testamenti, quem vos vultis. Ecce veniet, [Col. 0850A] dicit Dominus. Et quis sustinebit introitum ejus? aut quis [k 1Kb] resistet in aspectu ejus? quia ipse introibit sicut ignis conflatorii (Malac. III, 1, etc.). Dicit et Isaias: Ecce dies Domini sicut ignis veniet, et sicut procella currus ejus, reddere in ira vindictam, et retributionem in flamma ignis (Isa. LXXI, 15). Dicit et Dominus in Evangelio: Sicut enim fulgur exiens ab Oriente pergit in Occidentem, sic erit et adventus Filii hominis (Matth. XXIV, 27). Et iterum: Sol tenebrabitur, et luna non dabit lumen suum, et stellae de coelo erunt decidentes, et virtutes coelorum movebuntur: et tunc videbunt Filium hominis venientem in nubibus cum virtute magna et gloria (Ibid. 29 et 30).

27. Testatur et Apocalypsis Joannis dicens: Sol factus est niger ut saccus cilicinus, et luna sanguinea facta est, et stellae ceciderunt, eo modo quo ficus vento magno agitata amittit acerbos fructus suos. Et coelum recessit, ut liber cum evolvitur; et omnis mons et insulae [l 1Kb] de locis suis motae sunt, et reges terrae maximique tribuni, et divites, et nobiles, et servi absconderunt [Col. 0850B] se in speluncis et petris montium, dicentes montibus et petris: Cadite super nos, et abscondite nos a conspectu Patris sedentis super thronum, et ab ira Agni, quoniam venit dies magnus irae illorum. Et quis poterit stare (Apoc. VI, 12, etc.)? Dicit et Paulus apostolus: Ipse Dominus in jussu, in voce archangeli et in tuba Dei descendet de coelo (I Thess. IV, 15). Fatetur et Sibylla inter caetera dicens (Apud August. lib. XVIII de Civit. c. 22):

Eripitur solis jubar, et chorus interit astris:
Volvetur coelum: [m 1Kb] lunaris splendor obibit.
Sed tuba tum sonitum tristem [n 1Kb] demittet ab alto
Orbe, gemens facinus miserum variosque labores.
Tartareumque chaos monstrabit terra dehiscens.

28. Multa per singula capita etiam necessaria testimonia praetermisi, suscepti operis modum cogitans. Quare adventus Filii Dei, sicut bonis laetitiam infert, ita malis exitium. Nunc enim cum vivimus, et tempus est corrigendi, actus moresque mutemus. [Col. 0850C] Sequitur autem resurrectio mortuorum.



CAPUT XVIII. [o 1Kb] De resurrectione carnis. Promissio implenda.

29. Ezechiel propheta: Dixit mihi Dominus: Fili hominis, prophetiza super ossa haec, et dic: Haec dicit Dominus: Ecce ejiciam vos de monumentis vestris, et [p 1Kb] inducam super vos nervos, et imponam carnes, et extendum cutem. Et dabo spiritum meum in vos, et vivetis, et scietis quia ego sum Dominus (Ezech XXXVII, 4 et seqq.). Et Isaias: Exsurgent mortui, et excitabuntur qui in monumentis sunt (Isa. XXVI, 19). Et ipse in Evangelio: Veniet, inquit, hora quando omnes qui in monumentis sunt, audient vocem Filii Dei, et procedent qui bona egerunt, in resurrectionem vitae, qui mala egerunt, in resurrectionem judicii (Joan. V, 25). Testatur et Paulus haec in ictu oculi fieri, in novissima tuba: [Col. 0850D] [q 1Kb] Canit enim, ait, tuba et mortui resurgunt incorrupti, et nos immutabimur (I Cor. XV, 52). Et Apocalypsis, Exhibuit, ait, mare quos penes se habebat mortuos, similiter et mors, et infernus (Apoc. XX, 13). Hic illa absolvenda sese ingerit quaestio, quae insipientium [Col. 0851A] gentiliumque ore profertur. Quomodo resurgant ii quorum cadavera belluae bestiaeque comederint, ipsaeque ab aliis bestiis, avibus, canibusque consumptae sint. Ignorantes omnia quae ex terra creata sunt, [a 1Kb] in eamdem materiam resoluta recidere; ac facile esse potentiae Creatoris, ex ea rursum reparare quae fuerant, qui potuit inter caetera primum ex illa hominem formare qui non erat. [b 1Kb] Si quem vero movet, quod scriptum est in primo psalmo quod non resurgunt impii in judicio (Psal. I, 5), intelligat non eos ad judicium, sed ad poenam resurgere, juxta illam Domini sententiam: Qui non credit, ait, jam judicatus est (Joan. III, 18). Fatetur et Sibylla (Ubi supra):

Sic [c 1Kb] animae cum carne aderunt, quas judicat ipse.
Resurgentibus cunctis, judicium sequitur.



CAPUT XIX. [d 1Kb] De judicio Christi Domini. Promissio implenda.
[Col. 0851B]

30. David propheta dicit: Annuntiabunt coeli justitiam, quoniam Deus judex est (Ps. XLIX, 6). Item: Advocavit coelum sursum, et terram; ut discerneret populum suum (Ibid., 4). Item: Ipse judicabit orbem terrae in aequitate (Psal. XCV, 13). Firmat haec Dominus in Evangelio: Cum venerit, ait, Filius hominis in claritate sua, congregabuntur ante eum omnes gentes, et separabit eos ab invicem, sicut separat pastor oves ab haedis. Oves ponet a dextris, haedos autem a sinistris. Tunc dicet his qui a dextris sunt: Venite, benedicti Patris mei, percipite regnum quod vobis paratum est ab origine mundi. Esurivi enim et dedistis mihi manducare (Matth. XXV, 31, etc.), et caetera quae pertinent ad opera misericordiae, in quibus est sacrificium magnum purgans omne peccatum, ipso dicente Domino: Misericordiam volo [e 1Kb] magis quam sacrificium (Matth. IX, 13). Sinistris autem dicturus est: Ite in ignem aeternum quem praeparavit Pater meus diabolo [Col. 0851C] et angelis ejus. Esurivi enim, ait, et non dedistis mihi manducare (Matth. XXV, 41 et 42); et caetera similiter quae ad crudelitatis exitia pertinent, quae mergunt hominem in interitum et perditionem (I Tim. VI, 9), dum avari non pascunt Christum esurientem in paupere, qui dicit: Quamdiu uni ex minimis meis non fecistis, neque mihi fecistis (Matth. XXV, 45). Sequiturque inter partes lata sententia judicantis. Ibunt, dictum est, impii in combustionem aeternam (Ibid., 46).

31. Testatur et in haec Paulus apostolus. Omnes, ait, astabimus ante tribunal Christi, ut referat unusquisque secundum ea quae per corpus gessit, sive bonum, sive malum (II Cor. V, 10). Et Apocalypsis Joannis dicit: Vidi mortuos tam magnos quam minimos, stantes in conspectu throni Dei. Dehinc aperti sunt libri, et alius liber apertus est, qui est vitae uniuscujusque hominum: et judicati sunt mortui ex ipsis scripturis librorum, secundum facta sua (Apoc. XX, 12 et 13). Libri aperti, [Col. 0852A] conscientiae singulorum. Alius liber qui omnium continet actus, justitia Dei est cuncta producens in lucem; [f 1Kb] de qua dicit Paulus: Donec veniat Dominus, et illuminet abscondita tenebrarum, et manifestabit cogitationes cordis, et tunc laus erit unicuique a Deo (I Cor. IV, 5). Concludit Joannis Apocalypsis: Mors et infernus missi sunt in stagnum ignis, et qui non sunt inventi in libro vitae, missi sunt in stagnum ignis (Apoc. XX, 14 et 15), in quo cruciabuntur in saecula saeculorum (Ibid., 10; Isa. LXVI, 24). Sicut dicit et Isaias: [g 1Kb] Vermis eorum non morietur, et ignis eorum non exstinguetur, et erunt [h 1Kb] usque ad satietatem visionis universae carni. [i 1Kb] Fatetur et Sibylla (Ubi supra):

Occultos actus retegens tunc quisque loquetur.
Secreta, atque Deus reserabit pectora luci.
Tunc erit et luctus, stridebunt dentibus omnes.

Et paulo post:

Et coram hic Domino reges sistentur ad unum.
Recidet e coelis ignisque et sulphuris amnis.

[Col. 0852B] Post haec sequitur, per ignem purificatorium, quosdam fideles homines ipsaque elementa purgari.



CAPUT XX. De igne purificatorio [Ms. Rem. purgatorio]. Promissio implenda.

32. David propheta: Omnia sicut [j 1Kb] vestimentum veterascent; et sicut opertorium mutabis ea, et mutabuntur, tu autem ipse idem es (Ps. CI, 27 et 28). Item ipse: [k 1Kb] Igne nos examinasti, sicut examinatur argentum (Ps. LXV, 10). Et iterum: Transivimus per ignem et aquam, et induxisti nos in refrigerium (Ibid., 12). Et Malachias propheta: Ipse [l 1Kb] introiit, ait, sicut ignis conflatorii, et sedebit conflans, et purgans sicut argentum et aurum, [m 1Kb] et purgavit filios Levi (Malach. III, 2 et seq.). Et in Evangelio Matthaeus haec de Domino confirmat dicens: Hic est qui baptizat in Spiritu sancto et igni, ferens ventilabrum in manu sua, et purgabit aream suam. Frumenta recondet [n 1Kb] in horreo, paleas comburet [Col. 0852C] igni inexstinguibili (Matth. III, 11 et 12). Et iterum ipse Dominus dicit: Prius quam coelum et terra transeat, iota unum, aut unus apex non cadet ex lege, [o 1Kb] qui non impleatur (Matth. V, 18). Et Petrus Apostolus: Qui autem nunc sunt coeli, eodem verbo repositi sunt, igni reservandi in diem judicii (II Petr. III, 7). Et paulo post: Properantes, ait, ad praesentiam Domini, per quam coeli ardentes solventur, et elementa ignis ardore decoquentur (Ibid., 12). Dicit et Paulus: Quia et ipsa creatura liberabitur a servitute [p 1Kb] corruptionis in libertatem gloriae filiorum Dei (Rom. VIII, 21). Fatetur et Sibylla dicens (Ubi supra):

Omnia cessabunt, tellus confracta peribit.
Sic pariter fontes torrentur, fluminaque igni.

His igitur peractis, cum respicientes impii justos dixerint: Hi sunt quos habuimus aliquando [q 1Kb] in derisum et in similitudinem improperii. Nos insensati vitam illorum aestimabamus insaniam, et finem illorum [Col. 0853A] sine honore: quomodo computati sunt inter filios Dei, et inter sanctos sors illorum est (Sap. V, 3 seqq.)? infructuosam tunc agentes poenitentiam, cum scriptum sit: In inferno autem quis confitebitur tibi (Psal. VI, 6)? redactisque malis in tenebris exterioribus, in quibus [Col. 0854A] nulla lux, nullusque dies erit, ac vox illa terribilis et metuenda sonuerit: Auferatur impius, et non videat claritatem Domini sanctorum (Isa. XXVI, 10); tunc [a 1Kb] sequetur eminens illustrisque gloria, quae aliis est intimanda capitulis.



PARS QUINTA. DE GLORIA REGNOQUE SANCTORUM.
[Col. 0853]


CAPUT PRIMUM. De coelo novo et de terra nova. [a 1Kb] Promissio implenda, credendaque.
[Col. 0853A]

1. Apocalypsis Joannis dicit: Vidi coelum novum et terram novam (Apoc. XXI, 1). Testatur et Petrus: Novos vero coelos et novam terram, secundum ipsius [Col. 0853B] promissa, exspectamus, in quibus justitia inhabitat (II Petr. III, 13). Et David dicit: Credo videre bona Domini in terra viventium (Ps. XXVI, 13). Haec impii non videbunt.



CAPUT II. De commutatione sanctorum. Promissio implenda, atque primo credenda.

2. Paulus dicit apostolus: Donec occurramus omnes in virum perfectum, in mensuram aetatis plenitudinis Christi (Ephes. IV, 13). In quam sancti, omnis aetas, et uterque sexus, cum hac gloria ad tricennalem juventutem (in qua Christus Dominus passus) transeant cum ipso Rege suo, quem impii non videbunt.



CAPUT III. De nova Jerusalem. Promissio implenda, et credenda prius.

3. Apocalypsis dicit: Jerusalem novam vidi a Deo [Col. 0853C] descendentem, aptatam et exornatam, [b 1Kb] ut sponsa marito (Apoc. XXI. 2). Dicit et Paulus: Quae sursum est Jerusalem, libera est, quae est mater nostra (Gal. IV, 26). In hac civitate non erit nox, nec lumen lucernae opus erit, non luctus, neque mors, neque clamor, sed nec dolor [c 1Kb] ullus, quia priora abierunt (Apoc. XXII, 5; XX, 4). Et hujus patriae gloriam impii non videbunt.



CAPUT IV. De eo quod sancti fulgebunt ut sol. Promissio implenda et credenda.

4. Dominus in Evangelio: Tunc, ait, justi fulgebunt sicut sol in conspectu Patris sui (Matth. XIII, 43); quoniam erunt aequales angelis Domini (Luc. XX, 36). Et hanc gloriam impii non videbunt.



CAPUT V. De sanctorum, sicut stellarum in gloria differentia. Promissio implenda, et credenda.

[Col. 0853D] 5. Paulus apostolus dicit: Stella a stella differt in gloria, sic et resurrectio mortuorum (I Cor. XV, 41 et 42). Quomodo alii pro [d 1Kb] confessione martyrii, alii pro integritate virginali, alii pro continentia viduali, alii pro pudicitia conjugali, diversis honoribus sine invidia fulgeant, impii non videbunt.



CAPUT VI. De virginitate sanctorum. Promissio implenda, et credenda.

6. Apocalypsis Joannis dicit: Hi sunt qui cum [Col. 0854A] mulieribus se non coinquinaverunt, virgines enim permanserunt. Hi sunt qui sequuntur Agnum quocumque ierit (Apoc. XIV, 4). Quo sequantur virgines, quo eum sequi nequeant non virgines, impii non videbunt.



CAPUT VII. De inexplicabili dono sanctorum. Promissio implenda et credenda.
[Col. 0854B]

7. Paulus dicit apostolus: Quod oculus non vidit, et auris non audivit, nec in cor hominis ascendit, quae praeparavit Deus diligentibus se (I Cor. II, 9). Sancti cum haec acceperint, impii non videbunt.



CAPUT VIII. De facie ad faciem videndo Deum. Promissio implenda.

8. Paulus dicit Apostolus: Videmus nunc per speculum in aenigmate, tunc autem facie ad faciem (I Cor. XIII, 12). Quemadmodum sancti videant Deum Trinitatem, Patrem in Filio, Filium in Patre, Spiritum sanctum et in Patre et in Filio, impii non videbunt.



CAPUT IX. De revelata facie sanctorum. Promissio implenda.
[Col. 0854C]

9. Paulus dicit apostolus: Nos, ait, revelata facie gloriam Domini speculantes, in eamdem imaginem transformamur a gloria in gloriam tamquam a Domini spiritu. Et haec impii non videbunt (II Cor. III, 18).



CAPUT X. De eo quod tradat Filius regnum Deo et Patri. Promissio implenda.

10. Quomodo [e 1Kb] tradat Filius regnum Deo et Patri, sicut Paulus dicit apostolus (I Cor. XV, 24), impii non videbunt.



CAPUT XI. De jugi cantico Alleluia. Promissio implenda.

11. Quomodo jugi cantico, ut Apocalypsis dicit, sancti cantent Alleluia sine defectu, sine fine (Apoc. XIX, 1, 3, 4, 6); impii nec audient, nec videbunt.



CAPUT XII. De innovatione omnium. Promissio implenda.
[Col. 0854D]

12. Quomodo innoventur omnia, ut Isaias propheta et Apocalypsis dicunt, permaneantque in aeternum (Isa. XLIII, 19; Apoc. XXI, 5); et quomodo ex ligno vitae sive corruptione cibum sancti capiant, et de fonte Christo (Apoc. XXII, 14), non necessitate, sed potestate bibant, impii non videbunt.



CAPUT XIII. Quod Deus sit omnia in omnibus. Promissio implenda.
[Col. 0855A]

13. Quomodo erit Deus omnia in omnibus (I Cor. XV, 28), ut Paulus dicit apostolus, impii non videbunt: quia soli sancti et redempti his voluptatibus et deliciis coelestibus perfruentur. Haec est civitas, virtus et salvatio nostra. Haec est Jerusalem coelestis perpetua. His in ea positis sancti, verus Deus Rex.

Nec metas rerum, nec tempora ponit,
Imperium sine fine dedit. (Aeneid. I, vers. 85 et 286).

14. Hi sunt qui regnant cum rege Christo, de quo dicit Daniel: Regnum ejus alteri populo non derelinquetur (Dan. II, 44, et III, 100), quoniam regnabit in infinita saecula, et regni ejus non erit finis (Luc. I, 33).



CAPUT XIV. Peroratio [a 1Kb] sancti Prosperi, et conclusio hujus fidelissimi utilissimique libri sui.
[Col. 0855B]

15. [b 1Kb] Juvante gratia Dei, hunc concludi librum, tribus ejus primis partibus quadragena capitula adnotando, velut quadragenos dies, quibus in hujus vitae curriculis Moyses, Elias et Dominus Jesus jejunia celebrarunt. Ter enim quadragies ducta centum viginti faciunt. Accedunt alia viginti, in dimidia parte finis mundi, et sunt centum quadraginta. Tredecim quoque in gloria sanctorum superadduntur, et perficiunt centum quinquaginta tria. In quo numero sacrati illi pisces reti veritatis incorrupto, post resurrectionem Domini justione capti sunt (Joan. XXI, 11). nullia sanctorum significantes, quos Dominus ex omni genere, tribu, et lingua, per omne tempus congregans, nobis infinitum sibi cognitum numerum consecravit. Habes primam piscandi voluptatem, si hujus rei amator es, lector spiritalis; praesertim quia [Col. 0855C] in hoc libro, ut existimo, omnes [c 1Kb] voluptates, omnesque affectiones invenies. Ingredere ergo huc, adolescens et huc avocare, hic lude, et age conceptiones tuas (Eccli. XXXII, 15). Nam si te fortassis tabulae lusus in vitat, [d 1Kb] in asse uno duo et tria, quina et sena habes quibus numeris mensurae arcae consurgunt (Gen. VI, 15), trinae unitatis tesseras volvens; calculos movens etiam in bonis operibus candidos, in passione purpureos, [e 1Kb] spectante illo qui dicit: Vincenti dabo calculum, et per calculum nomen novum, quod nemo scit, nisi qui accipit (Apoc. II, 17). In calculis eburneis nomina proconsulum conscripta Carthagini in foro coram populo a praesenti judice sub certis vocabulis citabantur, et erat solemnis dies albi citatio. Hi qui avaritiam superantes rempublicam fideliter egerant [f 1Kb] absque flagi iis favoribusque, etiam absentes honorabantur. Eos vero quos rapacitas vicerat, populus conviciis sibdisque notabat.

16. Habes igitur quid vincas, qui rempublicam gubernando ludis in saeculo Avaritiam vince, quae radix [Col. 0855D] est omnium malorum (II Tim. VI, 10); nec jam terrenae, quae quocumque modo labuntur, sed coelestes aeternaeque [g 1Kb] alliciant potestates. Si venandi est affectio, habes montes altissimos, cervos velociter [Col. 0856A] apostolorum prophetarumque dicta percurrentes. Habes et in campis petram, refugium eryciis et leporibus (Ps. CIII, 18), quos in simplicitate cordis Christus Dominus per suos canes venatur, ut spinis careant delictorum. Si spectandi voluptas est, habes hic aurigam spiritalem Christum Eliam, qui curru igneo usque ad metas pervectus est coeli (IV Reg. II, 11) currusque Pharaonis demersos in profundo (Exod XIV, 2). In munere habes Danielem sanctum, leonem non ferro, sed oratione vincentem (Dan. VI, 22). ursosque vexantes eos qui Elisaeum prophetam contumeliis lacesserant (IV Reg. II, 24). Habes quoque in sancto spectaculo non inimicas turpitudines, sed Christo acratas virgines. Habes [h 1Kb] Cabaltistarum loco, Rebeccae geminos mystice ludentes (Gen. XXV, 22). Habes David coram arca saltantem (II Reg. VI, 5), et nudatum in passione Christum, coram servis et ancillis suis, illa ipsa sua historia exhibentem. Habes postremo fletus planctusque Jeremiae decantatos, non arte tragica, sed prophetica.

[Col. 0856B] 17. Aedificandi si est [i 1Kb] afflictus, habes fabricam mundi, mensuras arcae (Gen. VI, 14), ambitum tabernaculi (Exod XXVI, 1, etc.), fastigium templi Salomonis (III Reg. VI. 1, etc.), [j 1Kb] ipsius per mundum membra Ecclesiae, quam illa omnia figurabant. Epulandi si est delectatio; habes hic Sapientiae paratam mensam (Prov. IX, 1, 2), in qua est patris angelicus, et vitulus saginatus, sobrieque inebrians poculum salutare. Neque flores sancti desunt huic convivio, lilia virginum, [k 1Kb] continentium violae, et roseae coronae martyrum. Restat, ut arbitror, musicorum voluptas; habes organum ex diversis tistulis sanctorum apostolorum, doctorumque omnium Ecclesiarum, aptatum quibusdum accentibus, gravi, acuto et circumflexo. [l 1Kb] quod musicus ille Dei Spiritus, per Verbum tangit, implet et resonat; habes clavem David, qui claudit, et nemo aperit; aperit et nemo claudit (Apoc. III, 7): chrismatis oleo et aqua baptismi cuncta consecrans ac decorans. Ad hujus organi suavissimas et [Col. 0856C] dulcissimas voces pervenerunt principes conjuncti psallentibus. in medio adolescentularum tympanistriarum (Ps. LXVII, 26). Et quae sint haec sequitur: In ecclesiis benedicite Dominum Hae adolescentulae ecclesiae dum tympanum tangunt, id est, pellem mortui animantis extensam in liguo, scilicet Christum praedicant crucifixum. Hujus tympani tam magnus sonus totius mundi jam mulcet auduus.

18. Nec decem chordorum psalterium (Ps. CXLIII, 9) huic deest convivio, dum [m 1Kb] in conclusione centum quinquaginta psalmorum laudant sancti Dominum in sono tubae, in psalterio et cuhara, in tympano et choro, in chordis et organo, in cymbalis bene sonantibus, in cymbalis jubilationis (Ps. CL, 3 seqq.), quoniam omnis spiritus laudat Dominum (Ps. XXVIII, 9). Haec in templo Dei mei prospiciens in quo omnis quisque dicit, Gloria: quoniam adhuc passiones, quae per legem sunt, operantur in membris nostris (Rom. VII, 5), ut fructum ferant morti, multisque vitus implicati tenemur in hac vita quae tota tentatio est (Job. VII, 1), [Col. 0856D] sacrificium ex adipibus vitulorum, patriarcharum et prophetarum, caprarum pinguium et arietum, apostolorum ducum gregis, pro peccato animae meae, ac mundatione totius hominis mei in hoc libro et confessionem [Col. 0857A] vovi, et in ara contriti cordis immolavi holocausta, non sine incenso orationum omnium sanctorum (Apoc. VIII, 4), quibus me ab omni peccato expiari posse confido Quiescat invidus lector, ne sicut Cam ferro (Gen. IV, 8), iste dente vel lingua percutiat. Filii enim hominum dentes eorum arma et sagittae, et lingua eorum gladius aculus (Ps. LVI, 5). Si quid autem displicet, si pius est, emendet in misericordia, [Col. 0858A] et arguat in lenitate (Ps. CXL. 5), oretque pro nobis, ut simul in arca inter munda animalia reperti, in cubito perfectionis ejus pariter annexi, charitatem Domini, trinae majestatis unitatem [a 1Kb] supereminentem viam (I Cor. XII, 31), duce gratia, sequamur omnes; eodem manente in nobis, et nobis in illo A quo omnia, per quem omnia, qui est Deus benedictus in [b 1Kb] saecula. Amen (Rom. I, 25; XI, 36).



[CHRONICON ALTERUM, SIVE PSEUDOCHRONICON.]




[Col. 0857]
ADMONITIO IN CHRONICON SEQUENS.

Praeter Chronicon illud sancti Prosperi, quod ad calcem geminorum ejus operum exhibuimus, quodque Prospero Aquitano sancti Augustini discipulo omnes, si perpaucos exceperis, libenter tribuunt, prodiit etiam Chronicon aliud, sub nomine Tironis Prosperi a viro eruditissimo Petro Pithoeo e manuscripto codice bibliothecae Sancti Victoris Parisiensis primo in lucem editum. Quod quidem, sicut ordinarium sancti Prosperi Chronicon, ab anno 379 incipiens, ad annum usque 455 protenditur. Auctori operis istius nomen Prosperi indidit Pithoeus (Duchesu. tom. I Hist. Gall. p. 196), metus auctoritate manuscriptorum Sigeberti et Mariani: sed de suo addit, illud ipsum esse verum Prosperi Chronicon, cujus ita ingenium referre contendit, ut non immerito sibi videatur membrum esse amplioris ejus quod ipsius nomine ab orbe condito ad captam a Wandalos Romam Genoadius Massiliensis presbyter se legisse testatur; mireturque unde factum sit, ut aliud Chronicon (scilicet antea vulgatum) per consules digestum, hactenus in omnibus Hieronymiani Chronici editionibus Prosperi titulo subjungeretur: quod etsi cum isto non pauca habet communia, utpote ad ejusdem aetatis histo jam pertinentia, alterius tamen genui esse facile intelliget, qui utrumque attentius legerit.

Equidem non aegre fatebimur Pithoeo, utrumque hoc Chronicon unius ejusdemque auctoris fetum dici non posse. Alias, ut ait Bucherius (Cycl. p. 212; Nori. Hist. Pelag. l II. cap. 15, p. 218), concedendum esset, ab uno eodemque ore calidum frigidumque (ut aiunt) flamen simul posse prodire. Sed minum omnino talem virum eam in opinionem venisse, quod istud Chronicon, etsi valde confusum perturbatumque (quod ipse lubens agnoscii), licet mendis in rectam chronologiae rationem refertum; in quo vix aliquid delibatur de Pelagianis; in quo id unum de Augustum observatur, quod plurima libris innumeris disseruerit; in quo demum ex Augustino orta dicitur Praedestinatorum haeresis, sancto Prospero certo certius ignota, cum talem nullibi impugnasse aut retutisse legatur: mirum, inquam, quod tale opus Prospero dignius habeti debeat, ejusque ingemum magis referre, quam alterum illud Chronicon, quod profecto et clarius est, et majori ordine digestum; ex quo lux maxima aspergitur in omnem sancti Augustini et Pelagianae haereseos historiam, et in quo denique cum maxima venerationis testificatione laudantur sanctus Augustinus, sanctusque Leo, qui ambo sancti Prosperi magistri jure merito possunt appellari. Unde in hoc a Pithoei opinione dissentit omnino Jacobus Sirmondus (Praedest. c. 5, p. 31); novumque hoc Chronicon magni Prosperi libris accenseri non patitur.

Pithoeus vero, cui contrarium pro persuaso erat, Chronici sui auctorem Tironis Prosperi nomine designaverat; etsi solum Prosperi nomen praeferrent illi codices manu exarati, unde opusculum istud hauserat. Quod quidem immerito ab illo factum agnovit Sirmondus (Ibidem) Hinc est quod hoc Tironis nomen sortitum fuisse non legatur in editionibus a Dunhestio vel Scaligero precuratis. Cum autem hoc Prosperi nomen sine alio addito, videatur sanctissimo gratiae Christi defensori designando consecratum, vulgo auctor Chronici Pithoeani sub hoc nomine Tironis Prosperi solet notari, ne cum altero Prospero confundi putetur.

At vero in hoc maxime lapsus est Pithoeus, quod praestitit, cum de Praedestinatianis actum est. Etsi enim eo loci legebatur in duobus, quos in manibus habuit, manuscriptis: Praedestina orum haeresis, quae AB AUGUSTINO accepisse dicitur initium, his temporibus serpere exorsa [(a) 1Kb] ; et in altero tantum horum pro diversa lectione appositum fuerat. AB AUGUSTINI LIBRIS MALE INTELLECTIS; eademque in Chronico Sigeberti habebantur: quo unico argumento satis evincebatur, auctorem operis non Prosperum agnosci debere, sed quemdam sancti Augustini adversarium; et omni fide indignum esse, qui haeresim aliquam ab Augustino ortum habuisse dixerit: Pithoeus tamen, neglectis manuscriptis, lectionem Sigeberti substituit; quae licet minus odii scriptori conciliet, tamen nec ipsa a sancto Prospero prodire ullatenus potuit. Unde etiam Sirmondus, cujus inteterit Pithoei patrocinium suscipere, ut ejus quem haeresis Praedestinatianae testem primarium assumpserat, fidem sartatectam tueretur, Pithoeum hac in re culpare coactus, confessusque est, ab illo in Chronico suo scribi debuisse, Ab Augustino: ut postea a Philippo Labbeo editum habetur, in Bibliotheca nova manuscriptorum (Lab. Bibl. nov. t. I, p. 58 et 59; idem de Script. Eccl. t. II, pag. 260); etsi ille (quod non facile credat, nisi qui legerit) dubitet adhuc numquid tale Chronicon pro Prosperiano non sit agnoscendum.

Nec desunt qui hoc operis Prosperiano nomini suppositum putent (Maug. t. II, p. 519), ut inde tum ipse, tum sanctus Augustinus in contemptum et invidiam venirent. Quae conjectura nec solidis fundamentis, nec probationibus debitis inniti videtur. Hincmarus enim, quem observant de hoc Chronico tacuisse, aut illud fortasse non noverat, aut certe eo uti aliis de causis noluit. Igitur magis pronum est credere, aut illud a Prospero quodam sancti Prosperi gratiae vindicis aemulo concinnatum; aut, cum in primis exemplaribus cujusvis auctoris nomine careret, impositum ei postea fuisse nomen sancti Prosperi, qui Chronicon ejusdem aetatis scripsisse palam noscebatur; aut denique a Semipelagiano quodam e Provincia, penes quem erat germanum sancti Prosperi Chronicon, illud pro libito mutatum, diminutum, aut interpolatum fuisse: licet forte is homo de illo umquam in lucem emittendo non cogitaret. In hanc ultimam sententiam descenderunt tum Jos. Antelmius dissertatione octava de veris Operibus sanctorum Patrum Leonis et Prosperi, tum doctissimus [Col. 0859] auctor Bibliothecae auctorum ecclesiasticorum (Dupin.) tomo IV, in Prospero; quorum judicio adhaerendum nos quoque facile credimus.




[Col. 0859]
CHRONICON ALTERUM SUB TIRONIS PROSPERI NOMINE VULGATUM, Quod a quibusdam vocatur PSEUDOCHRONICON. A morte Valentis imperatoris ad Captam a Genserico Urbem, longe aliud ab eo quod hactenus B. Hieronymi Chronico subjunctum est; ex edit. Pithoei. (C)

[Col. 0859A] I. [a 1Kb] Igitur Valente a Gothis in Thracia concremato, Gratianus cum fratre Valentiniano regnat annos sex. Hic parvulum fratrem habens, regni consortem, probatae aetatis virum Theodosium in societatem regni adsciscit. Hic Gratianus valde religioni favens et Ecclesiis per omnia promptus fuit.

Martinus, Turonensium episcopus, apostolicis virtutibus insignis habetur.

II. Theodosius in Orientis partibus lassam rempublicam reparavit.

III. Maximus tyrannus in Britannia a militibus imperator constituitur.

IV. Incursantes Pictos et Scotos Maximus strenue superavit.

Priamus quidam regnat in Francia, quantum altius colligere potuimus.

V. Ambrosius libros contra Arianorum perfidiam luculentissimos ad Gratianum Augustum scribit.

VI. Maximus in Gallias transfretavit et conflictu contra Gratianum habito, eumdem fugitantem Lugduni [Col. 0859B] interfecit.




Theodosius annis XI.

I. Maximus timens Orientalis imperii principem Theodosium cum Valentiniano foedus iniit.

Apud Treveros Manichaei deprehensi, summo Maximi studio exterminati.

II. Justina mater Valentiniani Arianis favens, in Ambrosium et omnem Mediolanensem Ecclesiam diversa injuriarum genera congerit.

Reliquiae Gervasii et Prothasii [b 1Kb] martyrum, ab Ambrosio primum Mediolani repertae.

Hymni Ambrosii compositi, qui numquam ante in Ecclesiis Latinis modulis canebantur.

III. Maximus indignum ducens contra Ecclesiae statum agi, locum irrumpendi quod cum Valentiniano junxerat foedus, invenit. Valentinianus veritus imminentem jam cervicibus suis tyrannum, ad Theodosium confugit.

[Col. 0859C] [c 1Kb] [Honorius et Arcadius XXXII, CCCC.

Theodosius et Joannes XXV et XXII.

Valentinianus et Martianus III, CCCC, XXV].

Augustinus Mediolani rhetoricam apprime docens, omissis scholis, ad fidem rectam convertitur, cum ante Manichaeus fuisset.

IV. Theodosius cum exercitu ad Italiam transgrediens, Maximum interfecit, et Valentinianum proprio regno reddidit.

Justina, quae Ecclesias vexaverat, ne regnum cum filio reciperet, morte praeventa est.

Immane Thessalonicae gestum facinus exstincti [Col. 0860A] populi, egregio poenitentiae exemplo imperator religiosus eluit.

V. Haeresis Apollinaristarum ab Apollinare coepta.

Ariani, qui totum pene Orientem [d 1Kb] atque Occidentem commaculaverant, edicto gloriosi principis Ecclesiis spoliantur, quae catholicis deputatae sunt.

VI. Joannes Aegyptius monachus, qui ob vitae puritatem prophetiae gratiam a Domino meruit, insignis habetur.

Post Damasum Romanae Ecclesiae regimen XXXVI, Syricius [e 1Kb] suscipit.

VII. Apud Alexandriam, defuncto Petro, Timotheus, et post hunc Theophilus episcopi constituuntur.

Jerosolymis post Cyrillum Joannes Ecclesiam recipit.

Apud Antiochiam, defuncto Miletio, substituitur Flavianus.

Ingens inter nostros contentio oborta, quod scilicet episcopi qui ab haereticis depulsi fuerant nollent, his ab imperatore dejectis, alios quam se substitui [Col. 0860B] sacerdotes.

Terribile in coelo signum columnae per omnia simile apparuit.

VIII. Apud Alexandriam templa destructa, in quibus Serapis antiquissimum et notissimum templum, quod quasi quaedam columna ruentem sustinebat idololatriam.

IX. X. Valentinianus Viennae ab Arbogaste comite suo extinguitur, in cujus locum tyrannidem Eugenius invadit.

XI. Ad vindicandum Valentiniani interitum, et opprimendam Eugenii tyrannidem, Theodosius in Italiam transgreditur, aperto Dei favore conspirantibus in idipsum elementis.

Eugenio superato, Theodosius XI regni sui anno [f 1Kb] diem obit.



Arcadius et Honorius XXXII annis.

[Col. 0860C] I. Constantinopolis eminentem iram Dei, igne super nubem terribiliter fulgente formidans, toto ad poenitentiam animo conversa subterfugit.

Rufinus Bosphoritanus cum ad summam militiae pervenisset, praeferri sibi Stiliconem non ferens, ab eodem interficitur, Hunnorum, quo fulciebatur, praesidio [g 1Kb] superato.

II. Claudianus poeta admiratione dignus habetur.

[h 1Kb] Gildo Africanus in rebellione commota consueta Romanis stipendia subtraxit.

Prudentius lyricus poeta noster, [i 1Kb] Hispanus genere illustri, ingenii sui robur exercet.

[Col. 0861A] III. Stilico magister militiae Gildonem Mauritaniae interfecit, Africa ad pristinum jus redacta.

Romanae Ecclesiae cathedram XXXVII Innocentius tenet.

IV. Toto orbe Romano antiquae superstitionis templa destructa.

Paulinus, Nolanus postmodum episcopus, admirabili exemplo, venditis omnibus, cum esset dominus innumerabilium praediorum, religionem expeditus elegit.

V. Joannes Constantinopolites episcopus dictis factisque clarescit.

Martinus post egregie actam vitam, corpore exuitur.

VI. Pelagius vesanus doctrina exsecrabili Ecclesias commaculare conatur.

VII. Contentio ex doctrina Origenis synodum apud Alexandriam movit, cujus exstitit sententia, ut extra Ecclesiam fieret, quicumque supradicti viri opera probavisset.

[Col. 0861B] VIII. Solis facta defectio.

Augustinus plurima libris [a 1Kb] innumeris disserit.

IX. Severus ex disciplina S. Martini ejus vitam tribus explicat libris.

X. Saeva Italiae barbarici motus tempestas incubuit. Si quidem Radagaius rex Gothorum Italiae limitem vastaturus transgreditur. Ex hoc Ariani, qui Romano procul [b 1Kb] fuerant orbe fugati, barbararum nationum, ad quas se contulere, praesidio erigi coepere.

XI. Multis ante vastatis urbibus, Radagaius occubuit: cujus in tres partes per diversos principes divisus exercitus aliquam repugnandi Romanis aperuit facultatem. Insigni triumpho exercitum tertiae partis hostium, circumactis Hunnorum auxiliaribus, Stilico usque ad internecionem delevit.

XII. Archadius Orientis imperium gubernans vitam explet, parvum admodum Theodosium filium imperii successorem relinquens.

Coelestinus XXXVIII Romanam Ecclesiam gubernavit.

[Col. 0861C] XIII. Diversarum gentium rabies Gallias dilacerare exorsa, immissu quam maxime Stiliconis, indigne ferentis filio suo regnum negatum.

XIV. Uticae in foro Trajani terra diebus septem mugitum dedit.

Inter alia multum reipublicae Stiliconis morte consultum est, qui saluti imperatoris tendebat insidias.

Nestorius Constantinopolites episcopus ad haeresim quae in Christo Deum ab homine separat, vertitur.

Joannes comes Africae occisus est a populo.

XV. Proculus Massiliensis episcopus clarus habetur, quo annuente magna de suspecto adulterio Remedii episcopi quaestio agitatur.

Hac tempestate prae [c 1Kb] valetudine Romanorum, vires funditus attenuatae Britanniae.

XVI. Saxonum incursione devastatam Galliarum partem Wandali atque Alani vastavere: quod reliquum fuerat Constantinus tyrannus obsidebat.

[Col. 0861D] Hispaniarum partem maximam Suevi occupavere.

Ipsa denique orbis caput Roma depraedationi Gothorum foedissime patuit.

XVII. Constantinus tyrannus occiditur.

XVIII. Rursum alia praedatio Galliarum, Gothis, qui Alarico duce Romam ceperant, Alpes transgredientibus.

[Col. 0862A] XIX. Jovinus tyrannidem post Constantinum invadit, [d 1Kb] industria viri strenui, qui solus tyranno non cessit, [e 1Kb] Dardani.

Atauulfus, qui post Alaricum Gothis imperitabat, a societate Jovini avertitur.

Salustius quoque et Sebastianus occisi.

Valentia nobilissima Galliarum civitas a Gothis effringitur, ad quam se fugiens Jovinus contulerat.

XX. Ingens in Galliis fames.

Aquitania Gothis tradita.

Patroclus, Arelatensis episcopus, infami mercatu sacerdotia venditare ausus.

Heraclianus, comes Africae, qui in Romanae urbis reparationem strenuum exhibuerat ministerium, nova quaedam molitus interimitur.

XXI. Placidia, soror imperatoris, diu captiva, postea etiam regis uxor, rege fraude sublato, [f 1Kb] Constantis connubio copulatur.

XXII. Gothi cum se iterum, Atauulfo perempto, movissent, Constantis repelluntur occursu.

[Col. 0862B] XXIII. Praedestinatorum haeresis, quae ab [g 1Kb] Augustino accepisse dicitur initium, his temporibus serpere exorsa.

XXIV. Tricesimus nonus Xistus Romanam Ecclesiam regit.

XXV. Solis hoc anno facta defectio.

XXVI. Faramundus regnat in Francia.

XXVII. Signum in coelo mirabile apparuit.

Maximus tyrannus Hispaniarum dominatum vi obtinet.

XXVIII. Honoratus, Minervius, Castor, Jovianus singulorum monasteriorum Patres in Galliis florent.

XXIX. Constantio dignitas imperii ab Honorio sponte delata, qua vix octo mensibus usus interiit, Valentiniano [h 1Kb] octo annorum filio derelicto.

XXX. Maximus tyrannus de regno dejicitur, ac Ravennam perductus sublimem spectaculorum pompam tricennalibus Honorii praebuit.

XXXI. Placidia, cum insidias fratri tenderet, deprehensa [Col. 0862C] est, et [i 1Kb] Romam exsilio relegata.

XXXII. Honorius Ravennae defunctus.

Nullo jure debitum Joannes ex primicerio notariorum regnum sumit, qui vulneratum multis cladibus reliquit imperium.



Thodosius annos XXVII.

I. Placidia ad Theodosium auxilium precatum mittit.

Sigisvultdeus ad Africam contra Bonifacium properavit.

II. In Galliis Exuperantius praefectus a militibus interficitur.

Muro Carthago circumdata, quae ex tempore quo vetus illa destructa est, sanctione Romanorum, ne rebellioni esset, munimento murorum non est permissa vallari.

Joanne ab exercitu Orientis victo et perempto, Ravenna depraedatione vastata est.

[Col. 0862D] Aetius, Gaudentii comitis a militibus in Galliis occisi filius, cum Chunnis Joanni opem laturus Italiam ingreditur.

III. Valentinianus Romae imperator factus.

IV. Arelas a Gothis per Aetium liberatur.

V. Placidia tandem illata optato regno.

Clodius regnat in Francia.

VI. Cassianus compertas in Aegypto [j 1Kb] vitas Patrum, [Col. 0863A] doctrinasque et regulas, libris ad plurimos datis exprimit.

VII. Aetius Ihutungorum gentem [a 1Kb] Helere intendit.

VIII. Viginti ferme millia militum in Hispaniis contra Wandalos pugnantium caesa: Wandali in Africam transfretantes, ingentem, lacerata omni provincia, Romanis cladem dedere.

IX. Consulatu Aetius edito, [b 1Kb] Bonifacium, qui ab Regina accitus ex Africa fuerat declinans, ad munitiora ascendit.

Asperitas nimii frigoris etiam saluti plurimorum pernicies exstitit.

Bonifacius contra Aetium certamine habito [c 1Kb] perculsus, victor quidem, sed moriturus abscedit.

X Cum ad Chunnorum gentem, cui tunc Rugila praeerat, post praelium se Aetius contulisset, impetrato auxilio ad Romanum solum [d 1Kb] regreditur.

Gothi ad ferendum auxilium a Romanis acciti.

Germanus episcopus Antissiodori virtutibus et [Col. 0863B] vitae districtione clarescit.

XI. Aetius in gratiam receptus.

Rugila rex Chunnorum, cum quo pax firmata, moritur, cui Bleda succedit.

XII. Gallia ulterior Tibatonem principem rebellionis secula, a Romana societate discedit, a quo tracto initio, omnia pene Galliarum servitia in Bagaudam conspiravere.

XIII. Bellum contra Burgundiorum gentem memorabile exarsit, quo universa pene gens cum rege [e 1Kb] Peretio deleta.

XIV. Capto Tibatone, et caeteris seditionis partim principibus vinctis, partim necatis, Bagaudarum commotio conquiescit.

XV. Theodosianus liber, omnium legum legitimorum principum in unum collatarum, hoc primum anno editus.

Silvius turbatae admodum mentis, post militiae in palatio [f 1Kb] exacta munera, aliqua de religione conscribit.

[Col. 0863C] XVI. Ecclesiae Romanae XL Leo suscepit principatum.

XVII. Pacatis motibus Galliarum, Aetius ad Italiam regreditur.

Deserta Valentinae urbis rura Alanis, quibus Sambida praeerat, partienda traduntur.

XVIII. Brit uniae usque ad hoc tempus variis cladibus, eventibusque laceratae, in ditionem Saxonum rediguntur.

XIX. Alani, quibus terrae Galliae ulterioris cum incolis dividendae a patritio Aetio traditae fuerant, resistentes armis subigunt, et expulsis dominis terrae, possessionem vi adipiscuntur.

XX. Sabaudia Burgundionum reliquiis datur, cum indigenis dividenda.

XXI. Carthago a Wandalis capta cum omni simul Africa lacrymabili clade et damno imperii Romani potentiam dejecit. Ex hoc quippe a Wandalis possidetur.

[Col. 0863D] XXII. Thracia Hunnorum incursione concutitur.

XXIII. Bleda Chunnorum rex Attilae fratris fraude percut tur. Cui ipse succedit.

XXIV. Nova iterum Orienti consurgit ruina, qua septuaginta non minus civitates Chunnorum depraedatione vastatae, cum nulla ab Occidentalibus ferrentur auxilia.

XXV. Meroveus regnat in Francia.

[Col. 0864A] Eudoxius arte medicus, pravi sed exercitati ingenii, in Bagauda id temporis mota delatus, ad Chunnos confugit.

XXVI. Eucherius Lugdunensis episcopus, et [g 1Kb] Hilarius Arelatensis egregiam vitam morte consummant.

XXVII. Haeresis nefaria a quodam archimandrita commota, cui favorem praebens Theodosius obiit, septem super viginti annis in imperio exactis. Cui Marianus substituitur.

Placidia quoque post irreprehensibilem [h 1Kb] conversationem hoc anno vitam explevit, filio vicesimum quintum annum [i 1Kb] in imperio consummante.



Valentinianus et Martianus.

I. Hac tempestate valde miserabilis reipublicae status apparuit, cum ne una quidem sit absque barbaro cultore provincia; et infanda Arianorum haeresis, quae se nationibus barbaris miscuit, catholicae nomen [Col. 0864B] fidei. [j 1Kb] toto orbe diffusa, praesumat.

Attila Gallias ingressus, quasi jure debitam poscit uxorem; ubi gravi clade inflicta et accepta, ad propria recedit.

II. Plurima hoc anno signa apparuerunt.

[k 1Kb] In sperata in Galliis clade accepta, furiatus Attila Italiam petit, quam incolae metu solo territi praesidio nudavere.

III Synodus Chalcedonensis, ubi Eutyche Dioscoroque damnatis, omnes qui se ab eis retraxerunt, in communionem recepti, confirmata universaliter fide, quae de incarnatione Verbi, secundum evangelicam et apostolicam doctrinam per sanctum papam Leonem praedicabatur.

At ila in sedibus suis mortuo, magna primum inter filios ipsius certamini de obtinendo regno exorta, deinde aliquot gentium, quae Hunnis parebant, defectus secuti, causas et occasiones bellis dederunt, quibus ferocissimi populi mutuis incursibus conterentur.

[Col. 0864C] IV. Inter Valentinianum Augustum et Aetium patricium, post promissae invicem fidei sacramenta, post pactum de conjunctione filiorum, dirae inimicitiae convaluerunt: et unde fuit gratia charitatis augenda, inde exarsit fomes odiorum; incentore, ut creditum est, Heraclio spadone, qui ita sibi imperatoris animum in sincero famulatu astrinxerat, ut eum facile in quae vellet impelleret. Cum ergo Aetius placita instantius repetit, et causam filii [l 1Kb] communis agit, imperatoris manu et circumstantium gladiis crudeliter confectus est, Boetio praefecto praetorii simul perempto, qui ei multa amicitia [m 1Kb] copulatus erat.

V. Mortem Aetii mors Valentiniani non longo post tempore consecuta est, tam imprudenter non declinata, ut interfecti Aetii amicos armigerosque ejus sibimet sociaret. Qui concepti facinoris opportunitatem dissimulanter aucupantes, egressum extra Urbem principem, et ludo gestationis intentum inopinatis [Col. 0864D] ictibus confoderunt, Heraclio simul, ut erat proximus, interempto, et nullo ex multitudine regia ad ultionem tanti sceleris accenso.

Ut autem hoc parricidium perpetratum est, Maximus vir gemini consulatus et patriciae dignitatis sumpsit imperium. Qui cum periclitanti reipublicae profuturus per omnia crederetur, non sero documento quid animi haberet probavit: sic quidem, ut [Col. 0865A] interfectores Valentiniani non solum [a 1Kb] non plecteret, sed etiam in amicitiam reciperet, uxoremque ejus Augusti amissionem viri lugere prohibitam, intra paucissimos dies in conjugium suum transire cogeret. Sed hoc incontinentia non diu potitus est. Nam post alterum mensem, nuntiato ex Africa Genserici regis adventu, multisque nobilibus ac populatibus ex urbe fugientibus, cum ipse quoque, data cunctis abeundi licentia, trepide vellet abscedere, a famulis reginae dilaniatus et membratim dejectus in Tiberim, sepultura quoque caruit.

Post hunc Maximi exitum, confestim secuta est [Col. 0866A] multis digna lacrymis [b 1Kb] Romana captivitas, et Urbem omni praesidio vacuam Gensericus obtinuit, occurrente sibi extra portas sancto Leone episcopo: cujus supplicatio ita eum, Deo agente, lenivit, ut cum omnia in potestate ipsius essent, tradita sibi civitate, ab igne tamen et caede atque suppliciis abstineret. Per quatuordecim igitur dies secura et libera scrutatione omnibus opibus suis Roma vacuata est; multaque millia captivorum, [c 1Kb] prout quique aut aetate, aut arte, placuerunt, cum regina et filiabus ejus Carthaginem [d 1Kb] abducta sunt [e 1Kb] .




[Col. 0865]
SYLLABUS CODICUM TAM EDITORUM QUAM MANUSCRIPTORUM. Ad quos de novo recognita et emendata fuerunt Opera sancti Prosperi Aquitani, tam certa quam dubia, aut eidem hactenus supposita.



Epistola S. Prosperi ad S. Augustinum de reliquiis Pelagianae haereseos in Gallia subolescentibus, deque hujusmodi hominum querelis adversus praedestinationis et gratiae doctrinam, Augustini opusculis, praesertim libro de Correptione et Gratia explicatam.
[Col. 0865B]

Recognita et emendata est hac nova editione ad editiones Lov. sen Lovan., id est, Lovaniensem anni 1565, opera Joannis Sotelli Lovamensis procuratam;---Duac., id est, Duacensem, curis Joannis Olivarii auctam et castigatam anno 1577;---Col. sen Colon., id est, Coloniensem, scilicet, Coloniae Agrippinae iterum excusam ad instar Duacensis editionis anno 1630.

Consuluimus etiam editionem Parisiensem Operum S. Augustini a RR. PP. Monachis ordinis sancti Benedicti e Congregatione S. Mauri, ab anno 1679 ad annum 1690 procuratam: ubi eadem epistola exhibetur, tam in tomo secundo quam in decimo.

Item mss. duos bibliothecae regis Christianissimi, [Col. 0865C] et alterum ms. bibliothecae Colbertinae



S. Prosperi Epistola ad Rufinum de Gratia et Libero Arbitrio.

Emendata est ad editionem Ven. seu Venet., id est, Venetiis factam anno 1538, aliquot S. Prosperi opusculorum de gratia et libero arbitrio.

Item ad editionem Lugd. seu Lugdun., id est, Lugdunensem, omnium quae integrae prodierunt Prosperi editionum antiquissimam, typis et cura Sebastiani Gryphii typographi Lugdunensis anno 1539.

Item ad editiones Lovaniensem, Duacensem, et Coloniensem, ac novissimam Operum S. Augustini, ubi haec epistola legitur in appendice tomi decimi.

Item ad ms. codicem Remig., id est, Remigiano-Remensem, abbatiae videlicet sancti Remigit apud Remos ordinis sancti Benedicti: unde ad nos pro sua humanitate variantes lectiones ejusdem misit unus ex piissimis et doctissimis hujusce coenobii incolis.

[Col. 0865D] Item ad ms. Jol. seu Joliens., id est, qui alias fuerat viri clarissimi et eruditissimi Claudii Joli praecentoris et canonici ecclesiae metropolitanae Parisiensis: postea vero ex ejus legato factus est venerabilis capituli ejusdem ecclesiae: cujus a capite ad calcem legendi et conferendi facta nobis est copia per fidelissimum [Col. 0866B] ipsiusmet bibliothecae ecclesiae Parisiensi custodem.



S. Prosperi de Ingratis carmen cum praefatione ejusdem.

Castigatum, quantum fieri potuit, ad supra recensitas editiones Lugdunensem, Lovaniensem, Duacensem et Coloniensem.

Ad eam quoque qua Parisiis anno 1646 idem Carmen prodiit in linguam Gallicanam, tam versibus quam oratione soluta translatum.

Insuper collatum est ad illud quod Lovanii exhibuit Martinus Steyaert doctor Lovaniensis cum notis miscellaneis, tomo tertio opusculorum suorum anno 1703 editorum.



In obtrectatorem S. Augustini epigramma utrumque ac epitaphium Nestorianae et Pelagianae haereseon.

Ad eosdem libros recensuimus, ad quos supradictum Carmen de Ingratis.



S. Prosperi pro Augustino responsiones ad capitula objectionum Gallorum calumniantium.
[Col. 0866C]

His castigandis, praeter editiones Lugdunensem, Lovaniensem, Duacensem, et Coloniensem, ac editionem appendicis tomi decimi Operum S. Augustini novae editionis, consuluimus ms. Regium unum, ms. Joliensem, et ms. Remigiano-Remensis variantes lectiones.



S. Prosperi pro Augustini doctrina responsiones ad capitula objectionum Vincentianarum.

Emendavimus juxta editiones praecedenti articulo notatas. Tum etiam ad ms. Joliensem, ac ms. Remigiano-Remensis lectiones variantes.



Pro Augustino responsiones ad excerpta quae de Genuensi civitate sunt missa.

Contulimus cum editione Veneta anni 1538, quorumdam S. Prosperi opusculorum, Lugdunensi, Lovaniensi, [Col. 0866D] Duacensi, et Coloniensi supra dictis, ac ms. Joliensi et Remigiano Remensis ms. lectionibus.



Praeteritorum sedis apostolicae episcoporum auctoritates de gratia Dei et libero voluntatis arbitrio.

Recensuimus juxta supradictas editiones Venetam [Col. 0867A] Lovaniensem, Duacensem, Coloniensem et Moguntinam anni 1524.

Item juxta appendicem tomi decimi Operum eorumdem S. Augustini novae editionis. Ac novissimam Operum S. Leonis a Quesnellio emendatorum et illustratorum Parisiis anno 1675.



De Gratia Dei et Libero Arbitrio liber contra Collatorem.

Recensitus est ad editiones ejusdem libri Moguntinam anni 1524, Venetam anni 1538, Lugdunensem, Lovaniensem, Duacensem et Coloniensem Operum S. Prosperi.

Item ad editionem ejusdem libri in appendice tomi decimi Operum S. Augustini.

Subsidio fuerunt etiam ms. Joliensis per nos collatus, et ms. Remigiano-Remensis variantes ad nos transmissae.



Psalmorum a centesimo ad CL expositio.

[Col. 0867B] Emendata est, quatenus licuit, ex fide codicum Lugdunensis, Lovaniensis, Duacensis et Coloniensis.

Deficientibus nos manuscriptis, conjecturas aliquot in locis, ex ipso S. Augustini opere, quod prae oculis habuerat Auctor noster, exposuimus.



Sententiarum ex operibus S. Augustini delibatarum liber unus.

Exactus est ad editionem Coloniensem anni 1531, Lugdunensem, Lovaniensem, Duacensem et Coloniensem anni 1630. Praeterea ad eumdem librum, ut jacet in appendice tomi decimi Operum S. Augustini novae editionis.

Nec omisimus ms. Joliensem et ms. Remigiano-Remensis variantes lectiones.



Ex sententiis S. Augustini Epigrammatum liber unus.

A nobis collatus est cum editionibus Veneta quorumdam opusculorum S. Prosperi anni 1538. Omnium Operum ejusdem Lugdunensi, Lovaniensi, Duacensi, [Col. 0867C] et Coloniensi anni 1630.

Consuluimus pariter ms. Regium unum; ms. Colbertinos tres: ms. Joliensem, et ms. Theodoricensis (sic notati Theodor. seu Theodoric.), id est, monasterii S. Theodorici prope Remos, lectiones variantes, hinc ad nos missas beneficio unius ex ejusdem coenobii monachis, et cum editione Duacensi anni 1577, ab eodem collati.



S. Prosperi Chronicum integrum, in duas partes distributum.

Edidimus ex tomo primo Bibliothecae novae mss. R. P. Philippi Labbei Soc. Jesu. Collato cum eodem ut habetur in tomo VIII bibliothecae SS. Patrum Lugdunensi anni 1677, ac editione Chronicorum Eusebii, Hieronymi et Prosperi ab illustrissimo Arnaldo [Col. 0868A] Pontaco episcopo Vasatensi emendata et notis illustrata anno 1604.

Necnon cum mss. quinque bibliothecae Colbertinae: in quorum duobus, Chronicis Eusebii et Hieronymi subtexitur Chronicum verum S. Prosperi, quale edidimus in hoc opere; in tribus aliis annectitur iisdem Chronicum adulterinum, quod sub Pseudo-Chronici titulo damus in appendice.



Confessio quae dicitur Prosperi Aquitani.

Edita est ex tomo VIII Bibliothecae SS. Patrum Lugdunensis, collataque ad ms. Joliensem.



Poema Conjugis ad Uxorem.

Excusum est ut legitur in editionibus Veneta opusculorum quorumdam S. Prosperi anni 1538, Lugdunensi, Lovaniensi, Duacensi et Coloniensi, cum iisdemque mss. comparatum qui Epigrammata exhibent, quibus ante hac poema istud ubique annectebatur.



De Providentia divina incerti auctoris carmen.

[Col. 0868B] Huic recensendo adjumentum praebuerunt, mss. deficientibus, editiones Lugdunensis, Lovaniensis, Duacensis et Coloniensis anni 1630.



De Vocatione omnium Gentium ignoti auctoris libri duo.

Emendati ope editionum Lovaniensis, Duacensis et Coloniensis Prosperi Operum, ac novae editionis Operum S. Leonis papae, quae cura P. Quesnellii prodiit.

Additus est ms. Joliensis, non neglectis omnino variantibus lectionibus quas in margine apposuerunt editores Duacenses, et qui hos secuti sunt, atque Quesnellius in Leone, ex ms. Camberonensi et Thuaneo.



Concilium Arausicanum II de Gratia et Libero Arbitrio.

Collatum est cum editionibus Lovaniensi, Duacensi et Coloniensi, ac appendice tomi decimi novae editionis Operum S. Augustini.



Liber incerti auctoris de Promissionibus et Praedictionibus Dei.

[Col. 0868C] Emendati fuere juxta editiones Lugdunensem, Lovaniensem, Duacensem et Coloniensem Prosperi Operum, junctis variantibus lectionibus quas ad nos perhumaniter transmisit vir religiosissimus e coenobio S. Remigii Remensis: quas ille excerpserat e ms. quem testatus est 800 annos excedere: cum scriptus videatur nono saeculo opera Leutberti et Adeloldi monachorum.



Chronicum alterum, quod et Pseudochronicon nuncupatur.

Exhibetur quale habetur in editione Pithoeana tomo VIII bibliothecae Patrum Lugdunensi 1677, et apud Labbeum tomo I Bibliothecae novae mss. p. 56 et sequentibus.

Nec negleximus consulere ms. Victorinum, unde hauserat Pithoeus, et ms. Joliensem.




ANNO DOMINI CCCCLX.
IDATIUS [* 1Kb] , EPISCOPUS AQUAEFLAVIENSIS. (Ex Gallandii Bibl. Max. Vett. Patr. tom. X.)




[Col. 0869]
PROLEGOMENA.

[Col. 0869A] Idatium Lemicae provinciae Gallaeciae urbe fuisse natum, ex ipso erudimur auctore [(a) 1Kb] . Ejus ortum an. circiter 388 illigat Floresius [(b) 1Kb] , qui gesta Idatiana satis diligenter digessit in erudito opere, quod inscriptum Espanna sagrada quatuorque voluminibus distinctum, ann. 1744-1749, Madriti evulgavit. In Orientem profectus Idatius adhuc infantulus, ibidem inter alios praestantes viros doctorem maximum se vidisse testatur [(c) 1Kb] ad annum tertium olympiadis 216, Christi 407. Legationem autem ad Aetium ducem pro Gallaecis suscepit jam episcopus [(d) 1Kb] olympiadis 302 anno tertio, Christi 431, ut propterea fuerit ad hanc dignitatem evectus circa annum 427 aut 428. Et in Lemicam quidem civitate summi praesul creatus officii fuerit Idatius, ut ipsemet in prooemio innuere videtur [(e) 1Kb] : sed non ideo ex eo loco episcopus Lemicensis ille statuendus cum Sigeberto Gemblacensi [(f) 1Kb] et Trithemio [(g) 1Kb] aliisque recentioribus utrumque scriptorem secutis, Miraeo, inquam [(h) 1Kb] , Vossio [(i) 1Kb] , Pagio [(j) 1Kb] , Ruinartio [(k) 1Kb] , Fabricio [(l) 1Kb] , caeteris. Nam [Col. 0869B] ipse auctor olympiadis 310 anno secundo, Christi 462, se in Aquaeflaviensi Ecclesia captum a Gothis VII kal. Augusti, ac tribus mensibus captivitatis expletis, mense Novembri rediisse ad Flavia tradit [(m) 1Kb] . Hinc igitur Idatius ejusdem Ecclesiae Aquaeflaviensis episcopus fuisse jure intelligitur. Atque in hanc sententiam abiere Caveus [(n) 1Kb] , Floresius [(o) 1Kb] et postremi Operum S. Leonis editores [(p) 1Kb] . His itaque positis, plane respuendum Basnagii commentum [(q) 1Kb] , inquientis de Idatii episcopatu dubitari apud eruditos, quia sedem suam non indicat ipse. Quibus addas velim, Idatii nostri episcopi meminisse sanctum Leonem sub finem epistolae ad Turribium praesulem Asturicensem [(r) 1Kb] : ex qua viri docti arguunt [(s) 1Kb] non solum antistitem Turribio antiquiorem fuisse Idatium, qui [Col. 0870A] propterea ad annum 445 Turribio se ipsum praeponit [(t) 1Kb] , verum etiam magno in pretio fuisse habitum ad eodem Leone pontifice, qui nimirum dignum eum duxerit qui Turribio juniori episcopo efficaciorem utilioremque operam adjungeret, ut in Gallaeciae provincia synodus adversus Priscillianistas cogeretur. Haec porro de praecipuis Idatii gestis. Quo autem anno posthac e vivis excesserit, haud est omnino exploratum. Anonymus auctor libelli de XII Scriptoribus Ecclesiasticis qui Isidoro et Ildefonso subjici solet [(u) 1Kb] : Decessit, inquit, sub Leone principe, ultima jam pene senectute; sicut etiam praefationis suae demonstrat indicio. Qua de re Cangii sententiam ex Fastis Idatianis desumptam in medium adducere libet. Sic autem ille [(v) 1Kb] »Procedunt, ait, hi Fasti ad secundum usque Anthemii consulatum, id est, ad ea tempora quibus vixit Idatius, cum decessisse legatur Leone M. imperatore, in quae cadit secundus Anthemii consulatus, qui est annus Christi vulgaris 468, quo [Col. 0870B] etiam, vel certe sequenti, ejusdem Idatii Chronicon finitur.« Hactenus Cangius; cui Floresius quam proxime accedit [(x) 1Kb] ; at Pagius ex iis quae scribit Idatius [(y) 1Kb] de Aspare degradato ejusque filio occiso, cum ea contigerint anno 471, concludit, eadem hoc ipso anno vel forsan tardius auctori nuntiata, fuisse ab eo deinceps suo Chronico addita [(z) 1Kb] ; adeoque ulterius eum vitam produxisse, secus atque alii existimarunt.

II. Ad Idatii Chronicon quod attinet, illud primum contexere statuerat auctor ab anno primo Theodosii, ad annum tertium Valentiniani Placidiae reginae filii, ut ex eodem intelligimus [(aa) 1Kb] : quod postea fuisse ab eo perductum usque ad annum Leonis imperatoris octavum, sive ex ipso Idatio [(bb) 1Kb] , sive ab anonymo scriptore cujus modo meminimus, erudimur [(cc) 1Kb] . [Col. 0871A] Neque enim audiendus Sigebertus, qui praesulem nostrum hujusmodi opusculum perduxisse usque ad annum Christi 490 litteris tradidit [(a) 1Kb] , ut post Sirmodum [(b) 1Kb] Vossius [(c) 1Kb] et Pagius [(d) 1Kb] observarunt. De hujus autem Idatiani Chronici pretio sic edisserit Sirmondus [(e) 1Kb] :

»Quanti merito, inquit, esse debeat hic libellus, tute, lector, statim agnosces. Intelliges enim, non solum ab hoc fonte hausta ea esse quae de Gothorum, Suevorum aliarumque gentium rebus in Hispania Galliaque per ea tempora gestis, apud Isidorum et alios scriptores, non aliis ferme quam Chronici hujus verbis contenta leguntur; sed alia praeterea tum ad sacram, tum ad civitem historiam plurima hic doceri; quae ut caeteris omnibus intacta qui exstant, ipsi nos etiam, nisi ab Idatio prodita essent, ignorare cogerentur.« Et jure quidem hoc Sirmondus ad res quod pertinet: at de computo Idaliano secus censet Pagius [(f) 1Kb] ; de quo etiam plura disserit Cointius [(g) 1Kb] , quem [Col. 0871B] propterea consulere juverit.

III. Chronicon excipiunt Fasti consulares, de quibus Sirmondus [(h) 1Kb] : »Fastos consulares, inquit, quos Chronico adjeciatus. Idatianos jam alibi nominavimus: non tam quod in codice Metensi quo usi sumus in Chronico edendo, eidem Chronico subjiciebantur, quam quod rerum et verborum in utroque opere affinitas et cognatio, epocnarumque et temporum par observatio, eumdem utruusque auctorem fuisse satis ostendant, tametsi auctoris nomen nullum praeterat inscriptio, quae his verbis ibi concepta est, Descriptio consulum ex quo primum ordinati sunt. Etsi porro in exemplari nostro procedebant hi Fasti ad secundum usque Anthemit consulatum, hoc est, ad ea tempora in quibus Idatii Chronicon desinit, atque a primis orsi consulibus, omnia exinde ad eum usque annum paria consulum percensebant, nobis tamen, dum aliud consilium dies proferat, satius in praesens visum est, eam dumtaxat partem edi suae et ab antiquariis minus fuerat depravata, et memorabilium rerum varietate [Col. 0871C] atque fructu lectoribus acceptior jucundiorque fore videbatur.« Huc usque Sirmondus.

IV. »Quod vero, subdit Labbeus [(i) 1Kb] , summus ille virtu que ad obitum renuit, hoc ego plurimorum pulsatus precibus ac prope conviciis, publicare aggressus sum, integrosque Fastos Idatianos capite pedibusque truncos, lectoribus ex eodem nostro codicemus, representavi, additis ad oram utriusque columnae annis ab Urbe condita ex Varroniana supputatione, et castigatis plerisque antiquariorum sive exscriptorum erroribus. Addidi quoque, sed diverso a caeteris charactere, omissos interdum eorumdem antiquariorum potius quam Idatiiculpa consules geminos, quia id a me postulare videbatur et argumenti ratio et lectorum major opportunitas.« Haec ule. Quibus addit Baunius Sirmondianorum editor [(j) 1Kb] . »Ut autem a nobis iidem Fasti aliquanto etiam ornatiores exirent, praeter illa quae Labbeus omissa suppleverat, praeterque adjectas ab ipso sive emendationes, sive variantes lectiones, alia insuper generis ejusdem [Col. 0871D] non pauca ex Ciceronis libris aliisque veterum monumentis conquisita similiter ad utriusque columnae oram ascripsimus, nec non breves aliquot animadversiones [Col. 0872A] intexuimus, quibus aliqua Idatianae descriptionis errata notaremus: praesertim cum id jam alii accurate praestiterint, atque inter caeteros Emmanuel Schelestratius et Antonius Pagi, a quibus haud pridem eruditae de ea re tota dissertationes prodiere« Hactenus cl. Baunius; cujus recensitam Idatii cum Chronici, tum Fastorum editionem Sirmondianam secuti sumus, aliquot in locis ad paginarum limbum pauculis nostris observationibus auctam.

V. Verum illud hic haud praetereundum. Floresium nimirum quem superius memoravimus, Idatium Fastorum auctorem non agnoscere [(k) 1Kb] , secus atque certatim censuere post Sirmondum eruditi viri quos inter cl. Cangius [(l) 1Kb] ; qui praeterea eosdem Fastos denuo contulit cum ipso codice quo usus est Labbeus, et quamplura ex eo emendavit quae antea parum fida vel accerata manu fuerant descripta: quam quidem Fastorum editionem sic restitutam inter selecta quaedam ad illustrationem Chronici Paschalis evulgavit [Col. 0872B] [(m) 1Kb] . Nonnulla vero in iisdem Fastis Idatianis castigata reperias apud Dodwellum [(n) 1Kb] . Illud insuper menendum ducimus, laudatum Et resium ex codice ms. qui Juanuis Marianae fuit, cum Complutensi ac Toletano collato, in lucem emisisse Idatii Chronicon minus, hactenus ineditum [(o) 1Kb] .

VI. At vero hic demum operae praetium fuerit Sirmondi observationem in medium proferre de Numerorum notis quae Chronici et Fastorum marginibus afficae sunt. Sic igitur ille [(p) 1Kb] : »In Chronico Idatii, ait, praeter olympiadas et singulorum imperatorum annos qui ordine digeruntur, duo praecipue numeri annotantur. Unus major cujus initium ducitur ab Abrahamo, hoc est ab exordio Chronici Eusebiani. Nam cum Eusebii Chronicon continuaret Idatius, consequens erat ut illius etiam epochas sectaretur. Hic igitur prior numerus est Eusebianus. Alter est aerae Hispanicae, quam in Fastis quoque ut Hispanis usitatam et familiarem adjecit Haec vero Christi natalem 38 annis tantum antecedit, cum numerus Eusebianus [Col. 0872C] praecedat annis 2015. Quare, si assignata aera, Christi annum indagari placet, deducendi ab aera sunt anni 38. Verbi gratia, barbarorum in Hispanias ingressum in Chronico [(q) 1Kb] et in Fastis [(r) 1Kb] contigisse notat aera 447; deduc annos 38, reliqui fiunt 409 Is ergo Christi annus fuit, cum barbari in Hispanias penetrarunt. Quod sane confimant reliqui etiam characteres qui una ibidem comparantur. Olympias enim 297 et consules II motius VIII, et Theodosius III, et feria tertia IV kal. O tobris, omnia congenunt anno Christi 409. Rursus prodigia quaedam in Gallaecia VI nonas Martias visa, eamque feriam sextam fuisse narrat in Chronico [(s) 1Kb] , aera quingentesima Si de quingentis tollantur 38, restant 462. Annus ergo Christi fuit 462, in quam et feria item illa quadrat, et Severi Augusti qui Majoriano successit, annus secundus cui haec ascripta sunt. Atque in hunc modum ratiocinari in caeteris licebit, nisi si quando numeri suis locis antiquariorum culpa moti, scrutantium industriam et conatum eludent.« Haec [Col. 0872D] ille. Caeterum de arrae Hispanicae ratione et origine Joannem Martanam consulere praestat [(t) 1Kb] . Sed manum de tabula.




[Col. 0873]
IDATII EPISCOPI CHRONICON. (C,S)



Praefatio.


Idatius servus Domini nostri Jesu Christi universis fidelibus in Domino Jesu Christo, et servientibus ei in veritate salutem.

[Col. 0873A] Probatissimorum in omnibus virorum studia, quos praecipue in fide catholica et conversatione perfecta testes veritatis divini cultus docet assertio, ut ornantur decore dictorum, ita et commendantur honore meritorum, ut miram in omni opere suo obtineant firmitatem. Verum Idatius provinciae Gallaeciae natus in Lemica civitate, mage divino munere, quam proprio merito, summi praesul creatus officii, ut extremus plagae, ita extremus et vitae, perexiguum informatus studio saeculari, multo minus docilis sanctae lectionis volumine salutari; sanctorum eruditissimorum Patrum in praecedenti opere suo, pro capacitate proprii sensus aut verbi, ostensum ab his secutus exemplar. Quorum primus Eusebius Caesariensis episcopus, qui ecclesiasticas sui numeri libris [Col. 0873B] scripsit historias, ab initio Nini regnantis Assyriis, et sancti Abrahae patriarchae Hebraeis, et reliquorum contemporales his annos regum, in vicesimum Constantini augusti quo imperabat annum, Graeci sermonis chronographiae concludit historia. Post hunc successor syngrapheus perfectus universis factorum dictorumque monimentis, Hieronymus presbyter, idem Eusebius cognomento, de Graeco in Latinum scripturae hujus interpres, a vicesimo anno supra dicti imperatoris in quartum decimum Valentis augusti annum subditam texit historiam. Esto ut in sanctis quibus deguit Hierosolymorum locis, a memorato Valentis anno in tempus quo in praesenti vita duravit, forte quamplurima de his quae sunt insecuta subjecerit: quia haud umquam, dum valuit, [Col. 0873C] a diverso styli opere cessavit. Quem quodam tempore propriae peregrinationis in supra dictis regionibus adhuc infantulus vidisse me certus sum. Qui post aliquot annos beato ut erat mansit in [Col. 0874A] corpore. Si tunc proprio operi quod subdidit aliqua subjunxerit, apud eos ad quos scriptorum ejus omne opus vel summa pervenit, certa et plena cognitio est. Sed quoniam in cujusdam studii sui scriptura dixisse eum constat, debacchantibus jam in Romano solo barbaris, omnia haberi permixta atque confusa, opinamur ex hujus indicio sermonis, in hoc per se annorum volumine subdito de successione temporum ab ipso nihil adjectum. Tamen quia ad nostri temporis cursum, ut superior lectio docet, descriptio defluxit annorum, cum membrana hujus historiae curam contigisset expertis, mentem monuit imperiti, ut de cognitis, etsi in omnibus impari gressu, vel vestigiis se substerneret praecessorum. Quae fideli suscipiens cordis intuitu, partim ex studio scriptorum, partim [Col. 0874B] ex certo aliquantorum relatu, partim ex cognitione quam jam lacrymabile propriae vitae tempus ostendit, quae subsequuntur adjecimus. Quorum continentiam gestorum et temporum, qui legis ita discernes. Ab anno primo Theodosii augusti in annum tertium Valentiniani augusti, Placidiae reginae filii, ex supra dicto a nobis conscripta sunt studio, vel ex scriptorum stylo, vel ex relationibus indicantum. Exin immerito allectus ad episcopatus officium, non ignarus omnium miserabilis temporis aerumnarum, et conclusi in angustias imperii Romani metas subdidimus ruituras, et quod est luctuosius, intra extremam universi orbis Gallaeciam deformem ecclesiastici ordinis statum, creationibus indiscretis honestae libertatis interitum, et universae propemodum in divina disciplina religionis [Col. 0874C] occasum ex furentium dominantem permixta iniquarum perturbatione nationum. Haec jam quidem inserta: sed posteris in temporibus quibus offenderint, reliquimus consummanda.



CHRONICON.
[Col. 0873]

[Col. 0873C] Romanorum XXXIX, THEODOSIUS per Gratianum in consortium regni assumptus, cum ipso, et Valentiniano juniore regnat annis XVII.

I. Theodosius natione Hispanus, de provincia Gallaecia, civitate Cauca, a Gratiano augustus appellatur.

Inter Romanos et Gothos multa certamina conseruntur.

II. Theodosius Constantinopolim ingreditur in [Col. 0874C] primo consulatu suo, quem cum Gratiano agebat augusto.

Alexandriae XXI habetur episcopus Theophilus vir eruditissimus, insignis qui a primo consulatu Theodosii augusti Laterculum per centum annos digestum de paschae observatione conscripsit.

III. (Olymp. CCXC.) Athanaricus, rex Gothorum, apud Constantinopolim decimo quinto die ex quo a Theodosio fuerat susceptus, interiit.

[Col. 0875A] IV. (Aer. Hisp. CDXC.) Gothi infida Romanis pace se tradunt.

Ambrosius in Italia Mediolani episcopus, Martinus in Galliis Turonis episcopus, et vitae meritis et patratis miraculis virtutum habentur insignes.

V. Theodosius Arcadium filium suum augustum appellans, regni facit sibi esse consortem.

VI. (Eus. MMCD.) Honorius nascitur filius Theodosii.

Legati Persarum ad Theodosium Constantinopolim veniunt.

VII. (Olymp. CCXCI.) Greothingorum gens a Theodosio superatur.

Priscillianus declinans in haeresim Gnosticorum, per episcopos quos sibi in eadem pravitate collegerat, [Col. 0875B] Abulae episcopus ordinatur: qui aliquot episcoporum conciliis auditus, Italiam petit et Romam. Ubi ne ad conspectum quidem sanctorum episcoporum Damasi et Ambrosii receptus, cum his cum quibus iverat, redit ad Gallias. Inibi similiter a sancto Martino episcopo, et ab aliis episcopis haereticus judicatus, appellat ad Caesarem quia in Galliis his [Ms. hisdem] diebus potestatem tyrannus Maximus obtinebat imperii.

VIII. Arcadii quinquennalia celebrantur.

Romanae Ecclesiae XXXVI habetur episcopus SIRICIUS.

IX. Priscillianus propter supra dictam haeresem ab episcopatu depulsus, et cum ipso Latronianus laicus, aliquantique sectatores ejus apud Trevirim [Col. 0875C] sub tyranno Maximo caeduntur. Exin in Gallaeciam Priscillianistarum haeresis invasit.

X. Maximus tyrannus occiditur per Theodosium tertio lapide ab Aquileia quinto kalendas Augustas: et eodem tempore vel ipso anno in Galliis per Arbogastem [Ms. Arvagastem] comitem filius Maximi nomine Victor exstinctus est.

Cynegius Theodosii praefectus habetur illustris, qui factis insignibus praeditus et usque ad Aegyptum penetrans gentium simulacra subvertit.

XI. (Olymp. CCXCII.) Theodosius cum Honorio filio suo Romam ingressus est.

XII.

XIII.

XIV. Valentianus junior apud Viennam scelere [Col. 0875D] comitis Arbogasti [Ms. Arvagasti] occiditur, et Eugenius tyrannus efficitur.

XV. (Olymp. CCXCIII. Aer. Hisp. CDXXX.)

XVI. (Eus. MMCDX.) Eugenius a Theodosio augusto superatus occiditur.

XVII. Theodosius invaletudine hydropis apud Mediolanum defunctus est anno regni sui XVII. Et iste annus, qui Theodosii XVII ipse Arcadii et Honorii in initio regni eorum primus est: quod ideo indicatur ne olympiadem quinque annorum turbet adjectio, in hoc loco tantum propter regnantum inserta [a 1Kb] principium.

[Col. 0876A] Romanorum XL, ARCADIUS et HONORIUS Theodosii filii defuncto patre regnant annis XXX.

I.

II. (Olymp. CCXCIV.)

III. [Romanae Ecclesiae XXXVII habetur episcopus ANASTASIUS.]

IV.

V. In provincia Carthaginiensi in civitate Toleto synodus episcoporum contrahitur, in qua quod gestis continetur, Symphosius et Dictinius, et alii cum his Gallaeciae provinciae episcopi, Priscilliani sectatores haeresem ejus blasphemissimam cum assertore eodem professionis suae subscriptione condemnant. Statuuntur quaedam etiam observanda de Ecclesiae disciplina, communicante in eodem concilio [Col. 0876B] Ortigio episcopo qui Caelenis fuerat ordinatus, sed agentibus Priscillianistis pro fide catholica pulsus factionibus exsulabat.

VI. (Olymp. CCXCV.)

VII.

VIII. Solis facta defectio tertio idus Novembris feria secunda.

Romanae Ecclesiae XXXVIII [Ms. XXXVII] habetur episcopus INNOCENTIUS.

IX. (Eus. MMCCCCXX.) Theodosius Arcadii filius nascitur.

X. (Olymp. CCXCVI.) Constantinopoli Joannes episcopus praedicatur insignis, qui ob fidem catholicam Eudoxiam Arcadii uxorem infestissimam patitur Arianam.

[Col. 0876C] XI.

XII. Hierosolymis Joannes, Caesarea Eulogius, Cypro Epiphanius, Alexandria Theophilus qui supra, episcopi habentur insignes.

Hieronymus presbyterio praeditus, in Bethleem Judae vicina consistens, praecipuus habetur in cunctis.

XIII. Post supra scriptos sane Arianos, qui Hierosolymis ante Joannem episcopi fuerint, Idatius qui haec scribit, scire non potuit. Hunc vero sanctum cum sanctis Eulogio, Theophilo et Hieronymo vidit, et infantulus et pupillus.

XIV. (Olymp. CCXCVII.)

XV. Alani, et Wandali, et Suevi Hispanias ingressi aera CCCCXLVII, alii quarto kalendas, alii tertio idus Octobris memorant die, tertia feria, Honorio VIII et [Col. 0876D] Theodosio Arcadii filio III consulibus.

Alaricus, rex Gothorum, Romam ingressus, cum intra et extra urbem caedes agerentur, omnibus indultum est qui ad sanctorum limina confugerunt.

Placidia Theodosii filia, Honorii imperatoris soror, a Gothis in urbe capta.

Alaricus moritur, cui Ataulfus succedit in regno.

Barbari qui in Hispanias ingressi fuerant, caede depraedantur hostili. Pestilentia suas partes non segnius operatur.

XVI. Debacchantibus per Hispanias barbaris, et saeviente nihilominus pestilentiae malo, opes et conditam [Col. 0877A] in urbibus substantiam tyrannicus exactor diripit, et miles exhaurit [Ms. milites]: fames dira grassatur, adeo ut humanae carnes ab humano genere vi famis fuerint devoratae: matres quoque necatis vel coctis per se natorum suorum sint pastae corporibus. Bestiae occisorum gladio, fame, pestilentia, cadaveribus assuetae, quosque hominum fortiores interimunt, eorumque carnibus pastae passim in humani generis efferantur interitum. Et ita quatuor plagis ferri, famis, pestilentiae, bestiarum, ubique in toto orbe saevientibus, praedictae a Domino per prophetas suos annuntiationes implentur.

XVII. Subversis memorata plagarum grassatione Hispaniae provinciis, barbari ad pacem ineundam, Domino miserante conversi, sorte ad inhabitandum [Col. 0877B] sibi provinciarum dividunt regiones. Gallaeciam Wandali occupant et Suevi, sitam in extremitate Oceani maris occidua. Alani Lusitaniam et Carthaginiensem provincias, et Wandali cognomine Silingi Baeticam sortiuntur. Hispani per civitates et castella residui a plagis, barbarorum per provincias dominantium se subjiciunt servituti.

Constantinus post triennium invasae tyrannidis ab Honorio duce Constantio intra Gallias occiditur.

XVIII. (Olymp. CCXC III.) Jovinus et Sebastianus fratres intra Galliam, et in Africa Heraclianus pari tyrannidis inflantur insania.

Augustinus Hipponeregiensis episcopus habetur insignis, inter cujus studia magnifica, Donatistas ab eo Dei adjutorio superatos, probata fides demonstrat [Col. 0877C] auctorum.

XIX. (Eus. MMCCCCXXX.) Jovinus et Sebastianus oppressi ab Honorii ducibus Narbona interfecti sunt.

Gothi Narbonam ingressi vindemiae tempore.

Heraclianus movens exercitum de Africa adversus Honorium, Utriculo in Italia in conflictu superatus effugit in Africam, caesis in loco supra dicto L millibus armatorum. Ipse post Carthagine in aede Memoriae per Honorium percussoribus missis occiditur.

XX. Ataulfus apud Narbonam Placidiam duxit uxorem, in quo prophetia Danielis putatur impleta, qui ait filiam regis Austri sociandam regi Aquilonis, nullo tamen ejus ex ea semine subsistente.

XXI. Hierosolymis Joanne quo supra episcopo praesidente, sanctus et primus [Ms., praesidente sancto [Col. 0877D] et primus] post Christum Dominum martyr Stephanus revelatur.

Hieronymus, qui supra praecipuus in omnibus, elementorum quoque peritissimus Hebraeorum, in lege Domini, quod scriptum est, diurna nocturnaque meditatione continuus, studia operis sui reliquit innumera. Ad ultimum Pelagianorum [Ms., Pelagiani] sectam eum ejusdem auctore adamantino veritatis malleo contrivit. Adversum hos et adversum alios haereticos exstant ejus probatissima monimenta.

XXII. (Olymp. CCXCIX.) Ataulfus a patricio Constantio pulsatus, ut relicta Narbona Hispanias peteret, per quemdam Gothum apud Barcinonam [Ms. Barcelonam] inter familiares fabulas jugulatur. Cui succedens [Col. 0878A] Wallia in regno, cum patricio Constantio pace mox facta, Alanis et Wandalis Silingis, in Lusitania et Baetica sedentibus adversatur.

Alexandrinae Ecclesiae post Theophilum quis praesederit, ignoravi haec scribens.

Constantius Placidiam accepit uxorem.

(Fredibalum, regem gentis Wandalorum, sine ullo certamine ingeniose captum ad imperatorem Honorium destinat.)

XXIII. Wallia, rex Gothorum, Romani nominis causa intra Hispanias caedes magnas efficit barbarorum.

XXIV. Solis facta defectio die decimo quarto kal. Augusti, qui fuit quinta feria.

Romanae Ecclesiae XXXIX praesidet episcopus [Col. 0878B] ZOSIMUS [Ms., Eulalius].

Durante episcopo quo supra, gravissimo terraemotu sancta in Hierosolymis loca quassantur et caetera, de quibus in gestis ejusdem episcopi scripta declarant.

Wandali Silingi in Baetica per Walliam regem omnes exstincti.

Alani qui Wandalis et Suevis potentabantur, adeo caesi sunt a Gothis, ut exstincto Atace [Addace] rege ipsorum, pauci qui superfuerant, abolito regni nomine, Gunderici, regis Wandalorum, qui in Gallaecia resederat, se patrocinio subjugarent.

Gothi intermisso certamine quod agebant, per Constantium ad Gallias revocati, sedes in Aquitanica a Tolosa usque ad Oceanum acceperunt.

Wallia eorum rege defuncto, Theodoricus succedit [Col. 0878C] in regno.

XXV. Inter Gundericum Vandalorum, et Hermericum Suevorum reges certamine orto, Suevi in Nervasi [Ms., Nerbasis] montibus obsidentur a Wandalis.

Valentinianus Constantii et Placidiae filius nascitur.

In Gallicana regione, in civitate Biterris, multa signa effecta terrifica, Paulini episcopi ejusdem civitatis epistola enarrat ubique directa.

XXVI. (Olymp. CCC.) Wandali Suevorum obsidione dimissa, instante Asterio Hispaniarum comite, sub vicario Maurocello, aliquantis Bracarae in exitu suo occisis, relicta Gallaecia ad Baeticam transierunt.

[Romanae Ecclesiae XL praesidet episcopus BONIFACIUS.]

[Col. 0878D] Honorius apud Ravennam Constantium consortem sibi facit in regno.

XXVII. Constantius, imperator Ravennae, moritur in suo tertio consulatu.

XXVIII. Castinus magister militum cum magna manu et auxiliis Gothorum, bellum in Baetica Wandalis infert: quos cum ad inopiam vi obsidionis arctaret, adeo ut se tradere jam pararent, inconsulte publico certamine confligens, auxiliorum fraude deceptus ad Tarraconam [Ms., Terraconam] victus effugit.

Bonifacius palatium deserens Africam invadit.

XXIX. (Eus. MMCCCCXI.)

[Col. 0879A] XXX. (Olymp. CCCI.) Honorius actis tricennalibus suis Ravennae obiit.

Paulinus nobilissimus et eloquentissimus, dudum conversione ad Deum nobilior factus, vir apostolicus, Nola Campaniae episcopus habetur insignis: cui Therasia de conjuge facta soror, testimonio vitae beatae aequatur et merito. Exstant operis ipsius egregii studia praedicanda.

Romanorum XLI, THEODOSIUS Arcadii filius, ante aliquot annos regnans in partibus Orientis defuncto patre, post obitum Honorii patrui, monarchiam tenet imperii, cum esset annorum viginti sex.

Joannes arripit tyrannidem.

I. Theodosius Valentinianum, amitae suae Placidiae filium, Constantinopoli Caesarem facit, et contra [Col. 0879B] Joannem mittit: sub quo a ducibus qui cum eo per Theodosium missi fuerant, apud Ravennam primo anno invasae tyrannidis occiditur, et Felix patricius ordinatur ex magistro militum [Ms., et magister militum].

Valentinianus qui erat Caesar, Romae Augustus appellatur.

Wandali Balearicas insulas depraedantur: deinde Carthagine Spartaria, et Hispali eversa et Hispaniis depraedatis, Mauritaniam invadunt.

II. Romanae Ecclesiae XLI [Ms. XL] praesidet episcopus COELESTINUS.

III.

IV. (Olymp. CCCII.) Gundericus, rex Wandalorum, capta Hispali, cum impie elatus manus in ecclesiam [Col. 0879C] civitatis ipsius extendisset, mox Dei judicio daemone correptus interiit. Cui Gaisericus frater succedit in regno. Qui ut aliquorum relatio habet, effectus apostata de fide catholica in Arianam dictus est transisse perfidiam.

V. Gaisericus, rex de Baeticae provinciae littore, cum Wandalis omnibus, eorumque familiis, mense Maio ad Mauritaniam, et Africam relictis transit Hispaniis. Qui prius quam pertransiret, admonitus Hermigarium Suevum vicinas in transitu suo provincias depraedari, recursu cum aliquantis suis facto, praedantem in Lusitania consequitur. Qui haud procul de Emerita, quam cum sanctae martyris Eulaliae injuria spreverat multis per Gaisericum caesis, ex his quos secum habebat, arrepto, ut putavit, Euro velocius [Col. 0879D] fugae subsidio, in flumine Ana divino brachio praecipitatus interiit. Quo ita exstincto, mox quo coeperat Gaisericus enavigavit.

IV. Suevi sub Hermerico rege medias partes Gallaeciae depraedantes, per plebem quae castella tutiora retinebat, acta suorum partim caede, partim captivitate, pacem quam ruperant, familiarum quae tenebantur, redhibitione restaurant.

Per Aetium comitem haud procul de Arelate quaedam Gothorum manus exstinguitur, Anaolfo optimate eorum capto. Juthungi per eum similiter debellantur et Nori.

Felix qui dicebatur Patricius Ravennae tumultu occiditur militari.

[Col. 0880A] VII. Aetius, dux utriusque militiae, Noros edomat rebellantes. Rursum Suevi initam cum Gallaecis pacem libata sibi occasione conturbant. Ob quorum depraedationem Idatius episcopus ad Aetium ducem qui expeditionem agebat in Galliis, suscipit legationem. Vetto, qui de Gothis dolose ad Gallaeciam venerat, sine aliquo effectu redit ad Gothos.

VIII. (Olymp. CCCIII.) Superatis per Aetium in certamine Francis et in pace susceptis, Censorius comes legatus mittitur ad Suevos, supra dicto secum Idatio redeunte.

Bonifacius in aemulationem Aetii de Africa per Placidiam evocatus in Italiam ad palatium redit. Qui depulso Aetio in locum ejus succedens, paucis post mensibus, inito adversum Aetium conflictu, de [Col. 0880B] vulnere quo fuerat percussus interiit. Cui Sebastianus gener substitutus per Aetium de palatio superatus expellitur,

IX. (Eus. MMCCCCL.) Regresso Censorio ad palatium, Hermericus pacem cum Gallaecis quos praedabatur assidue, sub interventu episcopali datis sibi reformat obsidibus.

Symphosius episcopus per eum ad comitatum legatus missus, rebus in cassum frustratur arreptis.

In conventu Lucensi contra voluntatem Agrestii, Lucensis episcopi, Pastor et Syagrius episcopi ordinantur.

Aetius, dux utriusque militiae, Patricius appellatur.

X. Sebastianus exsul et profugus effectus, navigat ad palatium Orientis.

[Col. 0880C] Romanae Ecclesiae XLII [Ms. XLI] habetur episcopus XYSTUS.

XI. Hierosolymis Juvenalem episcopum praesidere, Germani presbyteri Arabicae regionis exinde ad Gallaeciam venientis, et aliorum Graecorum relatione comperimus, adjicientibus Constantinopolim eum cum aliis, et Palaestinae provinciae et Orientis episcopis evocatum, sub praesentia Theodosii augusti, contracto episcoporum interfuisse concilio ad destruendam Hebionitarum haeresim, quam Nestorius [Ms., Atticus] ejusdem urbis episcopus pravo stultissimae sectae resuscitabat ingenio.

Quo vero tempore sancti Joannes, Hieronymus et alii quos supra diximus, obierint, vel quis Joanni ante Juvenalem successerit, sicut et fecisse cognitum [Col. 0880D] est in brevi seniorem quemdam, referentum sermo non edidit.

XII. (Olymp. CCCIV.) Narbona obsideri coepta per Gothos.

Burgundiones qui rebellaverant, a Romanis duce Aetio debellantur.

Uno eodemque tempore Alexandriae Cyrillum episcopum praesidere, et Constantinopoli Nestorium haereticum Hebionaeum, Cyrilli ipsius ad eumdem epistola, et haeresim destruentis et regulam fidei exponentis ostendit. Haec cum aliis habentur allata.

XIII. Narbona obsidione liberatur Aetio duce et magistro militum. Burgundionum caesa viginti millia.

[Col. 0881A] Rursus Censorius et Fretimundus legati mittuntur ad Suevos.

XIV. Gothorum caesa octo millia sub Aetio duce.

Suevi cum parte plebis Gallaeciae cui adversabantur, pacis jura confirmant.

Hermericus rex morbo oppressus Rechilam filium suum substituit in regnum: qui Andevotum cum sua quam habebat manu ad Singillionem Baeticae fluvium aperto marte prostravit, magnis ejus auri et argenti opibus occupatis.

XV. Carthagine fraude decepta die decimo quarto kalen. Novembris omnem Africam rex Gaisericus invadit.

Bello Gothico sub Theodorico rege apud Tolosam, Litorius Romanus dux inconsultius cum auxiliari Hunorum [Col. 0881B] manu irruens, caesis his, ipse vulneratus capitur, et post dies paucos occiditur.

Inter Romanos et Gothos pax efficitur:

Gaisericus elatus impie, episcopum clerumque Carthaginis depellit ex ea, et juxta prophetiam Danielis, demutatis ministeriis sanctorum, ecclesias catholicas tradit [Ms., tradidit] Arianis.

Rechila, rex Suevorum, Emeritam ingreditur.

XVI. (Olymp. CCCV.) Gaisericus, Siciliam depraedatus, Panormum diu obsedit: qui damnati a catholicis episcopis Maximini, apud Siciliam Arianorum ducis, adversum catholicos praecipitatur instinctu, ut eos quoquo pacto in impietatem cogeret Arianam: nonnullis declinantibus, aliquanti durantes in catholica fide consummavere martyrium.

[Col. 0881C] Censorius comes qui legatus missus fuerat ad Suevos, residens Mirtyli [Martyli], obsessus a Rechila in pace se tradidit.

XVII. Rex Suevorum, diuturno per annos septem morbo afflictus, moritur Hermericus.

Rex Rechila Hispali obtenta, Baeticam et Carthaginiensem provincias in suam redigit potestatem.

[Romanae Ecclesiae XLIII praesidet episcopus LEO.]

Sabino episcopo de Hispali factione depulso, in locum ejus Epiphanius ordinatur fraude, non jure.

Asturius, dux utriusque militiae, ad Hispanias missus, Tarraconensium caedit multitudinem Bacaudarum.

XVIII. Cometae sidus apparere incipit mense Decembri; quod per menses aliquot visum, subsequentis [Col. 0881D] in pestilentia plagae quae fere in toto orbe diffusa est, praemisit ostentum.

Constantinopolitanae ecclesiae depulso Nestorio praesidet episcopus Flavianus.

XIX. (Eus. MMCCCCLX.) Asturio magistro utriusque militiae, gener ipsius successor ipsi mittitur Merobaudis, natu nobilis et eloquentiae merito, vel maxime in poematis studio veteribus comparandus, testimonio etiam provehitur statuarum. Brevi tempore potestatis suae Aracellitanorum frangit insolentiam Bacaudarum. Mox nonnullorum invidia perurgente, ad urbem Romam sacra praeceptione revocatur.

XX. (Olymp. CCCVI.) Sebastianus illic quo confugerat, deprehensus sibi adversa moliri, e Constantinopoli [Col. 0882A] fugit admonitus, et ad Theodorem regem Gothorum veniens, conquaesitam sibi, qua potuit, Barcinonam hostis factus ingreditur.

XXI. In Asturicensi urbe Gallaeciae, quidam ante aliquot annos latentes Manichaei gestis episcopalibus deteguntur; quae ab Idatio et Turibio episcopis qui eos audierant; ad Antoninum Emeritensem episcopum directa sunt.

Wandali navibus Turonio in littore Gallaeciae repente advecti, familias capiunt plurimorum.

Sebastianus de Barcilone fugatus migrat ad Wandalos.

Per episcopum Romae tunc praesidentem gesta de Manichaeis per provincias diriguntur.

XXII. Vitus magister utriusque militiae factus, ad [Col. 0882B] Hispanias missus, non exiguae manus fultus auxilio, cum Carthaginienses vexaret et Baeticos, succedentibus cum rege suo illic Suevis, superatis etiam in congressione qui ei ad depraedandum in adjutorium venerant, Gothis, territus miserabili timore diffugit. Suevi exin illas provincias magna depraedatione subvertunt.

XXIII. Romanae Ecclesiae XLIII [Ms. XLII] praesidet episcopus Leo: hujus scripta per episcopi Turibii diaconem Pervincum contra Priscillianistas ad Hispanienses episcopos deferuntur. Inter quae ad episcopum Turibium de observatione catholicae fidei et de haeresum blasphemiis disputatio plena dirigitur, quae ab aliquibus Gallaecis subdolo probatur arbitrio.

[Col. 0882C] Solis facta defectio die nono kal. Januarias, qui fui tertia feria.

XXIV. (Olymp. CCCVII.) Rechila, rex Suevorum, Emeritae gentilis moritur mense Augusto: cui mox filius suus catholicus Rechiarius succedit in regnum, nonnullis quidem sibi de gente sua aemulis, sed latenter: obtento tamen regno, sine mora ulteriores regiones invadit ad praedam.

Pascentium quemdam urbis Romae qui de Asturica diffugerat, Manichaeum Antoninus episcopus Emeritae comprehendit, auditumque etiam de provincia Lusitania facit expelli.

Per Agiulfum Hispali Censorius jugulatur.

XXV. Rechiarius accepta in conjugium Theodoris regis filia, auspicatus initium regni, Vasconias depraedatur [Col. 0882D] mense Februario.

Basilius ob testimonium egregii ausus sui congregatis Bacaudis in ecclesia Tyriassone foederatos occidit: ubi et Leo ejusdem ecclesiae episcopus, ab eisdem qui cum Basilio aderant, in eo loco obiit vulneratus.

Rechiarius mense Julio ad Theodorem socerum profectus, Caesaraugustanam regionem cum Basilio in reditu depraedatur. Irrupta per dolum Ilerdensi urbe, acta est non parva captivitas.

XXVI. Asturius vir illustris ad honorem provehitur consulatus.

Sebastianus exsul factus ad perniciosam sibi, sicut post exitus docuit, Gaiserici confugit potestatem: [Col. 0883A] parvo post tempore quam venerat per eum jubetur occidi.

De Galliis epistolae deferuntur Flaviani episcopi ad Leonem episcopum missae, cum scriptis Cyrilli episcopi Alexandrini ad Nestorium Constantinopolitanum de Eutychete Hebionita haeretico, et Leonis episcopi ad eumdem responsa, quae cum aliorum episcoporum et gestis et scriptis per ecclesias diriguntur.

XXVII. Theodosius imperator moritur Constantinopoli anno aetatis suae quadragesimo octavo.

Post quem XLIII statim apud Constantinopolim MARCIANUS a militibus et ab exercitu, instante sorore Theodosii Pulcheria regina, efficitur imperator. Qua sibi in conjugium assumpta, regnat in partibus Orientis.

[Col. 0883B] XXVIII. (Olymp. CCCVIII.) Valentiniani imperatoris mater Placidia moritur apud Romam.

In Gallaecia terraemotus assidui, signa in coelo plurima ostenduntur. Nam pridie nonas Aprilis tertia feria, post solis occasum, ab Aquilonis plaga coelum rubens sicut ignis aut sanguis efficitur, intermixtis per igneum ruborem lineis clarioribus in speciem hastarum rutilantium deformatis: a die clauso usque in horam noctis fere tertiam signi durat ostensio, quae mox ingenti exitu perdocetur.

Gens Hunnorum pace rupta depraedatur provincias Galliarum: plurimae civitates effractae, in campis Catalaunicis, haud longe de civitate quam effregerant, Mertis, Aetio duci et regi Theodori, quibus [Col. 0883C] erat in pace societas, aperto marte confligens, divino caesa superatur auxilio: bellum nox intempesta diremit. Rex illic Theodores prostratus occubuit: CCC ferme millia hominum in eo certamine cecidisse memorantur.

Multa anno signa procedunt. Quinto kal. Octobris a parte Orientis luna fuscatur. In diebus sequentis paschae visa quaedam in coelo regionibus Galliarum, epistola de his Eufronii Augustodunensis episcopi ad Agrippinum comitem facta evidenter ostendit. Stella cometes a decimo quarto kal. Julias apparere incipit, quae III kal. diluculo ab Oriente visa, post occasum solis ab occidua parte mox cernitur. Kalendis Augusti a parte occidentis apparet.

Occiso Theodore Thorismo filius ejus succedit in [Col. 0883D] regno.

Hunni cum rege suo Attila, relictis Galliis post certamen, Italiam petunt.

XXIX. (Eus. MMCCCCLXI.) Secundo regni anno principis Marciani, Hunni qui Italiam praedabantur, aliquantis etiam civitatibus irruptis, divinitus partim fame, partim morbo quodam plagis coelestibus feriuntur: missis etiam per Marcianum principem Aetio duce caeduntur auxiliis; pariterque in sedibus suis et coelestibus plagis, et per Marciani subiguntur exercitum: et ita subacti, pace facta cum Romanis proprias universi repetunt sedes, ad quas rex eorum Attila mox reversus interiit.

Ad Suevos Mansuetus comes Hispaniarum, et [Col. 0884A] Fronto similiter comes, legati pro pace mittuntur et obtinent conditiones injunctas.

Thorismo, rex Gothorum, spirans hostilia a Theudorico et Frederico fratribus jugulatur: cui Theodericus succedit in regno.

XXX. Tertio regni anno principis Marciani regina moritur Pulcheria mense Julio.

Per Fredericum Theudorici regis fratrem Bacaudae Tarraconenses caeduntur ex auctoritate Romana.

In Gallaecia terraemotus, et in sole signum in ortu, quasi altero secum concertante monstratur.

Aetius dux et patricius fraudulenter singularis accitus intra palatium manu ipsius Valentiniani imperatoris occiditur. Et cum ipso per spatarium ejus [Col. 0884B] aliqui singulariter intromissi jugulantur honorati.

His gestis legatos Valentinianus mittit ad gentes, ex quibus ad Suevos venit Justinianus.

XXXI. Quarto regni anno principis Marciani per duos barbaros Aetii familiares Valentinianus Romae imperator occiditur in campo, exercitu circumstante, anno aetatis suae XXXVI, et regni XXXI. Post quem mox Maximus ex consulibus XLIII Romae Augustus appellatur: qui cum imperator factus relictam Valentiniani sibi duxisset uxorem, et filio suo ex priore conjuge Palladio quem Caesarem fecerat, Valentiniani filiam in conjugium tradidisset, magnorum motuum quos verebatur, perturbatione distortus, et quia in occisorum per Valentinianum, et in ipsius interitum Valentiniani, ambitu regni consilia scelesta [Col. 0884C] patrata contulerat, cum imperium deserere vellet et Romam, vix quatuor regni sui mensibus expletis, in ipsa urbe tumultu populi et seditione occiditur militari.

Ipso anno in Galliis Avitus Gallus civis ab exercitu Gallicano et ab honoratis, primum Tolosae, dehinc apud Arelatum Augustus appellatus, Romam pergit et suscipitur.

Usque ad Valentinianum Theodosii generatio tenuit principatum.

Romanorum XLIII, MARCIANUS quarto jam regni sui anno obtinet monarchiam.

I. (Olymp. CCCIX.) Per Avitum, qui a Romanis et evocatus et susceptus fuerat imperator, legati ad Marcianum pro unanimitate mittuntur imperii.

[Col. 0884D] Gaisericus sollicitatus a relicta Valentiniani, ut malum fama dispergit, prius quam Avitus augustus fieret, Romam ingreditur, direptisque opibus Romanorum Carthaginem redit, relictam Valentiniani et filias duas, et Aetii filium Gaudentium nomine, secum ducens.

Suevi Carthaginienses regiones quas Romanis reddiderant, depraedantur.

Marcianus et Avitus concordes principatu Romani utuntur imperii.

Per augustum Avitum Fronto comes legatus mittitur ad Suevos. Similiter et a rege Gothorum Theudorico; quia fidus Romano esset imperio, legati ad eosdem mittuntur, ut tam secum quam cum Romano [Col. 0885A] imperio, quia uno essent pacis foedere copulati, jurati foederis promissa servarent. Remissis legatis utriusque partis atque omni juris ratione violata, Suevi Tarraconensem provinciam quae Romano imperio deserviebat, invadunt.

De Erulorum gente septem navibus in Lucensi littore aliquanti advecti, viri ferme CCCC expediti, superventu multitudinis congregatae duobus tantum ex suo numero effugantur occisis, qui ad sedes proprias redeuntes, Cantabriarum et Vardulliarum loca maritima crudelissime depraedati sunt.

Legati Gothorum rursum veniunt ad Suevos: post quorum adventum rex Suevorum Rechiarius cum magna suorum multitudine regiones provinciae Tarraconensis invadit, acta illic depraedatione, et grandi [Col. 0885B] ad Gallaeciam captivitate deducta.

Mox Hispanias rex Gothorum Theudoricus cum ingenti exercitu suo, et cum voluntate et ordinatione Aviti imperatoris ingreditur. Cui cum multitudine Suevorum rex Rechiarius occurrens duodecimo de Asturicensi urbe milliario, ad fluvium nomine Urbicum, tertio nonas Octobris die, sexta feria inito mox certamine superatur: caesis suorum agminibus, aliquantis captis, plurimisque fugatis, ipse ad extremas sedes Gallaeciae plagatus vix evadit ac profugus.

Theudorico rege cum exercitu ad Bracaram extremam civitatem Gallaeciae pertendente, quinto kal. Novemb. die dominico, etsi incruenta, fit tamen satis moesta et lacrymabilis ejusdem direptio civitatis. Romanorum magna agitur captivitas captivorum, [Col. 0885C] sanctorum basilicae effractae, altaria sublata atque confracta, virgines Dei exin quidem adductae, sed integritate servata, clerus usque ad nuditatem pudoris exutus, promiscui sexus cum parvulis, de locis refugii sanctis populus omnis abstractus, jumentorum, pecorum, camelorumque horrore locus sacer impletus, scripta super Jerusalem ex parte coelestis irae revocavit exempla.

II. Rechiarius ad locum qui Portucale appellatur, profugus regi Theudorico captivus adducitur: quo in custodiam redacto, caeteris qui de priore certamine superfuerant, tradentibus se Suevis, aliquantis nihilominus interfectis, regnum destructum et finitum est Suevorum.

Hisdem diebus Rechimeris comitis circumventione, [Col. 0885D] magna multitudo Wandalorum, quae se de Carthagine cum LX navibus ad Gallias vel ad Italiam moverat, regi Theudorico nuntiatur occisa per Avitum.

Hesychius tribunus legatus ad Theudoricum cum sacris muneribus missus ad Gallaeciam venit, nuntians ei id quod supra, in Corsica caesam multitudinem Wandalorum, et Avitum de Italia ad Gallias Arelate successisse. Orientalium naves Hispalim venientes per Marciani exercitum caesas nuntiat.

Occiso Rechiario mense Decembri, rex Theudoricus de Gallaecia ad Lusitaniam succedit.

In conventus parte Bracarensis latrocinantum depraedatio perpetratur.

[Col. 0886A] Aiulfus deserens Gothos in Gallaecia residet.

Suevi qui remanserant in extrema parte Gallaeciae, Massiliae filium nomine Maldram sibi regem constituunt.

Theudoricus Emeritam depraedari volens, beatae Eulaliae martyris terretur ostentis.

III. Avitus tertio anno postea quam a Gallis et a Gothis factus fuerat imperator, caret imperio, Gothorum promisso destitutus auxilio, caret et vita.

In Orientis partibus septimo anno imperii sui moritur Marcianus.

Romanorum XLIV, MAJORIANUS in Italia, et Constantinopoli LEO augusti appellantur.

I. Theudoricus adversis sibi nuntiis territus, mox post dies paschae, quod fuit quinto kal. Aprilis, de [Col. 0886B] Emerita egreditur, et Gallias repetens partem ex ea quam habebat multitudine variae nationis, cum ducibus suis ad campos Gallaeciae dirigit: qui dolis et perjuriis instructi, sicut eis fuerat imperatum, Asturicam quam jam praedones ipsius sub specie Romanae ordinationis intraverant, mentientes ad Suevos qui remanserant, jussam sibi expeditionem, ingrediuntur pace fucata solitae arte perfidiae. Nec mora promiscui generis reperta illic caeditur multitudo, sanctae effringuntur ecclesiae, altaribus direptis et demolitis, sacer omnibus ornatus et usus aufertur. Duo illic episcopi inventi cum omni clero abducuntur in captivitatem: invalidior promiscui sexus agitur miseranda captivitas; residuis et vacuis civitatis domibus datis incendio, camporum loca vastantur. [Col. 0886C] Palentina civitas simili quo Asturica, per Gothos perit exitio. Unum Coviacense castrum tricesimo de Asturica milliario a Gothis diutino certamine fatigatum, auxilio Dei, hostibus et obsistit et praevalet: quam plurimis ex eorum manu interfectis, reliqui revertuntur ad Gallias.

Aiulfus dum regnum Suevorum spirat, Portucale moritur mense Junio.

Suevi in partes divisi pacem ambiunt Gallaeciarum: e quibus pars Frantanem, pars Meldram regem appellat. Solito more perfidiae Lusitaniam depraedatur pars Suevorum Maldram sequens: acta illic Romanorum caede, praedisque contractis, civitas Ulyxippona sub specie pacis intratur.

Frantanes moritur per Pascha et Pentecosten. Jubente [Col. 0886D] Maldra Suevi in solitam perfidiam versi, regionem Gallaeciae adhaerentem flumini Durio depraedantur. Quinto idus Junias die, quarta feria, ab hora quarta in horam sextam, ad speciem lunae quintae vel sextae, sol de lumine orbis sui minoratus apparuit.

II. (Olymp. CCCX.) Gothicus exercitus duce suo Cyrila a Theudorico rege ad Hispanias missus mense Julio succedit ad Baeticam. Legati Gothorum et Wandalorum pariter ad Suevos veniunt, et revertuntur.

III. Theudoricus cum duce suo Sunierico exercitus sui aliquantam ad Baeticam dirigit manum: Cyrila revocatur ad Gallias. Suevi nihilominus Lusitaniae [Col. 0887A] partes cum Maldra, alii cum Rechimundo Gallaeciam depraedantur.

Eruli maritima conventus Lucensis loca nonnulla crudelissime invadunt ad Baeticam pertendentes.

Maldras germanum suum fratrem interficit, et Portucale castrum idem hostis invadit.

Inter Suevos et Gallaecos interfectis aliquantis honestis natu, malum hostile miscetur.

Legati a Nepotiano magistro militiae, et a Sunierico comite missi veniunt ad Gallaecios, nuntiantes Majorianum augustum et Theudoricum regem firmissima inter se pacis jura sanxisse, Gothis in quodam certamine superatis.

IV. (Eus. MMCCCCLXXX.) Maldras in fine mensis Februarii jugulatus merito perit interitu.

[Col. 0887B] Per Suevos Luco habitantes, in diebus paschae, Romani aliquanti cum rectore suo honesto natu repentino securi de reverentia dierum occiduntur incursu.

Mense Maio Majorianus Hispanias ingreditur imperator: quo Carthaginiensem provinciam pertendente, aliquantas naves quas sibi ad transitum adversum Wandalos praeparabat, de littore Carthaginiensi commoniti Wandali per proditores abripiunt. Majorianus ita sua ordinatione frustratus ad Italiam revertitur.

Pars Gothici exercitus a Sunierico et Nepotiano comitibus ad Gallaeciam directa, Suevos apud Lucum depraedantur: quae Dictinio [Ms. Suevos apud Lucum depraedatur habitantes, quae Dictinio], Spinione [Col. 0887C] et Ascanio delatoribus, spargentibusque ad terrorem propriae venena perfidiae, indicata recurrit ad suos: ac mox iisdem delatoribus quibus supra, Frumarius cum manu Suevorum quam habebat impulsus, capto Idatio episcopo septimo kalend. Augusti in Aquaeflaviensi ecclesia, eumdem conventum grandi evertit excidio.

Rechimundus vicina sibi pariter Auregensium loca, et Lucensis conventus maritima populatur.

Inter Frumarium et Rechimundum oritur de regni potestate dissensio.

Gallaeciorum et Suevorum pacis quaedam umbra conseritur.

A Theudorico legati ad Suevos veniunt et recurrunt.

[Col. 0887D] Suniericus Scallabim cui adversabatur, obtinet civitatem.

Idatius qui supra, tribus mensibus captivitatis impletis, mense Novembri, miserantis Dei gratia, contra votum et ordinationem supra dictorum delatorum redit ad Flavias.

De rege Theudorico legati gentis perfidae revertuntur.

Gaisericus rex a Majoriano imperatore per legatos postulat pacem.

V. Majorianum de Galliis Romam redeuntem, et Romano imperio vel nomini res necessarias ordinantem, Rechimer livore percitus et invidorum consilio fultus, fraude interficit circumventum.

[Col. 0888A] Romanorum XLV, SEVERUS a senatu Romae augustus appellatur anno imperii Leonis quinto.

VI. I. (Olymp. CCCXI.) Suniericus redit ad Gallias. Nepotianus Theudorico ordinante Arborium accipit successorem.

In provincia Gallaecia prodigiorum videntur signa diversa. Aera D, VI nonas Martias pullorum cantu, ab occasu solis luna in sanguinem plena convertitur. Idem dies sexta feria fuit.

Antiochia major Isauriae [Forte, majoris Syriae] inobediens monitis salutaribus, terra dehiscente demergitur, tantum ipsius civitatis aliquantis qui eum obaudientes timori Domini sunt secuti, de interitu liberatis, turrium etiam solis cacuminibus exstantibus super terram.

[Col. 0888B] Gaisericus Valentiniani relictam Constantinopolim remittit. Filiae ipsius, una Gentoni Gaiserici filio, alia Olybrio senatori urbis Romae jure matrimonii copulantur.

Agrippinus Gallus et comes et civis, Aegidio comiti viro insigni inimicus, ut Gothorum mereretur auxilia, Narbonam tradidit Theudorico.

Adversus Aegidium comitem utriusque militiae, virum, ut fama commendat, Deo bonis operibus complacentem, in Armoricana provincia Fretiricus frater Theuderici regis insurgens, cum his cum quibus fuerat, superatus occiditur.

Cum Palegorio viro nobili Gallaeciae, qui ad supra dictum fuerat regem Cyrila legatus, ad Gallaeciam veniens, euntes ad eumdem regem legatos obviat [Col. 0888C] Rechimundi: qui regressi in celeri, revertentem Cyrilam in Lucensi urbe suscipiunt. Post cujus mox egressum de Gallaecia, Suevi promissionum suarum ut semper fallaces et perfidi, diversa loca infelicis Gallaeciae solito depraedantur.

Per Theudoricum ad Suevos Remismundus et Cyrila cum aliquantis Gothis qui prius venerant, remittuntur. Cyrila in Gallaecia remanente, Remismundo mox recurrente ad regem, inter Gallaecos et Suevos indisciplinata perturbatio dominatur.

Romanae Ecclesiae XLIV [Ms. XLIII] praesidet episcopus HILARUS.

VII. II. Nepotianus recedit e corpore.

Frumario mortuo, Rechimundus omnibus Suevis in suam ditionem regali jure revocatis, pacem reformat [Col. 0888D] elapsam.

Mense Maio supra dicti viri Aegidii legati per Oceanum ad Vandalos transeunt, qui eodem cursu Septembri mense revertuntur ad suos.

Decimo tertio kalend. Augusti die, secunda feria, in speciem lunae quintae sol de lumine suo ab hora tertia in horam sextam cernitur minoratus.

Legatos Remismundus mittit ad Theudoricum; qui similiter suos ad Remismundum remittit, cum armorum adjectione vel munerum, directa et conjuge quam haberet.

Vandali per Marcellinum in Sicilia caesi effugantur ex ea.

Aegidius moritur, alii dicunt insidiis, alii veneno [Col. 0889A] deceptus. Quo desistente, mox Gothi regiones invadunt quas Romano nomini tuebatur.

Suevi Conimbricam dolose ingressi, familiam nobilem Cantabri spoliant, et captivam abducunt matrem cum filiis.

Legati eodem anno duabus vicibus a rege Suevorum mittuntur ad regem Theudoricum, ad quem et Arborius proficiscitur evocatus.

[VIII. III.] Reversi legati Suevorum obiisse nuntiant Severum imperii sui anno quarto, qui supra remittuntur ad Conimbricam.

Ajax natione Galata, effectus apostata et senior Arianus, inter Suevos regis sui auxilio hostis catholicae fidei et divinae Trinitatis emergit. Ad Gallicanam Gothorum habitationem hoc pestiferum inimici [Col. 0889B] hominis virus advectum.

Suevi adversum Aunonensem saeviunt plebem: qua de causa legati a Theuderico ad Remismundum mittuntur incassum, spretique ab eo mox redeunt.

De Constantinopoli a Leone augusto Anthemius frater Procopii cum Marcellino, aliisque comitibus viris electis, et cum ingenti multitudine exercitus copiosi, ad Italiam Deo ordinante directus ascendit.

Romanorum XLVI, ANTHEMIUS octavo milliario de Roma Augustus appellatur, anno Leonis imperii octavo, mense Augusto.

IX. I. Expeditio ad Africam adversus Wandalos ordinata metabularum commutatione et navigationis inopportunitate revocatur.

[Col. 0889C] Per Theudericum Salla legatus mittitur ad Remismundum regem Suevorum, qui reversus ad Gallias eum a fratre suo Eurico [In ms. Euverico] reperit interfectum.

Euricus pari scelere quo frater, succedit in regnum: qui honore provectus et crimine, legatos ad regem dirigit Suevorum, quibus sine mora a Remismundo remissis, ejusdem regis legati ad imperatorem, alii ad Wandalos, alii diriguntur ad Gothos.

De Aunonensi plebe cui Suevorum adversabatur hostilitas, Opilio cum viris secum a rege profectis, et cum aliquantis qui cum ipso missi fuerant, revertitur.

Gothi qui ad Wandalos missi fuerant, supra dictae expeditionis rumore perterriti revertuntur in celeri: [Col. 0889D] pariter et Suevi, qui post legatos, more solito per diversa loca in praedam dispersi fuerant, revocantur: sed paucis post mensibus ipse rex Suevorum ad Lusitaniam transit.

II. (Olymp. CCCXII.) Conimbrica in pace decepta diripitur: domus destruuntur cum aliqua parte murorum, [Col. 0890A] habitatoribusque captis atque dispersis, et regio desolatur et civitas.

Legati de Gothico reversi portenta, in Galliis visa aliquanta, in conspectu. . . . . similem ipsi de continuo paruisse solem alium visum. . . . . solis occasu. Congregatis etiam quodam die concilii sui Gothis, tela quae habebant in manibus a parte ferri vel acie, alia viridi, alia roseo, alia croceo, alia nigro colore naturalem ferri speciem aliquamdiu non habuisse mutata. Medio Tolosae civitatis hisdem diebus e terra sanguinem erupisse, totoque diei fluxisse curriculo.

III. Legatorum Suevorum reditum aliquanta Gothorum manus insequens Emeritam petit.

Ulyxippona a Suevis occupatur, cive suo qui illic praeerat, tradente Lusidio. Hac re cognita Gothi qui [Col. 0890B] venerant, invadunt et Suevos depraedantur, pariter et Romanos ipsis in Lusitaniae regionibus servientes.

Legati qui ad imperatorem missi fuerant, redeunt, nuntiantes sub praesentia sui magnum valde exercitum cum tribus ducibus lectis adversum Wandalos a Leone imperatore descendisse, directo Marcellino pariter cum manu magna eidem per imperatorem Anthemium sociata. Rechimerum generum Anthemii imperatoris, et patricium factum: Asparem degradatum ad privatam vitam, filium ejus occisum, adversum Romanum imperium, sicut detectique sunt, Wandalis consulentes.

Hilario defuncto sex sacerdotii sui annis expletis, XLV Romanae Ecclesiae SIMPLICIUS episcopus ordinatur.

[Col. 0890C] Aunonenses pacem cum rege faciunt Suevorum, qui et Lusitaniae et conventus Asturicensis quaedam loca praedantes invadunt.

Gothi circa eumdem conventum pari hostilitate desaeviunt, partes etiam Lusitaniae depraedantur.

Lusidius per Remismundum cum suis hominibus Suevis ad imperatorem in legatione dirigitur.

Durissimus extra solitum hoc eodem tempore annus hiberni, veris, aestatis, autumni in aeris, et omnium fructuum permutatione diffunditur.

Signa etiam aliquanta et prodigia in locis Gallaeciae pervidentur. In flumine Minio, de municipio Lais milliaro ferme quinto, capiuntur pisces quatuor novi visu et specie, sicut retulere qui coeperant Christiani et religiosi, Hebraeis et Graecis litteris, Latinis autem [Col. 0890D] aerarum numeris insigniti, ita CCCLXV anni circulum continentes, pari mensium intervallo. Haud procul de supra dicto municipio in speciem lenticulae viridissimorum ut herba quaedam forma granorum plena amaritudine defluxit e coelo, et multa alia ostenta quae memorare prolixum est.




[Col. 0891]
IDATII EPISCOPI DESCRIPTIO CONSULUM EX QUO PRIMUM ORDINATI SUNT. Ex Codice ms. biblothecae collegii Parisiensis soc. Jesu. Annos ab Urbe condita Varronianos ad oram addidit Labbeus. (S)

    [Col. 0891A] 245 [a 1Kb] Bruto et Collatino.
    246 Publicola et Lucretio
    247 Publicola II et Publilio [Al. Pulvillo],
    248 Omissi Lartius et Exquilinus.
    249 Omissi Valerius et Tubertus.
    250 Publicola III et Lucretio II.
    251 Menenio Agrippa et Postumio.
    252 Tricosto et Vitellino [Al. Viscellino].
    253 Aurunco et Flavo.
    254 Camerino et Longo (Cic. in Bruto n. 62).
    255 Helva et Gemino.
    256 Flavo et Sifulo [Al. Siculo].
    257 Atratino et Augurino.
    258 Albo et Coelimontano.
    259 Sabino et Prisco.
    [Col. 0891B] 260 Coelimontano II et Vitellino III [Al. Gemino II].
    261 Aurunco II et Vitellino.
    262 Macrino [Al. Macerino] et Augurino.
    263 Augurino II et Atratino.
    264 Camerino et Flabio [Al. Flavo].
    265 Tullo [Al. Julo] et Ruffo. His conss. Romani proceres dicti sunt.
    266 Nautio et Rufo [Al. Fuso vel Furio].
    267 Tusco et Sabino.
    268 Rutilio [vel Rutilo] et Viscellino.
    269 Fabio et Maluginense.
    270 Mamerco et Fabio.
    271 Fabio et Volesio [Al. Valerio].
    272 Tertullo [Al. Julo] et Fabio II.
    273 Sabino et Fuso.
    [Col. 0891C] 274 Cincinnato et Fabio III.
    275 Rutilio et Fabio IV.
    276 Aemilio II et Aesculino [Al. Esquilino].
    277 Laenate et Publilio [Al. Lanato et Pulvillo].
    278 Omissi Tricostus et Structus.
    279 Nautio et Publicola..
    280 Mallio [Al. Manlio] et Furio.
    281 Aemilio et Julio.
    282 Pinario et Fusco [Al. Fuso].
    283 Sabino et Capitolino.
    284 Aemilio et Valerio.
    285 Coelimontano et Prisco II.
    286 Capitolino et Prisco.
    287 Aemilio II et Vibulano.
    [Col. 0892A] 288 Regilliano et Fusco [Al. Prisco].
    289 Omissi Capitolinus III et Fabius II.
    290 Prisco [Al. Fuso] et Albo.
    291 Omissi Priscus et Elva.
    292 Tricipitino et Veturio.
    293 Gallo et Camerino.
    294 Publicola II et Sabino.
    295 Vibulano et Maluginense.
    296 Nautio et Atratino.
    297 Publilio et Hilario [Al. Pulvillo et Augurino].
    298 Maximo et Virginio.
    299 Roco [Al. Romilio] et Veturio.
    300 Capitolino et Varo [Al. Aeternio vel Aterio].
    301 Festo et Quintillo [Al. Quintilio].
    302 Laenate et Capitolino.
    [Col. 0892B] His Conss. [Forte Sine conss.] decemviri creati priores et posteriores annis II.
    305 Barbato et Potito.
    306 Herminio et Tricosto.
    307 Macerino et Julio.
    308 Furio et Capitolino.
    309 Genutio et Curtio. His conss. tribuni plebis facti tres anno I.
    310 Omissi Mugillanus et Atratinus.
    311 Macerino et Capitolino.
    312 Vibulano et Helva.
    313 Pacilio [Al. Pacilo] et Crasso.
    314 Omissi Macerinus et Lanatus.
    315 Mallio [Al. Menenio] et Capitolino. His conss. [Forte Sine conss.] item tribuni [Col. 0892C] plebis tres ann. II.
    317 Macerino et Fidenate.
    318 Maluginense et Crasso.
    319 Julio et Virginio.
    320 Capitolino et Camerino. His conss. [Forte Sine conss.] item tribuni plebis tres ann. II.
    323 Penno et Mentone.
    324 Crasso et Julio.
    325 Tricipitino et Fidenate II.
    326 Cosso et Poeno [Al. Penno].
    327 Achilla [Al. Ahala] et Mugillano. His conss. [Forte Sine conss.] item tribuni plebis tres annis III.
    [Col. 0893A] 331 Atratino et Vibulano.
    332 Capitolino et Vibulano. His conss. [Forte Sine conss.] item tribuni plebis quatuor annis VIII.
    341 Omissi Cossus et Medullinus.
    342 Omissi Ambustus et Pacilus.
    343 Mugillano et Rutilio [Al. Rutilo].
    344 Aemilio et Rustico [Al. C. Valerio].
    345 Cosso et Medullino. His conss. [Forte Sine conss.] item tribuni plebis IV, et II, et VI, annis XV.
    361 Flavo et Camerino.
    362 Potito et Capitolino. His conss. [Forte Sine conss.] item tribuni plebis creati sunt annis XVIII, postea annis IV; [Col. 0893B] nemo curulis magistratus fuit. Item tribuni plebis VI.
    388 Mamertino [Al. Mamerco, vel Mamercino] et Laterano.
    389 Genucio et Curtio,
    390 Petico et Galva [Al. Calvo].
    391 Mamertino II et Silla [Al. Genucio].
    392 Ahala et Genucio.
    393 Stolone et Petino [Al. Fetico].
    394 Omissi Balbus et Ambustus.
    395 Libone [Al. Manlio. Vide Sigon.] et Laenate.
    396 Ambusto et Proculo.
    397 Rustico et Capitolino [Al. Rutilo].
    398 Ambusto II et Laenate.
    399 Potito [Al. Petico] et Publicola.
    [Col. 0893C] 400 Omissi Ambustus III et Capitolinus.
    401 Desunt Peticus IV et Poplicola II.
    402 Desunt P. Publicola et Rutilus. II.
    403 Roetico et Poeno [Al. Petico et Penno].
    404 Scipione et Laenate II.
    405 Camillo et Crasso.
    406 Corvino et Laenate III.
    407 Veneco [Al. Vennone] et Torquato.
    408 Corvino II et Libone.
    409 Bursone [Al. Dorsone] et Camerino.
    410 Rutilo et Torquato II.
    411 Corvino III et Cosso.
    412 Ahala et Rutilo II.
    413 Venoce [Al. Vennone] II et Mamertino.
    414 Torquato III et Musone [Al. Mure].
    [Col. 0893D] 415 Mamertino et Seleno [Al. Philone].
    416 Camillo et Moenio.
    417 Festo [Al. Paeto] et Longo.
    418 Crasso et Dulillo [Al. Duillio].
    419 Regulo et Corvino.
    420 Albino et Galbino [Al. Calvino]. Vide Sigon.
    421 Ann. iste coss. nullos habuit.
    422 Galbino et Cosso.
    423 Potito et Marcello.
    424 Crasso et Venoce [Al. Vennone]
    425 Mamertino II et Deciano.
    426 Venoce II et Scipione.
    427 Lentulo et Silone [Al. Philone].
    428 Libonio [Al. Libone] et Cursore.
    [Col. 0894A] 429 Camillo et Bruto. His conss. [Forte sine conss.] tum dictator creatus Papyrius Cursor, et magister equitum Drusus.
    431 Longo et Cerretano.
    432 Cursore et Rullo [Al. Max. Rulliano et Fulvio Curvo],
    433 Calvino et Albino.
    434 Cursore II et Philone.
    435 Papirio et Cerretano.
    436 Venoce et Flaccino [Al. Vennone et Flacco].
    437 Barbula et Bubulco.
    438 Rutilio et Laenate.
    439 Cursore III et Laenate [Al. Philone] II.
    440 Samnite [Al. Poetelio] et Longo.
    [Col. 0894B] 441 Cursore IV et Bubulco II.
    442 Maximo et Musone [Al. Mure].
    443 Bubulco III et Barbula.
    444 Rullo et Rutilio. His conss. [Forte Sine conss.] tum dictator Cursor, et magister equitum Bubulcus.
    446 Musone [Al. Mure] II et Rullo II.
    447 Appio Caeco et Violente [Al. Volumnio].
    448 Tremulo et Albino [Al. Arvina].
    449 Metello [Al. Megello] et Minutio.
    450 Sempronio et Faberio [Al. Saverrione vel Averrione].
    451 Lentulo et Abentesi [Al. Aventinensi].
    452 Dentone [Al. Dentre] et Aemilio. His conss. [Forte Sine conss.] Corvinus dictator, [Col. 0894C] et Aemilius magister equitum mensibus VI deinde fuerunt.
    454 Corvino [Al. Corvo] et Pansa.
    455 Paetico [Al. Paetino vel Paeto] et Torquato.
    456 Scipione et Maximo.
    457 Rullo III et Musone III [Al. Q. Fabio IV et P. Decio III].
    458 Claudio et Violente [Al. Volumnio II]. Rullo IV et Musone IV. (Hi male inserti videntur.)
    Claudio II et Violente II. (Hi male inserti videntur.)
    459 Rullo V et Musone V [Al. IV].
    460 Metello [Al. Megello II] et Regulo.
    461 Cursore et Maximo [Al. Carvilio].
    462 Maximo Gurgite et Braccho [Al. Bruto].
    [Col. 0894D] 463 Metello II et Vulbo [Al. Megello III et Bubulco].
    464 Omissi Rufinus et Dentatus.
    465 Maximo [Al. Corvino] et Noctua.
    466 Tremulo et Albino [Al. Arvina].
    467 Marcello et Rutilo.
    468 Potito et Petito [Al. Paeto].
    469 Lepido et Caecina [Al. Canina].
    470 Dacio et Dentone [Al. Tucca et Dentre].
    471 Dolabella et Maximo [Al. Domitio].
    472 Lucio [Al. Luscino] et Papo.
    473 Barbula et Philippo.
    474 Laevino et Coruncano.
    475 Caverione et Musone [Al. Saverrione et Mure].
    476 Lucinio [Al. Luscino] et Papo.
    [Col. 0895A] 477 Rufino et Bubulco.
    478 Gurgite et Clepyno [Al. Clepsina].
    479 Dentato et Lentulo.
    480 Dentato II [Al. III] et Merenda.
    481 Licinio et Cambia [Al. Canina].
    482 Cursore et Maximo [Al. Carvilio].
    483 Claudio et Clepsinate [Al. Clepsina].
    484 Omissi Clepsina II et Blasio.
    485 Gallo Sabino et Pisone [Al. Pictore],
    486 Sempronio Sapiente et Rufo.
    487 Regulo et Libone.
    488 Fabio Pictore et Poeta [Al. Pera].
    489 Maximo et Vitulo [Al. Mure].
    590 Theudace [Al. Caudice] et Flacco.
    491 Maximo et Crasso.
    [Col. 0895B] 492 Albino [Al. L. Postumio Megello] et Vitulo.
    493 Flacco II et Crasso.
    494 Scipione Asina et Duillio.
    495 Scipione et Floro.
    496 Catacoeno [Al. Calatino] et Paterculo.
    497 Regulo et Blaeso [Al. Blasione].
    498 Vulsone et Decio [Al. Caedicio], cui suffectus Regulus.
    499 Paetino [Al. Fulvio] et Paulo.
    500 Scipione et Calatino.
    501 Capitone [Al. Caepione] et Blaeso.
    502 Cotta et Gemino.
    503 Metello et Papo [Al. Pacilo].
    504 Regulo II et Vulsone.
    [Col. 0895C] 505 Pulchro et Pullo.
    506 Cotta II et Gemino II.
    507 Metello et Buteone.
    508 Crasso et Licinio.
    509 Buteone II et Bullo [Al. Balbo].
    510 Torquato et Blaeso.
    511 Fundulo et Gallo Longo.
    512 Catulo et Albino.
    513 Torquato et Catone [Al. Cercone].
    514 Centone et Tuditano (Cic. in Bruto, 72).
    515 Tuncino et Falcone (Al. Turrino et Faltone].
    516 Graccho et Faltone.
    517 Omissi Lentulus et Flaccus.
    518 Claudio Lentulo [Al. p. Corn. Lentulo Caudino] et Varo.
    [Col. 0895D] 519 Torquato et Volbo [Al. Bulbo].
    520 Albino et Rogo [Al. Carvilio].
    521 Maximo et Mathone.
    522 Lepido et Balbulo [Al. Malleolo].
    523 Mathone et Masone.
    524 Barbula II et Pera.
    525 Albino et Centumalo.
    526 Burga et Maximo Vero [Al. Q. Fab. Max. et Carvilio].
    527 Flacco et Rogulo (Cic. de Senectute, 11).
    528 Maximo Messala [Al. Val. Messala] et Apustio.
    529 Papo [Al. Flacco] et Regulo.
    530 Torquato et Papo [Al. Flacco].
    531 Flaminio et Philone [Al. Philo].
    532 Scipione et Marcello.
    [Col. 0896A] 533 Scipione Nasica [Al. Asina] et Rufo.
    534 Catulo et Philone.
    535 Paulo et Salinatore.
    536 Scipione et Longo.
    537 Gemino et Flaminio, cui suffectus est Regulus.
    538 Paulo II et Varone.
    539 Fabio Maximo et Graccho.
    540 Fabio Maximo II et Marcello.
    541 Maximo et Graccho.
    542 Pulchro et Flacco.
    543 Galba et Centumalo.
    544 Lebyino [Al. Laevino] et Marcello.
    545 Fabio et Flacco.
    546 Marcello et Crispino.
    547 Nerone et Salinatore.
    [Col. 0896B] 548 Metello et Philone (Cic. ibid., 57).
    549 Scipione et Crasso divite (Cic. ibid., 77).
    550 Cethego et Tuditano (Cic. ibid., 58 et 60).
    551 Caepione et Servilio.
    552 Nerone et Servilio.
    553 Lentulo et Paeto.
    554 Galba II et Cotta.
    555 Lentulo et Tappulo.
    556 Flaminio et Paeto.
    557 Cethego et Rufo (Cic. ibid., 73).
    558 Porphyrio [Al. Purpureone] et Marcello.
    559 Festo [Al. Catone] et Flacco.
    560 Scipione Africano et Longo.
    561 Merula et Thermo.
    [Col. 0896C] 562 Flaminio et Ahenobarbo.
    563 Glabrione et Nasica.
    564 Scipione et Laelio.
    565 Vulsone et Nobiliore.
    566 Salinatore et Messala.
    567 Lepido et Flaminio.
    568 Albino et Philippo.
    569 Pulchro et Tuditano (Cic. in Bruto, 60).
    570 Pulchro II et Licinio.
    571 Labeone et Marcello.
    572 Pamfilio [Al. Tamphylo] et Paulo.
    573 Cethego et Pamfilio [Al. Tamphylo].
    574 Albino et Pisone.
    575 Acindyno [Al. Acidino] et Flacco.
    576 Bruto et Vulsone.
    [Col. 0896D] 577 Pulchro et Graccho.
    578 Scipione et Petilio.
    579 Lepido II et Scaevola.
    580 Omissi Albinus et Scaevola.
    581 Albino et Laenate.
    582 Laenate et Aelio.
    583 Crasso et Longo [Al. Longino].
    584 Macrino [Al. Mancino] et Serrano.
    585 Philippo et Caepione (Cic. in Bruto, 78).
    586 Paulo et Crasso.
    587 Paeto et Penno (Cic. ibid., 109).
    588 Gallo et Claudio.
    589 Torquato et Octavio (Ibid. de Fin. l. I, 24).
    590 Torquato II et Longino.
    591 Graccho et Thalna.
    [Col. 0897A] 592 Scipione Nasica et Figulo. In horum locum, quia vitio creati erant, sufficiuntur Lentulus et Domitius.
    593 Messala et Carbone [Al. Strabone].
    594 Gallo et Cethego.
    595 Dolabella et Fulvio Nobiliore.
    596 Lepido et Laenate II.
    597 Caesare et Oreste.
    598 Lentulo et Figulo (Cic. in Bruto, 79).
    599 Nasica et Marcello.
    600 Opimio et Albino.
    601 Nobiliore et Lusco (Cic. ibid.).
    602 Marcello II et Flacco.
    603 Lucullo et Albino (Cic. ibid., 81).
    604 Flaminio et Balbo.
    [Col. 0897B] 605 Censorino et Manilio (Cic. in Bruto, 61).
    606 Albino et Pisone.
    607 Scipione Aemilii [Al. Aemiliano] et Druso.
    608 Lentulo et Numicio [Al. Mummio].
    609 Maximo Aemilii [Al. Aemiliano] et Mancino.
    610 Galba et Cotta (Cic. de Amicit. 96).
    611 Claudio et Metello.
    612 Metello II et Maximo (Cic. in Bruto, 161).
    613 Omissi Caepio et Rufus.
    614 Caepione et Laelio (Cic. ibid., 85).
    615 Laenate et Pisone (Cic. ibid., 106).
    616 Nasica Scipione et Bruto.
    617 Lepido Porcina et Mancino.
    618 Philo et Servilio [Al. Sex. Atilio].
    619 Flacco et Pisone.
    [Col. 0897C] 620 Scipione Africano et Flacco.
    621 Scaevola et Calpurnio.
    622 Laenate et Rutilio [Al. Rupilio].
    623 Crasso et Flacco (Cic. de Amicitia, 37).
    624 Lentulo [Al. App. Claudio] et Perpenna.
    625 Tuditano et Anulio [Cic. de Nat. deorum 14 Aquilio].
    626 Octavio et Rufo [Al. T. Annio].
    627 Longino et Cinna (Cic. ibid., 109).
    628 Lepido et Oreste.
    629 Hypsaeo et Flacco.
    630 Longino et Calvino.
    631 Metello et Flaminino (Cic. pro Domo, 136).
    632 Ahenobarbo et Fannio (Cic. in Bruto, 99).
    633 Opimio et Maximo Aemilii [Al. Aemiliano].
    [Col. 0897D] 634 Manilio [Al. Manlio] et Carbone.
    635 Metello et Cotta.
    636 Catone et Marcio rege.
    637 Metello Diademato [Vel Dalmatico] et Mutio Scaevola.
    638 Geta et Maximo Serviliano.
    639 Scauro et Metello.
    640 Balbo et Catone.
    641 Metello et Carbone.
    642 Druso et Pisone. His conss. initium belli Jugurthini.
    643 Nasica Scipione et Bestia Calpurnio (Cic. in Bruto, 128).
    644 Rufo et Albino.
    [Col. 0898A] 645 Metello Numidico et Silano (Cic. ibid., 135).
    646 Sulpitio et Scauro.
    647 Longino et Mario (Cic. ibid., 161).
    648 Serrano et Caepione. His conss. natus est Cicero die VIII kalendas Maias [III Non. Jan. ad Att. VII, 5].
    649 Rufo et Mallio [Al. Manilio].
    650 Mario II et Fimbria.
    651 Mario III et Oreste.
    652 Mario IV et Catulo.
    653 Mario V et Aquillio.
    654 Mario VI et Flacco (Cic. pro Rabir., 20).
    655 Antonio et Albino (Cic. post redit., ad Quir., 11).
    656 Metello Nepote et Tito Didio.
    657 Lentulo et Crasso.
    [Col. 0898B] 658 Ahenobarbo et Longino.
    659 Crasso et Scaevola (Cic. in Bruto, 229).
    660 Galva [Al. Caldo] et Ahenobarbo.
    661 Flacco et Herennio.
    662 Pulchro et Perperna.
    663 Philippo et Caesare [Al. Sex. Jul. Caes.].
    664 Caesare [Al. L. Jul. Caes. I] et Lupo.
    665 Strabone et Catone (Cic. Divin., 4).
    666 Sylla et Rufo (Cic. 2 in Rull., 38).
    667 Octavio et Cinna (Cic. Tuscul., 55).
    668 Mario VII et Cinna II. His conss. natus est Sallustius die kalendas Octobr.
    669 Cinna III et Carbone.
    670 Carbone II et Scribonio [Al. Cinna IV].
    [Col. 0898C] 671 Scipione et Norbano (Cic. pro Quintio, 24).
    672 Carbone III et Mario (Cic. 3 in Rull., 7).
    673 Decula et Dolabella (Cic. 2 in Rull., 35).
    674 Sylla et Metello Pio (Cic. pro Plancio, 69).
    675 Vatia et Pulchro.
    676 Lepido et Catulo (Cic. pro Balbo, 34).
    677 Bruto et Mamerco (Cic. in Bruto, 175).
    678 Octavio et Curione (Cic. ibid., 217).
    679 Octavio et Cotta (Cic. 1 Verr., 130).
    680 Lucullo et Cotta.
    681 Marco Lucullo et Cassio Longino (Cicero pro Cluent., 137).
    682 Cn. Lentullo et Gellio (Cic. 4 Verr., 95).
    683 P. Lentulo et Oreste.
    684 Pompeio et Crasso (Cic. 5 Verr., 123).
    [Col. 0898D] 685 Hortensio et Metello (Cic. pro Cluent). His conss. natus est Virgilius die id. Octobr.
    686 Marcio Rege et Metello (Cic. in Pis., 8).
    687 Pisone et Glabrione (Cic. 2 Philipp.)
    688 Volcatio et Tullo. (Duos ex uno fecit. Volcatio Tullo collega fuit Aemilius Lepidus (Cic. 1 Catil. 15).
    689 Cotta et Torquato (Cic. 3 Catil., 19).
    690 L. Caesare et Figulo (Cic. pro Sylla, 56).
    691 Cicerone et Antonio. His conss. bellum Catilinae gestum est.
    692 Silano et Murena (Cic. pro Flacco, 30).
    693 Pisone Frugi et Messala Nigro.
    694 Afranio et Metello Celere (Cic. ad Att. I, 15)
    [Col. 0899A] 695 C. Caesare et Bibulo (Cic. in Pison., 3).
    696 Pisone et Gabinio.
    697 Lentulo et Metello Nepote (Cic. post red. in Sen. 5).
    698 Marcellino et Philippo (Cic. ad Fam. I, 9).
    699 Pompeio II et Crasso II.
    700 Ahenobarbo et Pulchro.
    701 Calvino et Messala.
    702 Pompeio III et Metello Scipione.
    703 Rufo et Marcello.
    704 Marcello et Paulo.
    705 Lentulo et Marcello.
    706 Caesare et Servilio Isaurico (Cic. in Bruto, 229).
    707 Caleno et Vatinio (Cic. 2 Philipp., 51).
    708 Caesare III et Lepido.
    [Col. 0899B] 709 Caesare IV solo.
    710 Caesare V et Antonio.
    711 Pansa et Hirtio. His conss. obiit Cicero die IV kalend. Maias. (Obiit VII idus Decembres. Ita testimonio Tironis prodidit auctor Dialogi de Oratoribus.)
    712 Lepido et Planco.
    713 Antonio Pietate et Isaurico. His conss. bellum Isauricum gestum est, et Julius Caesar ex Senatus consilio deceptus in Curia occiditur a Cassio et Bruto. Post hunc Octavianus Caesar Augustus appellatur. (Ista loco non suo apposita hic esse satis liquet. Caesar occisus est an. 710, idibus Martiis. Augusti autem nomen Octaviano tributum anno [Col. 0899C] 727, testibus Dione et Censorino.)
    714 Calvino II et Pollione.
    715 (Aerae Hisp. 1) Rufo Censorino [Al. L. Martio Censorino] et Sabino.
    716 Pulchro et Flacco. His conss. obiit Sallustius die III idus Maias.
    717 Agrippa et Gallo.
    718 Publicola et Nerva Cocceio.
    719 Cornificio et Pompeio Magno [Al. Sex. Pompeio]. His conss. bellum Fugitivorum gestum est.
    720 Antonio II et Libone. His conss. obiit Cicero interfectus die IV kal. Maias. (Expungenda haec esse nemo non videt.)
    721 Octaviano Augusto II et Paulo [Al. Tullo]. His conss. Aera prima cursus lunae inventus [Col. 0899D] est, (Referendum id fuit ad annum 716.)
    722 Ahenobarbo et Sosio. (Hi perperam positi infra erant in ms.)
    723 Octaviano Aug. III et Corbilio [Al. Corvino].
    724 Octaviano IV et Crasso.
    725 (Aer. Hisp. 10) Octaviano V et Pulchro [Al. Apuleio].
    726 Octaviano VI et Agrippa II. His conss. Carthago libertatem a populo Romano recepit.
    727 Octaviano VII et Agrippa III.
    728 Octaviano VIII et Tauro.
    729 Octaviano IX et Silano.
    730 Octaviano X et Flacco.
    [Col. 0900A] 731 Octaviano XI et Pisone.
    732 Aesernino et Aruntio. Celso et Hiburo. (Isti male hic inserti).
    733 Lollio et Lepido.
    734 Apuleio et Nerva.
    735 (Aer. Hisp. 20) Saturnino et Lucretio Cinna.
    736 Duobus Lentulis. His conss. obiit Virgilius die XI kal, Octobr. (Obiit anno superiore proximo, Saturnino et Lucretio conss. idibus Oct.) Lentulo et Cornelio. (Hi sunt duo Lentuli modo appellati, nec est alius consulatus.)
    737 Fornicio [Al. Furnio] et Silano.
    738 Scipione et Domitio Ahenobarbo.
    739 Libone et Pisone.
    [Col. 0900B] 740 Crasso et Lentulo.
    741 Nerone et Varo.
    742 Messala et Quirino. Rubellio et Saturnino. (Temere inserti.)
    743 Maximo et Tuberone.
    744 Africano [Al. Fab. M. Afric. et I Antonio] et Maximo.
    745 (Aer. Hisp. 30) Druso et Crispino.
    746 Censorino et Gallo.
    747 Nerone II et Pisone II.
    748 Balbo et Vetere.
    749 Octaviano XII et Sylla.
    750 Sabino et Rufino [Al. Rufo].
    751 Lentulo et Messalino.
    752 Octaviano XIII et Silano [Al. Silvano]. [Col. 0900C] His conss. natus est Christus die VIII kal. Jan.
    753 Lentulo et Pisone. (Aerae Christianae annos deinceps inscribemus margini quibus perpetua methodo additi anni 753 Urbis conditae annos exhibebunt.)
    1 C. Caesare et Lucio Paulo.
    2 (Aer. Hisp. 40) Vindicio [Al. Vinicio] et Varo.
    3 Lamia et Servilio II niano [Sic ms.].
    4 Omissi Aelius Catus et Saturninus.
    5 Magno Pompeio [Al. Cinna Magno] et Valerio.
    6 Lepido et Aruntio.
    7 Cretico et Nerva.
    8 Camillo et Quintiliano.
    9 Camerino et Sabino.
    10 Dolabella et Sabino [Al. Silano].
    [Col. 0900D] 11 Lepido et Tauro.
    12 (Aer. Hisp. 50) Omissi Germanicus Caesar et C. Fonteius Capito.
    13 Flacco et Silano [Al. Planco et Silio].
    14 Duobus Sextis Pompeio Magno et Apuleio.
    15 Bruto [Al. Druso] et Flacco.
    16 Tauro et Libone.
    17 Crasso [Al. Flacco] et Rufo.
    18 Tiberio Caesare II et Druso Germanico [Al. German. Caes.] II.
    19 Silano et Balbo.
    20 Messala et Grato [Al. Cotta].
    21 Tiberio Caesare III et Druso Germanico III [Al. Drus. Tib. fil. II].
    [Col. 0901A] 22 (Aer. Hisp. 60) Agrippa et Galba.
    23 Pollione et Vetere.
    24 Cethego et Varo [Al. Varrone].
    25 Agrippa II et Lentulo Galva [Sic. ms.].
    26 Getulico et Sabino.
    27 Crasso et Pisone.
    28 Silano et Nerva.
    29 Rufo [Al. Fusio, vel Fufio et Rubellio] et Rubellione. His conss. passus est Christus die decimo kalendas Aprilis, et resurrexit VIII kalendas easdem. [Hic in margine ms. haec leguntur: Cum Joannis Evangelium doceat Salvatorem et Dominum nostrum tribus annis post baptismum docuisse, [Col. 0901B] ad quod venit tricesimo aetatis suae anno, sicut in imperio Tiberii Caesaris habetur ascriptum. In hoc loco per consules error annorum est, nisi si de Rufo et Rubellione in tertium ordinem consulum supputatio pertendat.]
    30 Vinicio et Longino Cassio.
    31 Tiberio Caesare IV solo [Al. et Aelio Sejano].
    32 (Aer. Hisp. 70) Aruntio [Al. A. Vitellio] et Ahenobarbo.
    33 Galba libolo [Al. Sulp. Galba] et Sylla.
    34 Persico et Vitellio Pulo [Al. L. Vitellio]. (In ms. assignatur anno 32.)
    35 Gallo et Noniano.
    36 Aemiliano [Al. Galieno, vel Allieno] et Plautio.
    37 Proculo et Nigrino.
    [Col. 0901C] 38 Juliano et Asprenate.
    39 Caesare [Al. Caio Caes.] II et Caesiano.
    40 Caesare III solo.
    41 Caesare IV et Antonino [Al. Saturnino].
    42 (Aer. Hisp. 80) Claudio II et Largo.
    43 Claudio III et Vitellio II.
    44 Crispo [Al. Crispino] II et Tauro.
    45 Vinitio et Corvino.
    46 Asiatico et Silano.
    47 Claudio IV et Vitellio [Al. L. Vitellio] III.
    48 Vitellio IV (Non IV: nam hic est A. Vitellius) et Publicola.
    49 Verranio et Gallo.
    50 Vetere et Nerviliano.
    51 Claudio [Al. Claudio V] et Orfito.
    [Col. 0901D] 52 (Aer. Hisp. 90) Sylla et Catone [Al. Othone].
    53 Silano et Antonino.
    54 Marcello et Aviola.
    55 Nerone et Vetere.
    56 Saturnino et Scipione.
    57 Nerone II et Pisone.
    58 Nerone III et Messala Corvino. His conss. Petrus et Paulus passi sunt die III kal. Julias.
    59 Aproniano et Capitone.
    60 Nerone IV et Lentulo.
    61 Lucio [Al. Paeto] et Turpiliano.
    62 (Aer. Hisp. 100) Mario et Gallo. His conss. Judaea capta est.
    [Col. 0902A] 63 Rufo et Regulo.
    64 Crasso et Basso.
    65 Helva [Al. Nerva] et Vestino.
    66 Tellesino et Paulino.
    67 Capitone et Rufo.
    68 Italico et Trachalo. His conss. Nero non comparuit.
    69 Galba II et Tito Rufino.
    70 Vespasiano II solo [Al. et Tito Caesare I].
    71 Vespasiano III et Nerva.
    72 (Aer. Hisp. 110) Vespasiano IV et Tito II.
    73 Domitiano II et Messalino.
    74 Vespasiano V et Tito III.
    75 Vespasiano VI et Tito IV.
    76 Vespasiano VII et Tito V.
    [Col. 0902B] 77 Vespasiano VIII et Domitiano III [Al. Tito VI, cui Domitianus suffectus]. His conss. Judaei pervicti sunt.
    78 Commodus et Priscus omissi.
    79 Vespasiano IX et Tito VI [Al. Tito VII].
    80 Tito VII et Domitiano IV [Al. Tito VIII et Dom. VII].
    81 Galba [Al. Silvano] et Pollione.
    82 (Aer. Hisp. 120) Domitiano V et Flavio Sabino.
    83 Domitiano VI et Rufo.
    84 Domitiano VII et Appio Sabino II.
    85 Domitiano VIII et Fulvio.
    86 Domitiano IX et Dolabella.
    87 Domitiano X et Saturnino.
    88 Domitiano XI et Rufo.
    [Col. 0902C] 89 Fulvio et Atratino.
    90 Domitiano XII et Nerva II.
    91 Glabrione et Trajano.
    92 (Aer. Hisp. 130) Domitiano XIII et Saturnino.
    93 Pompeiano et Prisciano [Al. Pompeio et Prisco].
    94 Asprenate et Laterano [Al. Arretino Clemente].
    95 Domitiano XIV et Clemente [Al. T. Fl. Clemente].
    96 Valente et Vetere. His conss. excessit Domitianus in palatio Romae.
    97 Nerva III et Rufo III.
    98 Nerva IV et Trajano II.
    99 Palma et Senecione [Al. add. II].
    100 Trajano III et Pontino [Al. Frontone].
    [Col. 0902D] 101 Trajano IV et Paeto.
    102 (Aer. Hisp. 140) Severiano et Syrio [Al. Senecione III et Sura].
    103 Trajano V et Maximo.
    104 Suburano [Al. Surano] II et Marcello
    105 Candido II et Quadrato.
    106 Commodo et Cereali.
    107 Syra III [Al. Sura IV] et Senecione II.
    108 Gallo et Bradua.
    109 Palma II et Tullo.
    110 Orfito et Prisciano [Al. Crispino].
    111 Pisone et Juliano [Al. Bolano].
    112 (Aer. Hisp. 150) Trajano VI et Africano. His conss. persecutio Christianorum.
    [Col. 0903A] 113 Celso II et Prisciano [Al. Crispino] II.
    114 Hasta et Voluso [Al. Vopisco].
    115 Messala et Pedone.
    116 Aeliano et Vetere.
    117 Aproniano et Nigro.
    118 Hadriano [Al. add. II] et Salinatore.
    119 Hadriano IV [Al. III] et Rustico.
    120 Severo II et Fulvo.
    121 Vero II et Augure.
    122 (Aer. Hisp. 160) Aviola et Pansa
    123 Aproniano et Paupino [Al. Paetino].
    124 Glabrione et Torquato.
    125 Asiatico [Al. add. II] et Aquilino.
    126 Vero III et Ambibulo.
    127 Titiano et Gallicano.
    [Col. 0903B] 128 Torquato et Libone.
    129 Marcello [Al. Q. Jul. Balbo] et Celso.
    130 Catullino et Libone [Al. Apro].
    131 Pontiano et Rufo [Al. Rufino].
    132 (Aer. Hisp. 170) Augurino et Sergiano Al. Severiano.
    133 Hibero et Sisenna.
    134 Severo [Al. Servilio, vel Serviano] III et Varo.
    135 Pontiano et Aquilino Rufo [Al. Aciliano].
    136 Commodo et Pompeiano.
    137 Caesare [Al. Aelio Caes.] II et Balbino.
    138 Camerino et Nigro.
    139 Antonino II et Praesente.
    140 Antonino III et Aurelio.
    141 Severo et Silvano [Al. M. Paeduceo Priscino].
    [Col. 0903C] 142 [Aer. Hisp. 180] Rufino et Quadrato.
    143 Torquato et Herode.
    144 Avito et Maximo.
    145 Antonino IV et Aurelio II.
    146 Claro [Al. add. II] et Severo.
    147 Largo et Messalino.
    148 Torquato [Al. add. II] et Juliano.
    149 Orfito et Prisco.
    150 Glabrione [Al. Gallicano] et Vetere.
    151 Conpiano [Al. Gordiano] et Maximo.
    152 (Aer. Hisp. 190) Glabrione II et Humilio [Al. Omullo Veriano].
    153 Praesente et Rufino.
    154 Commodo et Laterano.
    155 Severo et Sabiniano.
    [Col. 0903D] 156 Silvano et Augurino.
    157 Barbaro [Vel Barbato] et Regulo.
    158 Tullo [Al. Tertullo] et Sacerdote.
    159 Quintillo et Prisco.
    160 Bradua et Vero [Al. Baro].
    161 Antonino V et Aurelio Caes. duobus Augustis. His conss. orta persecutione passi Polycarpus et Pionius.
    162 (Aer. Hisp. 200) Rufino [Al. Rustico] et Aquilino.
    163 L. Aeliano et Pastore.
    164 Macrino et Celso.
    165 Orfito et Pudente.
    166 Pudente et Pollione.
    167 Vero III et Quadrato. [Col. 0904A] In Chronico his conss. passos legis (Tantum haec in ms.).
    168 Aproniano [Al. Montano] et Paulo.
    169 Prisco et Apollinare.
    170 Cethego et Claro.
    171 Severo et Herenniano.
    172 (Aer. Hisp. 210) Orfito et Maximo.
    173 Severo II et Pompeiano.
    174 Gallo et Flacco.
    175 Pisone et Juliano.
    176 Pollione et Apro.
    177 Commodo et Quintillo.
    178 Orfito et Rufo.
    179 Commodo II et Vero.
    180 Praesente [Al. add. II] et Condiano.
    [Col. 0904B] 181 Commodo III et Byrro [Sive Burrho].
    182 (Aer. Hisp. 220) Mamertino et Rufo.
    183 Commodo IV et Victorino.
    184 Marullo et Aeliano.
    185 Materno et Bradua.
    186 Commodo V et Glabrione.
    187 Crispino et Aeliano.
    188 Fusciano et Silano.
    189 Duobus Silanis.
    190 Commodo VI et Septimiano.
    191 Aproniano et Bradua.
    192 (Aer. Hisp. 230) Commodo VII et Pertinace.
    193 Flaccone [Al. Falcone] et Claro.
    194 Severo II et Albino.
    195 Tertullo et Clemente.
    [Col. 0904C] 196 Dextro et Prisco.
    197 Laterano et Rufino.
    198 Saturnino et Gallo.
    199 Anulino et Frontone.
    200 Severo II [Male II] et Victorino.
    201 Muciano et Fabiano.
    202 (Aer. Hisp. 240) Severo III et Antonino.
    203 Plautiano II et Geta.
    204 Cilone et Libone.
    205 Antonino II et Geta II.
    206 Albino et Aemiliano.
    207 Apro et Maximo.
    208 Antonino III et Geta III.
    209 Pompeiano et Avito.
    210 Faustino et Rufino.
    [Col. 0904D] 211 Gentiano et Basso.
    212 (Aer. Hisp. 250) Duobus Aspris.
    213 Antonino IV et Balbino.
    214 Messala et Sabino.
    215 Laeto et Cereale.
    216 Sabino et Anulino.
    217 Praesente et Extricato.
    218 Antonino [Al. Antonino Macrino] et Advento. His conss. instrumenta debitorum fisco in foro Romano arserunt per dies XXX.
    219 Antonino II [Al. Antonino Elagabalo] et Sacerdote.
    220 Antonino III et Comazonte.
    221 Grato et Seleuco.
    [Col. 0905A] 222 (Aer. Hisp. 260.) Antonino IV et Alexandro.
    223 Maximo II et Aeliano.
    224 Fabiano [Al. Juliano] et Crispino.
    225 Fusciano [Al. Fusco, vel Rufo] et Dextro.
    226 Alexandro II et Marcello.
    227 Albino [Al. Balbino, al. Sabino] et Maximo.
    228 Modesto et Probo.
    229 Alexandro III et Dione.
    230 Agricola et Clemente [Al. Clementino].
    231 Pompeiano et Peligniano.
    232 (Aer. Hisp. 270.) Lupo et Maximo.
    233 Maximo et Paterno.
    234 Maximo II et Urbano.
    235 Severo et Quintiano.
    236 Maximo III [Al. Maximino] et Africano.
    [Col. 0905B] 237 Perpetuo et Corneliano.
    238 Pio et Pontiano.
    239 Gordiano et Aviola.
    240 Albino [Al. Sabino II] et Venusto.
    241 Gordiano II et Pompeiano.
    242 (Aer. Hisp. 280.) Attico et Praetextato.
    243 Arriano et Papo.
    244 Peregrino et Aemiliano.
    245 Philippo et Titiano.
    246 Praesente et Albino.
    247 Philippo II et Philippo.
    248 Omissi Philippus III et Philippus II.
    249 Aemiliano et Aquilino.
    250 Decio II et Grato.
    251 Decio III et Decio Caesare. [Col. 0905C] His conss. persecutio Christianorum.
    252 (Aer. Hisp. 290.) Gallo II et Volusiano.
    253 Volusiano II et Maximo.
    254 Valeriano II et Gallieno.
    255 Valeriano III et Gallieno II.
    256 Maximo et Glabrione.
    257 Valeriano IV et Gallieno III.
    258 Tusco et Basso. His conss. passus est Cyprianus die XVIII kal. Octobris.
    259 Aemiliano et Basso.
    260 Saeculare et Donato.
    261 Gallieno IV et Volusiano. Hic conss. hostes multi irruerunt in Romania.
    [Col. 0905D] 262 (Aer. Hisp. 300.) Gallieno V et Faustiniano [Al. Faustino].
    263 Albino et Dextro.
    264 Gallieno VI et Saturnino.
    265 Valeriano V [Al. II] et Lucillo.
    266 Gallieno VII et Sabillino. His conss. captus Valerianus in Persida.
    267 Paterno et Arcesilao.
    268 Paterno II et Mariniano.
    269 Claudio et Paterno. His conss. victi Gothi a Claudio.
    270 [a 1Kb] Antiochiano et Orfito. [Col. 0906A] His conss. levatus Aurelianus imperator.
    271 Aureliano et Basso. His conss. muri Urbis coepti fieri.
    272 (Aer. Hisp. 310.) Quieto et Valdumiano [Al. Voldumiano].
    273 Tacito et Placidiano.
    274 Aureliano II et Capitolino.
    275 Aureliano III et Marcellino. His conss. occisus est Aurelianus imper. Caenofrurio, et levatus est post dies [Numerus dierum deest in ms.] Tacitus Romae.
    276 Tacito II et Aemiliano.
    277 Probo et Paulino. His conss. occisus est Tacitus Tyana.
    278 Probo II et Lupo.
    [Col. 0906B] 279 Probo III et Paterno.
    280 Messala et Grato.
    281 Probo IV et Tiberiano.
    282 (Aer. Hisp. 320.) Probo V et Victorino.
    283 Caro et Carino. His conss. occisus est Probus Sirmio.
    284 Caro [Al. Carino] II et Numeriano. His conss. magna fames fuit.
    285 Diocletiano II et Aristobulo. His conss. occisus est Carinus Margo, qui ipso anno cum Aristobulo consul processerat.
    286 Maximo II et Aquilino. His conss. levatus est Maximianus imperator senior die kal. April.
    287 Diocletiano III et Maximiano.
    [Col. 0906C] 288 Maximiano II et Anuarino [Al. Januario].
    289 Basso et Quintiano.
    290 Diocletiano IV et Maximiano III.
    291 Tiberiano et Dione. His conss. tenebrae fuerunt inter diem; et eo anno levati sunt Constantius et Maximianus Caesares, die kal. Mart.
    292 (Aer. Hisp. 330.) Annibaliano et Asclepiodoto.
    293 Diocletiano V et Maximiano IV.
    294 Constantino [Al. Constantio] et Maximiano. His conss. castra facta in Sarmatia contra Acinco et Bonomia.
    295 Tusco et Anulino. His conss. Carporum gens universa in Romania se tradidit.
    [Col. 0906D] 296 Diocletiano VI et Constantio II.
    297 Maximiano V et Maximiano II. His conss. victi Persae.
    298 Fausto II et Gallo.
    299 Diocletiano VII et Maximiano V [Al. VI]. His conss. victi Marcomanni.
    300 Constantio III et Maximiano III.
    301 Titiano II et Nepotiano.
    302 (Aer. Hisp. 340.) Constantio IV et Maximiano IV. His conss. vilitatem jusserunt imperatores esse.
    [Col. 0907A] 303 Diocletiano VIII et Maximiano VII. His conss. persecutio Christianorum.
    304 Diocletiano IX et Maximiano VIII. His conss. deposnerunt purpuram privati effecti Diocletianus et Maximianus, et vestierunt Severum et Maximianum [Al. Maximinum]. Nam Constantius et Maximianus, qui Caesares fuerunt, eadem hora Augusti nuncupati sunt die kal. April.
    305 Constantio V et Maximiano VI [Al. V].
    306 Omissi Constantius VI et Maximianus VI. His conss. diem functus Constantius, et postea levatus est Constantinus VIII kal. Aug.
    307 Novies et Constantino. His conss. quod est post sextum consulatum, [Col. 0907B] occisus Severus Romae.
    308 Item Decies et Maximiano VII [Al. Maximiano IX]. His conss. quod est Maxentio et Romulo, levatus Licinius Carnunto III id. Nov.
    309 Post conss. X et VII [Al. X Max. Herculii et VII Galerii Max.]. His conss. quod est Maxentio II et Romulo II.
    310 Anno II post conss. X et VII. His conss. quod est Maxentio III solo, diem functus Maximianus senior.
    311 Maximiano VIII consule. His conss. quod est Rufino et Volusiano, diem functus Maximianus junior.
    312 (Aer. Hisp. 350.) Constantino II et Licinio II. [Col. 0907C] His conss. quod est Maxentio IV solo, victus et occisus Maxentius Romae ad Pontem Mulvium.
    313 Constantino III et Licinio III.
    314 Volusiano II et Anniano. His conss. bellum Cibalense fuit die VIII idus Octobr.
    315 Constantino IV et Licinio IV.
    316 Sabino et Rufino. His conss. diem functus Diocletianus Sola [Al. Salona] die III non. Decemb.
    317 Gallicano et Basso. His conss. levati tres Caesares, Crispus, Licinius et Constantinus die kal. Mart.
    318 Licinio V et Crispo Caesare. [Col. 0907D] His conss. tenebrae fuerunt inter diem hora IX.
    319 Constantino V et Licinio Caesare.
    320 Constantino VI et Constantino Caesare.
    321 Crispo II et Constantino II.
    322 (Aer. Hisp. 360.) Probiano et Juliano.
    323 Severo et Rufino.
    324 Crispo III et Constantino III. His conss. bellum Hadrianopolitanum die V non. Julias, et bellum Chalcedonense XIV kal. Octob., et levatus est Constantinus [Al. Constantius] Caesar VI idus Novemb.
    325 Paulino et Juliano. His conss. occisus Licinius.
    [Col. 0908A] 326 Constantino VII et Constantino [Al. Constantio] Caesare. His conss. occisus est Crispus, et edidit vicennalia Constantinus Augustus Romae.
    327 Constantino et Maximo.
    328 Januarino [Al. Januario] et Justo.
    329 Constantino VIII et Constantino IV.
    330 Gallicano et Symmacho. His conss. dedicata est Constantinopolis die V idus Maias.
    331 Basso et Ablabio.
    332 (Aer. Hisp. 370.) Pacatiano et Hilariano. His conss. victi Gothi ab exercitu Romano in terris Sarmatarum die XII kal. Maii.
    333 Dalmatio et Zenophilo. [Col. 0908B] His conss. levatus est Constans die VIII kal. Januar.
    334 Optato et Paulino. His conss. Sarmatae servi universa gens dominos suos in Romaniam expulerunt.
    335 Constantino [Al. Constantio] et Albino. His conss. tricennalia edidit Constantinus Aug. die VIII kal. Aug., et levatus est Dalmatius Caesar XIV kal. Octob.
    336 Nepotiano et Facundo.
    337 Feliciano et Titiano. His conss. Constantinus Aug. ad coelestia regna ablatus est die XI kal. Junias, et ipso anno nuncupati sunt tres Augusti, Constantinus, et Constantius, et Constans V idus Septemb.
    [Col. 0908C] 338 Urso et Polemio.
    339 Constantio II, et Constante.
    340 Acyndino et Proculo. His conss. occisus est Constantius Al. Constantinus] junior.
    341 Marcellino et Probino. His conss. pugna facta est cum gente Francorum a Constante Aug. in Galliis, et ipso anno terraemotus fuit ad Orientem per totum annum praeter Antiochiam.
    342 (Aer. Hisp. 380.) Constantio III et Constante II. His conss. victi Franci a Constante Aug. seu pacati: tractus Hermogenes.
    343 Placido et Romulo.
    344 Leontio et Sallustio.
    [Col. 0908D] 345 Amentio [Al. Amantio] et Albino.
    346 Constantino IV et Constante III.
    347 Rufino et Eusebio.
    348 Philippo et Salia. His conss. bellum Persicum fuit nocturnum.
    349 Limenio et Catullino.
    350 Sergio et Nigriniano. His conss. Constans occisus est in Galliis a Magnentio, et levatus est Magnentius die XV kal. Febr., et Vetranio apud Sirmium kal. Martiis eo anno, et Nepotianus Romae III non. Junias, et pugna magna fuit cum Romanis et Magnentianis
    [Col. 0909A] 351 Post conss. Sergii et Nigriniani. His conss. bellum Magnentii fuit Morsa die IV kal. Octob., et eo anno depositus Vetranio VIII kal. Januar., et levatus est Constantius Caesar idus Martias [Chr. Alex. idibus Martiis]: et apparuit in Criente signum Salvatoris die III kal. Febr. luna XXVIII.
    352 (Aer. Hisp. 390.) Constantio V et Constantio Caes.
    353 Constantio VI et Constantio II. His conss. Magnentius se interfecit in Galliis apud Lugdunum die III id. Aug., et Decentius frater Magnentii laqueo se suspendit XV kal. Septemb.
    354 Constantio VII et Constantino [Al. Constantio [Col. 0909B] Gallo] III. His conss. occisus est Constantius Caesar in insula Flanona.
    355 Arbetione et Lolliano. His conss. levatus est Julianus Caesar die VIII idus Novembres.
    356 Constantio VIII et Juliano Caes. His conss. introierunt Constantinopolim reliquiae apostoli Timothei die kal. Jun.
    357 Constantio IX et Juliano Caes. II. His conss. introierunt Constantinopolim reliquiae sanctorum apostolorum Andreae et Lucae, die V non. Mart., et introivit Constantius Aug. Romae VI kal. Maias, et edidit XXXV.
    358 Datiano et Cereale. [Col. 0909C] His conss. introierunt Constantinopolim legati Persarum die VIII kal. Mart. Ipso anno terraemotus factus, ita ut civitas Nicomedensium funditus versaretur die IX kal. Septemb.; aliae vero CL civitates partibus vexatae sunt.
    359 Eusebio et Hypatio. His conss. natus est Gratianus filius Augusti Valentiniani die XIV kal. Maias: et ipso anno primum processit Constantinopolim praefectus Urbis, nomine Honoratus, die III idus Decemb.
    360 Constantino X et Juliano III. His conss. dedicatum est Constantinopoli Dominicum die XV kal. Martias.
    361 Tauro et Florentio. His conss. diem functus Constantius Aug. [Col. 0909D] Mopsucrenas in fines Ciliciae Phoeniciae provinciae III non. Novemb., et introivit Julianus Aug. Constantinopolim die III idus Decembres.
    362 (Aer. Hisp. 400.) Mamertino et Nevitta.
    363 Juliano Aug IV et Sallustio. His conss. occisus est Julianus Aug. in bello Persico die VI kal. Julias; et quia apostata a Deo factus est, Christianorum etiam persecutor, occisus est, et levatus est Christianissimus Jovianus Aug. V kalend. Julias.
    364 Joviano Aug. et Varro [Al. Varroniano]. His conss. recessit Jovianus Aug. Dadastena die XI kal. Mart. et levatus est Valentinianus Aug. apud Nicaeam die V kal. Mart. Ipso anno [Col. 0910A] levatus est Valens Aug. Constantinopolim, in milliario VII, in tribunali a fratre suo Valentiniano die IV kal. April.
    365 Valentiniano et Valente Augg. His conss. mare ultra terminos suos egressum est die XII kalend. Aug., et ipso anno latro nocturnus hostisque publicus intra urbem Constantinopolim apparuit die IV kal. Octob.
    366 Gratiano Nob. [Al. Nobilissimo puero] et Dagalaifo. His conss. natus est Valentinianus junior filius Augusti Valentis die XV kalend. Febr., et ipso anno idem hostis publicus et praedo intra Phrygiam Salutarem, et in Nacoliensium campos ab Augusto Valente oppressus [Col. 0910B] atque exstinctus est die VI kal. Junias. Ipso anno Augustus Valentinianus gentem Alamannicam pervicit.
    367 Lupicino et Jovino. His conss. in civitate Constantinopoli, Deus grandinem pluit in modum petrarum die IV nonas Julias; et ipso anno levatus est Gratianus Aug. in Galliis apud Ambianos in tribunali a patre suo Augusto Valentiniano die IX kal. Sept.
    368 Valentiniano II et Valente II. His conss. terraemotus factus, ita ut civitas Nicaenorum terrae funditus prosterneretur die V idus Octobr.
    369 Valentiniano Nob. et Victore. His conss. opus magnificum cisternae Constantinopolitanae [Col. 0910C] completum est a Domitio Modesto v. c. iterum praefecto urbis, quod in prima inchoaverat praefectura. Agon post annos XVII restitutus est ab Augusto Valente.
    370 Valentiniano III et Valente III. His conss. magna fames fuit in partibus Phrygiae: et dedicata est sancta ecclesia ubi beati apostoli positi sunt, die V idus April.
    371 Gratiano Aug. II et Probo.
    372 (Aer. Hisp. 410.) Modesto et Arintheo.
    373 Valentiniano IV et Valente IV.
    374 Gratiano III et Aequitio [Al. Equitio].
    375 Post conss. Gratiani III et Aequitii. His conss. thermae Carosianae dedicatae sunt agente praefecto v. c. Vindalonio Magno. Et [Col. 0910D] ipso anno diem functus Valentinianus senior XV kal. Decemb. in castello Virgitione: et levatus est Valentinianus junior Aug. filius Aug. Valentiniani ab exercitu in tribunali die X kal. Decemb. in civitate Acinco.
    376 Valente Aug. V et Valentiniano juniore Augusto. His conss. victi et expulsi sunt Gothi a gente Hunorum, et suscepti sunt in Romania pro misericordia jussione Aug. Valentis. Et ipso anno introivit corpus Augusti Valentiniani Constantinopolim, die V kal. Jan.
    377 Gratiano IV et Merobaude. His conss. gens Gothorum qui pro misericordia [Col. 0911A] suscepti sunt, rebellaverunt adversus Romanos: ad quos expugnandos missi sunt comites cum militibus, et pugnaverunt cum Gothis.
    378 Valente VI et Valentiniano II. His conss. ingressus est Valens Aug. ab oriente Constantinopolim die III kal. Jun. Et ipso anno profectus est Valens Aug. ex urbe ad fossatum die III idus Junias: et pugna magna fuit cum Romanis et Gothis a milliaro XII ab Hadrianopoli, die V idus Augusti. Ex ea die Valens Augustus nusquam apparuit; et toto anno per dioecesim Thraciarum, et Scythiae, et Moesiae, Gothi habitaverunt simul, et eas praedaverunt; deinde usque ad portas urbis Constantinopolitanae venerunt.
    [Col. 0911B] 379 Ausonio et Olybrio. His conss. levatus est Theodosius Aug. ab Augusto Gratiano die XIV kal. Februar. in civitate Sirmio. Ipso anno multa bella Romani cum Gothis commiserunt. Deinde victoriae nuntiatae sunt adversus Gothos, Alanos atque Hunos die XV kal. Decemb. [Adoram codicis nostri ms. haec habentur ascripta, quae Sirmondus omisit: His consulibus Theophilus Alexandriae episcopus subjectum Laterculum infra de Paschae observatione conscribit.]
    380 Gratiano Aug. V et Theodosio Aug. His conss. victoriae nuntiatae sunt amborum Augustorum. Et ipso anno ingressus est Theodosius Aug. Constantinopolim die XVIII kal. Decemb.
    [Col. 0911C] 381 Syagrio et Eucherio. His conss. ingressus est Athanaricus rex Gothorum Constantinopolim die III idus Jan. Eodem mense diem functus idem Athanaricus VIII kal. Febr.
    382 (Aer. Hisp. 420.) Antonio et Syagrio. His conss. Theodosius Aug. corpus Augusti Valentiniani in sarcophago deposuit die IX kal. Mart. Ipso anno universa gens Gothorum cum rege suo in Romaniam se tradiderunt die V non. Octob.
    383 Merobaude II et Saturnino. His consulibus levatus est Arcadius Aug. Constantinopoli, in milliario VII, in tribunali a Theodosio Aug. patre suo die XVII kal. Febr. Et ipso [Col. 0911D] anno ingressum est Constantinopolim corpus Constantiae filiae Augusti Constantini die II idus Septemb.
    384 Ricomere et Clearcho. His conss. introierunt Constantinopolim legati Persarum. Ipso anno natus est Honorius nob. in purpuris die V idus Septemb.
    385 Arcadio Aug. et Bautone.
    386 Honorio nob. et Evodio. His conss. victi atque expugnati, et in Romania captivi adducti gens Greothyngorum a nostris Theodosio et Arcadio: deinde cum victoria et triumpho ingressi sunt Constantinopolim die IV idus Octob.
    [Col. 0912A] 387 Valerio [Al. Valentiniano] III et Eutropio. His conss. Quinquennalia Arcadius Aug. propria cum Theodosio Aug. patre suo editionibus ludisque celebravit die decimo septimo kalend. Februar.
    388 Theodosio Aug. II et Cynegio. His conss. defunctus est Cynegius praefectus Orientis in consulatu suo Constantinopoli. Hic universas provincias longi temporis tabe deceptas in statum pristinum revocavit, et usque ad Aegyptum penetravit, et simulacra gentium evertit. Unde cum magno fletu totius populi civitatis deductum est corpus ejus ad Apostolos die XXV kal. April. Et post annum transtulit eum matrona ejus Achantia ad Hispanias pedestre. [Col. 0912B] Et ipso anno occiditur hostis publicus Maximus tyrannus a Theodosio Aug. in milliario III de Aquileia die V kal. Aug. Sed et filius ejus Victor occiditur post paucos dies in Galliis a comite Theodosii Augusti.
    389 Timasio et Promoto. His conss. introivit Theodosius Aug. in urbem Romam cum Honorio filio suo die iduum Juniarum, et dedit congiarium Romanis.
    390 Valentiniano IV et Neuterio [Al. Neoterio].
    391 Tatiano et Symmacho.
    392 [Aer. Hisp. 430.] Arcadio Aug. II et Rufino. His conss. Valentinianus junior apud Viennam est interfectus, et levavit se Eugenius tyrannus. Postmodum Theodosius Aug. occidit Eugenium.
    [Col. 0912C] 393 Theodosio Aug. III et Abundantio.
    394 Arcadio Aug. III et Honorio Aug. II.
    395 Olybrio et Probino. His conss. recessit apud Mediolanum Theodosius Aug.
    396 Arcadio Aug. IV et Honorio Aug. III.
    397 Attico et Caesario.
    398 Honorio Aug. IV et Eutychiano. His conss. Gildo occisus.
    399 Manilio et Theodoro [Al. Manlio Theodoro] V. C. His conss. templa gentilium demolita sunt, Joviniano et Gaudentio comitibus.
    400 Stilicone v. c. consule.
    401 Vincentio et Fravito.
    [Col. 0912D] 402 (Aer. Hisp. 440.) Arcadio V et Honorio v. His conss. solis facta defectio III id. Novemb.
    403 Theodosio et Rumorido.
    404 Honorio VI et Aristone [Al. Aristaeneto]. His conss. bellum civile fuit ex III kalend. Septembres.
    405 Stilicone II et Anthemio. His conss. inter catholicos et Donatistas unitas facta.
    406 Arcadio VI et Probo.
    407 Honorio VII et Theodosio Aug. II.
    408 Basso et Philippo.
    409 Honorio VIII et Theodosio III. His conss. barbari Hispanias ingressi.
    410 Honorio IX et Varari, quod fuit Tertullo.
    [Col. 0913A] 411 Theodosio Aug. IV. His conss. Constantini tyranni in conto caput allatum est XIV kal. Octob.
    412 Honorio IX et Theodosio v.
    413 Post consulatum Honorii IX et Theodosii V, Lucio cons. His conss. occisi sunt Jovianus, Sebastianus, Sallustius; et Heraclianus abolitus est.
    414 Constantio v. c.
    415 Honorio X et Theodosio VI. His conss. S. Stephanus primus martyr revelatur sancto presbytero Luciano die VI, feria quae fuit tunc III non. Dec., in Hierosolymis sancto Joanne episcopo praesidente: et exstant ex his gestis epistolae supra dicti presbyteri et [Col. 0913B] sancti Aviti presbyteri Bracarensis, qui tunc in Hierosolymis degebant.
    416 Theodosio VII et Palladio.
    417 Honorio XI et Constantino II.
    418 Honorio XII et Theodosio VIII.
    419 Monaxio et Plenta. His conss. sanctus Joannes Hierosolymorum episcopus qui supra, epistolam dirigit per Ecclesias orbis terrarum, quae habetur de signis terroribusque divinitus perpetratis.
    420 Theodosio IX et Constantio III.
    421 Agricola et Eustathio.
    422 [Aer. Hisp. 460.] Honorio XIII et Theodosio X.
    423 Mariniano et Asclepiodoto. His conss. Honorius Aug. recessit Ravenna. [Col. 0913C] (Hactenus Sirmondi editio; caetera ex eodem ms. codice).
    424 Castino et Victore.
    425 Theodosio XI et Valentiniano Caes.
    426 Theod. XII et Valentin. Aug. II.
    427 Pierio et Artabu [Al. Hierio et Ardabure].
    428 Felice et Tauro.
    429 Florentio et Dionysio.
    430 Theodosio XIII et Valentin. III.
    431 Basso et Antiocho.
    432 (Aer. Hisp. 470.) Aetio et Valerio.
    433 Theodosio XIV et Maximo.
    [Col. 0914A] 434 Aspare et Ariovindo.
    435 Theodosio XV et Valentiniano IV.
    436 Isidoro et Senatore.
    437 Aetio II et Segisvuldo.
    438 Theodosio XVI et Fausto.
    439 Theodosio XVII et Festo.
    440 Valentiniano V et Anatolio.
    441 Cyro v. c.
    442 (Aer. Hisp. 480.) Dioscoro. (Omisit Eudoxium.)
    443 Maximo II et Paterio [Al. Paterno].
    444 Theodosio XVIII et Albino.
    445 Valentiniano VI et Aetio III. (Hic confunduntur anni duo, quorum priore conss. fuere Valentinianus VI et Nonius; altero autem,
    446 Aetius III et Symmachus.)
    [Col. 0914B] 447 Callepio et Ardabure.
    448 Postumiano et Zenone.
    449 Asturio et Protegene.
    450 Valentiniano VII et Avieno.
    451 Adelphio et Marciano.
    452 (Aer. Hisp. 490.) Herculano et Parracio [Al. Sporatio].
    453 Opilione. [Omisit Vincomalum.]
    454 Aetio IV et Studio.
    455 Valentiniano VII et Anthemio.
    456 Avito Augusto cons. [Al. Joanne et Varane].
    457 Omissi Constantinus et Rufus.
    458 Recimere et [Patricio] qui de Oriente. (Hi pertinent ad annum 459.)
    459 Majoriano Aug. et Ariovindo [Al. Leone Aug.] [Col. 0914C] (Hi ad annum 458.)
    460 Magno et Apollonio.
    461 Severiano et [Dagalaipho] qui de Oriente. His conss. Majorianus occiditur, et Severus efficitur imperator.
    462 (Aer. Hisp. 500.) Severo et Leone Augustis.
    463 Basilio et Gadaipho [Al. Viviano].
    464 Dn. Olybrio [Al. et Rustico]. Severus Augustus obiit. Anthemius Romae imperator factus est. Adversum Wandalos grandis exercitus cum Marcellino duce dirigitur.
    468 Augusto Anthemio II consule.





MARCELLINUS COMES V. C.
(Ex Gallandii Bibl. Max. Vett. Patr. tom. X.)




[Col. 0913]
PROLEGOMENA.

[Col. 0913D] I. Pauca sunt admodum quae de Marcellini Comitis v. c. gestis in promptu exstant. Eum fuisse natione Romanum tradit Anonymus Mellicensis [(a) 1Kb] . Comitem autem Illyricianum egisse, ac Justiniani adhuc patricii cancellarium, ex Cassiodorio erudimur [(b) 1Kb] . Saeculo [Col. 0914D] VI ineunte variis litterarum monimentis inclaruit, quorum unus inter veteres meminit idem Cassiodorius his verbis [(c) 1Kb] : Marcellinus, inquit, quatuos libros de temporum qualitatibus et positionibus locorum pulcherrima proprietate conficiens, itineris sui tramitem [Col. 0915A] laudabiliter percurrit. Et alibi [(a) 1Kb] : Marcellinus, ait, pari cura legendum est, qui Constantinopolitanam civitatem et urbem Hierosolymorum minutissima narratione descripsit. Verum utrumque Comitis nostri memoratum opus vel prorsus intercidit, vel etiamnum alicubi delitescit. Pergit porro Senator [(b) 1Kb] : Chronica quae sunt imagines historiarum brevissimaeque commemorationes, scripsit Graece Eusebius, quem transtulit Hieronymus in Latinum, et usque ad tempora sua deduxit eximie. Hunc subsecutus est supra scriptus Marcellinus Illyricianus, qui adhuc patricii Justiniani fertur egisse cancellos; sed meliore conditione devotus, a tempore Theodosii principis usque ad fores imperii triumphalis augusti Justiniani opus suum Domino juvante perduxit: id est, ab anno Theodosii senioris primo usque ad quartum Justiniani [Col. 0915B] consulatum, qui est imperii ejus annus octavus, Christi 434, annorum nimirum 156 periodum perficiens, ut ipsemet auctor in sua praefatione testatur [(c) 1Kb] .

II. Porro Marcellini Chronicon quod post primam Antonii Schonhovii canonici Brugensis editionem pluries prodiit, castigatissime omnium Parisiis evulgavit Sirmondus anno 1619, qui de eo haec habet [(d) 1Kb] : »De Chronici hujus auctore necessario monendus es, lector, non omnino Marcellini esse quae in illo continentur. Testatur enim praefatione sua Marcellinus se opus suum ab initio principis Theodosii ad Magni usque consulatum per annos 140 perduxisse; tum deinde alios tantum 16 annos adjecisse, a primo Justini ad quartum usque Justiniani Augusti consulatum, hoc est, ad annum Christi 434. Ultra hunc [Col. 0915C] annum igitur non processerat Marcellinus, nec plura sane his fuerant in editione Antonii Schonhovii, qui Chronicon hoc in lucem primus dedit. Quae deinceps sequuntur ad finem usque principis Justiniani, ab alio postea quopiam adjecta sunt, et a Panvinio primum, deinde ab aliis nullo discrimine pro Marcellinianis edita. Nos ex vetustissimo Tilianae bibliothecae codice, tum Marcellini omnia multo quam hactenus emendatiora, tum appendicem quae et ipsa perantiqui scriptoris est, multis partibus auctiorem damus: integram daturi, nisi nos lacerum exemplar in septimo post Basilii consulatum anno destituisset. Quo facto in reliquis ad finem usque Panvinianam editionem sequi necesse fuerit, demptis annorum ad calcem epilogismis; quos idcirco praetermittendos censuimus, [Col. 0915D] quia nihil illos neque ad Marcellini Chronicon, neque ad ejus Appendicem pertinere constabat.« Hucusque Sirmondus.

III. Interesse autem putamus his modo relatis ea subdere quae de eodem opere in litteras retulit Sirmondianorum editor Baunius. Sic igitur ille [(e) 1Kb] : »Chronicon Marcellini Comitis rursum contulimus cum mss. duobus, uno collegii nostri Parisiensis, altero bibliothecae Victorinae: atque ex iis lectiones [Col. 0916A] aliquot variantes annotavimus, ac nonnullas item ex schedis viri docti atque in recensendis veterum scriptis exercitatissimi, Petri Francisci Chiffletii, qui Sirmondianam Chronici Marcellini editionem cum veteri codice Brugensi comparaverat. Praeter istas porro aliasque quas suis locis indicavimus, lectiones novas, postmodum et aliae nobis Chronici ejusdem in Chiffletii schedis occurrerunt, quarum indiculum statim dabimus.« Has vero posteriores lectiones, quas sero detectas editioni suae Sirmondianae Baunius subjicere haud valuit, nos suis quasque locis apposuimus. Verum cum alias in idem Chronicon observationes longiores ediderit in sua praefatione laudatus Baunius, eas hic opportunius, et aptiori quidem ordine digestas, proferendas duximus. Sic [Col. 0916B] autem se habent:

IV. »Quod annus 381 inscribitur Eucherio (sive Euchario) et Evagrio coss., mendosum id esse, ac pro Evagrio scribendum esse Syagrio satis constat tum ex Idatii Fastis, tum ex aliis antiquis scriptoribus. Sed nimirum similitudine scripturae factum est, ut primo apud Socratem [(f) 1Kb] pro , ac deinde apud Marcellinum Evagrio pro Syagrio scriberetur, sicut notavit vir eruditissimus Joannes Harduinus [(g) 1Kb] .

»Anno 397, Caesario et Attico coss., ubi Flaccilla Archadio nata legitur; itemque anno 431, Antiocho et Basso coss., ubi Flaccilla Theodosii Augusti filia vocatur; Placillam utroque in loco scribi debere contendit Petrus Lambecius [(h) 1Kb] : pariterque emendari [Col. 0916C] vult S. Ambrosii, Claudiani, Pauli Diaconi et Prosperi locos, ubi videlicet pro Placilla nominari Flaccillam putat: quippe Theodosii quidem filiam haud dubie Placillam dictam fuisse de nomine Placidiae, sive Placillae, Antonii filiae, primae uxoris Theodosii; ac deinde ad filiam quoque Arcadii, Theodosii neptem, illud nomen transiisse. Socrates quidem primam Theodosii uxorem nominat , filiam autem Theodosii et Gallae [(i) 1Kb] ; ac priorem Sozomenus . At Henricus Valesius notat hanc ab Epiphanio Scholastico Flaccillam dici, et quidem rectius: sic enim in veteribus nummis appellari. Tum haec adjicit [(j) 1Kb] : Sed mirum est Graecos in hoc nomine fere hallucinari: supra enim observavimus dici a Socrate pro Flaccillo, qui fuit Antiochensis [Col. 0916D] episcopus. Demum Joannes Harduinus scite admodum monet, utcumque Graeci scripserint, de Latinae reginae nomine fidem haberi potius Ambrosio aliisque Latinis debere, qui uxorem Theodosii senioris Flaccillam vocant.

»Ad annum 525, Philoxeno et Probo coss., ubi sic legitur: Joannes R. E. papa LI, anno a Petro . . . 475, Chiffletius ponit 485, codicem tamen nullum citans. Ac postea Schelestratius in Dissertationibus quibus [Col. 0917A] Ecclesiae antiquitatem illustravit, sic ad annum illum scripsit: Petrus pontificatum Romanum iniit, juxta nostram chronologiam, anno post mortem Christi duodecimo: a quo usque ad praedictum consulatum sunt anni 485, unde decem anni desiderantur apud Marcellinum; forsan tabellariorum incuria, qui 475 pro 485 scripserunt.

»Postremo ad annum 547, post consulatum Basilii VI, monet Chiffletius, in codice regio 1690, Marcellini Chronicon ibi desinere, post illa scilicet verba, [Col. 0918A] Praesentale accepit magisterium. Atque id Petrus quo que Lambecius testatur [(a) 1Kb] de veteri codice Caesareo, qui olim Matthiae Corvini Hungariae regis fuit; in eoque post verba modo memorata, in morem inscriptionis subjici, Collectio omnium annorum; tum infra: Istius Chronicae colliguntur omnes anni usque ad consulatum Valentis sextum, etc.« Hactenus cl. Baunius, cujus Sirmondianam editionem recensitam typis expressimus. At de his satis.




[Col. 0917]
MARCELLINI COMITIS V. C. CHRONICON. (C)



Praefatio.

[Col. 0917B] Post mirandum opus quod a mundi fabrica usque in Constantinum principem Eusebius Caesariensis, hujus saeculi originem, tempora, annos, regna, virtutesque mortalium, et variarum artium repertores, omniumque pene provinciarum monumenta commemorans, Graeco edidit stylo, noster Hieronymus cuncta transtulit in Latinum, et usque in Valentem Caesarem Romano adjecit eloquio. Igitur uterque hujus operis auctor MMMMM et DLXXIX annorum hunc mundum tunc fore miro computavit ingenio. Ego vero, simplici dumtaxat computatione Orientale tantum [Col. 0918B] secutus imperium, per indictiones perque consules infra scriptos, centum et XL annos, a septima videlicet indictione et a consulatu Ausonii et Olybrii (quibus etiam consulibus Theodosius Magnus creatus est imperator) enumerans, et usque in consulatum Magni indictionis undecimae colligens, eorumdem auctorum operi subrogavi: itemque alios XVI annos, a consulatu Justini Augusti primo usque in consulatum Justiniani Augusti IV suffeci: id sunt simul anni CLVI, et meum rusticum opus supposui.



INCIPIT CHRONICON.
[Col. 0917]


(A. C. 379.) Indictione VII, Ausonio et Olybrio coss.
[Col. 0917B]

Theodosius Hispanus Italicae divi Trajani civitatis, a Gratiano Augusto apud Sirmium XXXIX post Valentis interitum imperator creatus est, XIV kalendas [Col. 0917C] Februarias, Orientalem dumtaxat rempublicam recturus, vir admodum religiosus et catholicae Ecclesiae propagator, omnibusque Orientalibus principibus praeponendus, nisi quod Marcianum, tertium post se principem, imitatorem habuerit. Alanos, Hunos, Gothos, gentes Scythicas magnis multisque praeliis vicit.



(A. C. 380.) Ind. VIII, Gratiano Aug. V et Theodosio Aug. coss.

Gregorius Nazianzenus facundissimus Christi sacerdos, et Hieronymi nostri praeceptor, ecclesia nostra apud Byzantium capta ab Arianis, plebem catholicam in beatae Anastasiae oratorio catholica quotidie allocutione continuit. Saepe namque pravorum conviciis insectatus est: sed gratia Christi praeditus, usque ad id tempus quo eadem ecclesia sui praesentia [Col. 0917D] nostris est reddita, perfidis obstitit Arianis. Nam his coss. Theodosius Magnus postquam de Scythicis gentibus triumphavit, expulsis continuo ab orthodoxorum ecclesia Arianis, qui eam per XL ferme annos [Col. 0918B] sub Arianis imperatoribus tenuerant, nostris catholicis orthodoxus restituit imperator mense Decembri.



(A. C. 381.) Ind. IX, Eucherio et Evagrio [Forte Syagrio] coss.

[Col. 0918C] Sanctis CL Patribus urbe Augusta congregatis adversus Macedonium in Spiritum sanctum naufragantem, ab iisdem episcopis sancta synodus confirmata est: Damaso videlicet sedem beati Petri tenente, Constantinopoli vero per Timotheum Alexandrinum, perque Meletium Antiochenum et Cyrillum Hierosolymitanum episcopos, Nectario ex pagano protinus baptizato, et in praefata synodo pontifice ordinato. Athanaricus rex Gothorum cum quo Theodosius imp. foedus pepigerat, Constantinopolim mense Januario venit, eodemque mense morbo periit.



(A. C. 382.) Ind. X, Antonio et Syagrio coss.

Divi Valentiniani magni cadaver [Al. cadavere] Theodosius princeps ab Italia reportatum [Al. reportato], [Col. 0918D] apud Comitatum regio in sepulcro recondidit. Eodem anno universa gens Gothorum, Athanarico rege suo defuncto, Romano sese imperio dedit menso Octobrio. Damasus Romanae Ecclesiae, exceptis Liberio [Col. 0919A] et Felice, XXXV episcopus, anno pontificatus sui XVIII, in Domino requievit.



(A. C. 383.) Ind. XI, Merobaude II et Saturnino coss.

Romanae Ecclesiae Siricius XXXVI antistes factus, vixit annos XV. Archadius patri suo Theodosio Aug. consors imperii septimo ab Urbe milliario coronatus est. Gratianus imp. Maximi tyranni dolo apud Lugdunum occisus est VIII kal. Septembris.



(A. C. 384.) Ind. XII, Richomere et Clearcho coss.

Legati Persarum Constantinopolim advenerunt, pacem a Theodosio principe [Al. Theodosii principis] postulantes. Eodem tempore Honorius alter Theodosio natus est filius mense Septembri.



(A. C. 385.) Ind. XIII, Archadio et Bautone coss.

[Col. 0919B] Theodosius imp. aliquantas Eoas [Al. saevas] nationes per legatos suos suo utpote imperio subdidit.



(A. C. 386.) Ind. XIV, Honorio Caesare et Evodio coss.

Invasam princeps Theodosius ab hostibus Thraciam vindicavit, victorque cum Archadio filio suo Urbem ingressus est. Galla Theodosii regis altera uxor his consulibus Constantinopolim venit.



(A. C. 387.) Ind. XV, Valentiniano III et Eutropio coss.

Archadius Caesar cum patre suo Theodosio sua quinquennalia celebravit. Theodosius Magnus Italiam contra Maximum tyrannum pugnaturus accessit.



(A. C. 388.) Ind. I, Theodosio Aug. II et Cynegio coss.

Valentinianus Gratiani frater et Theodosius imp. Maximum tyrannum et Victorem filium ejus apud [Col. 0919C] Aquileiam rebellantem vicerunt. Andragathius comes morte Maximi cognita praecipitem sese e navi in undas dedit ac suffocatus est.



(A. C. 389.) Ind. II, Timasio et Promoto coss.

Theodosius imp. cum Honorio filio suo Romam mense Junio introivit, congiarium Romano populo tribuit, Urbeque egressus est kal. Septembris. Per idem tempus grando crepitans per biduum continuum pro pluvia cecidit, pecorum arborumque pernicies. Stella a septentrione gallicinio surgens, et in modum Luciferi ardens potius quam splendens apparuit, vicesimo tertio die [Al. vicesimo die] esse desiit. Templum Serapidis apud Alexandriam Theodosii Imp. edicto solutum est.



(A. C. 390.) Ind. III, Valentiniano Aug. IV et Neoterio coss.
[Col. 0919D]

Signum in coelo quasi columna pendens ardensque per dies XXX apparuit. Galla Theodosii uxor ab Archadio privigno suo ejecta est. Obeliscus in circo positus est: columna haud longe ab ecclesia constituta est, quae argenteam Theodosii Magni statuam ferens hactenus contemplatur.



(A. C. 391.) Ind. IV, Tatiano et Symmacho coss.

Theodosius imp. Italia decedens Constantinopolim remeavit. Valentinianus imp. apud Viennam dolo Arbogastis strangulatus interiit idib. Martiis. Eugenius Arbogastis favore confisus imperium sibimet usurpavit.



(A. C. 392.) Ind. V, Archadio II et Rufino coss.
[Col. 0920A]

Arbogastes Valentiniano imp. exstincto, et Eugenio Caesare facto, innumeras invictasque copias undique in Gallias contraxit, Occidentale sibi imperium utpote vindicaturus, vir barbarus, animo, consilio, manu, audacia, potentiaque nimius. Contraxit autem undique innumeras copias, vel Romanorum praesidiis, vel Barbarorum auxiliis, alibi potestate, alibi cognatione subnixus. Usque hunc XIX Theodosii imperii annum, beatus Hieronymus post ascensionem D. N. Jesu Christi, a Petro apostolo incipiens, et in semetipsum desinens, CXXXV virorum illustrium ecclesiastica volumina descripsit, apud Bethleem oppidum degens; ubi et monasterium sibi condidit, et alia multa ecclesiastica litteris quoque Hebraicis edoctus [Col. 0920B] scripsit, finemque vitae suae admodum senex fecit, ibique sepultus est; catholicis quidem inexpugnabilis ecclesiae turris, haereticis autem omnibus infatigabilis hostis, tam proposito vitae suae, quam librorum a se editorum assertionibus depugnans.



(A. C. 393.) Ind. VI, Theodosio III et Abundantio coss.

Honorium pater suus Theodosius in eodem loco quo fratrem ejus Archadium, Caesarem fecit, id est septimo ab urbe regia milliario. Tunc quippe hora diei tertia tenebrae factae sunt.



(A. C. 394.) Ind. VII, Archadio III et Honorio II coss.

Theodosius Augustus assumpto Honorio Caesare, eodemque filio, contra Arbogastem qui Eugenium tyrannum imperatorem facere ausus est, iterum properavit: [Col. 0920C] bello commisso Eugenius victus atque captus interfectus est; Arbogastes sua se manu perculit. Terraemotu a mense Septembrio in Novembrium continuo imminente, aliquantae Europae regiones quassatae sunt. Thermae Archadianae ex conditoris sui nomine nomen acceperunt.



(A. C. 395.) Ind. VIII, Olybrio et Probino coss.

Theodosius Magnus apud Mediolanum vita decessit. Imperavit annos XVII. Corpus ejus eodem anno Constantinopolim allatum, atque sepultum. Archadius et Honorius germani, utrumque imperium divisis tantum sedibus tenere coeperunt. Rufinus patricius Archadio principi insidias tendens, Alaricum Gothorum regem, missis ei clam pecuniis, infestum reipublicae fecit, et in Graeciam misit. Porro detecto [Col. 0920D] dolo suo Rufinus ab Italicis militibus, olim [Al. deest olim] cum Gaina comite Archadio missis, ante portas urbis merito trucidatus est. Caput ejus manusque dextra per totam Constantinopolim demonstrata.



(A. C. 396.) Ind. IX, Arcadio IV et Honorio III coss.

Rufini uxor et filia exsulant. Eutropius sacri palatii cubicularius omnes opes abripuit, avaritiamque transgressus est. Terraemotus per dies plurimos fuit, coelumque ardere visum est.



(A. C. 397.) Ind. X, Caesario et Attico coss.

His consulibus Flaccilla Archadio nata est filia.



(A. C. 398.) Ind. XI, Honorio IV et Eutychiano coss.

Romanae Ecclesiae Anastasius XXXVII episcopus [Col. 0921A] ordinatus vixit annos quatuor. Ambrosius Mediolanensis, virtutum episcopus, arx fidei, orator catholicus, ad Christum Dominum commigravit. Joannes Antiochiae natus, ibique a Meletio ejusdem civitatis episcopo, eodemque confessore, lector ecclesiae ordinatus, per singulos officii gradus ascendit. Ubi per quinquennium continuum diaconus multos divinosque edidit libros; presbyter quoque factus per XII annos plures confecit. Tanta dehinc opinione ubique merito propagatus, Constantinopoli in locum Nectarii pontifex suffectus est: ubi plurima dulciaque divinarum Scripturarum volumina suo operi catholico [Al. catholicis] addidit, hosque episcopos habuit inimicos, Theophilum Alexandrinum, Epiphanium Cyprium, Acacium Beroensem, Antiochum Ptolomensem, [Col. 0921B] Severianum Gabalensem et Severum Chalcedonensem. Gildo comes, idemque paganus, qui mortuo Theodosio principe Africae praeerat, dum Archadio et Honorio adhuc pueris regnantibus invidet, Africamque nititur obtinere, frater ejus Mascezel, cognita ejus vesania, relictisque duobus apud Africam filiis, in Italiam remeat: Gildo utrumque fratris filium dolo trucidat. Mascezel, fratris scelere cognito, cum quinque millibus suorum contra Gildonem cum LXX millibus armatorum sibimet obviantem infestus accedit, Gildonemque parricidam jejuniis et orationibus suis [Al. deest suis], immo beati Ambrosii in somnis admonitu auxiliantibus, fugavit. Gildo fugiens propria se manu strangulavit; sicque Mascezel sine bello victoriam meruit, ac sine caede vindictam.



(A. C. 399.) Ind. XII, Theodoro et Eutropio eunucho coss.
[Col. 0921C]

Hic Eutropius omnium spadonum primus atque ultimus consul fuit, de quo Claudianus poeta:

Omnia cesserunt Eunucho consule monstra.
Pulcheria Arcadio altera filia nata est. Gaina comes apud Constantinopolim ad praeparandum civile bellum barbaros suos occulte admonet; ipse valetudinem simulans urbe digreditur: coepto adversus Byzantios praelio plurimi hostium cadunt, caeteri fugientes ecclesiae nostrae succedunt, ibique retecto [Al. detecto] ecclesiae culmine jactisque desuper lapidibus obruuntur.



(A. C. 400.) Ind. XIII, Stilicone et Aureliano coss.

[Col. 0921D] Bellum navale contra Gainam tyrannum inter Chersonesum et Hellespontum gestum est: multa millia Gothorum caesa, vel demersa sunt. Gaina comes de hoc bello fugiens evasit: ipso tamen anno occisus est mense Februario [Forte Decembrio].



(A. C. 401.) Ind. XIV, Vincentio et Fravita [Chiffl. Fravito] coss.

Caput Gainae hastili praefixum Constantinopolim allatum est. Maris Pontici superficies ita gelu frenata est, ut per triginta dies soluta tandem glacies instar montium per Propontidem superne portata decurreret. Theodosius junior patre Archadio natus est III [Al. IV] idus Apriles.



(A. C. 402.) Ind. XV, Archadio V et Honorio V coss.
[Col. 0922A]

Romanae Ecclesiae Innocentius XXXVIII creatus antistes, vixit annos XV. Theodosius junior in loco quo pater patruusque suus, Caesar creatus est. Constantinopoli ingens terraemotus fuit.



(A. C. 403.) Ind. I, Theodosio juniore et Rumorido coss.

Marina patre Archadio nata III idus Febr. Eudoxiae Archadii uxoris super porphyreticam columnam argentea statua juxta ecclesiam posita hactenus sistit. Joannem Constantinopolitanae civitatis episcopum, cui supra dicti sex antistites incassum aemuli fuere, aliosque triginta sibimet episcopos conscivere, nolente Archadio principe, in Cucusum Armeniae oppidum exsulem miserunt, eumque post annum unum [Col. 0922B] in villam quae Comana in regione Pontica dicitur, de exsilio in exsilium relegarunt. Hunc ibidem mortuum religiosa orthodoxorum plebs in atrio Basilisci episcopi sancti, idemque martyris, ab eodem martyre in somnis admonita, in novum moxque repertum sepulcrum recondidit.



(A. C. 404.) Ind. II, Honorio VI et Aristaeneto coss.

Ecclesiam Constantinopolitanam flamma ignis quae de beati Joannis throno quondam episcopi nata fuit, subito conflagravit, vicinamque ecclesiae urbis faciem serpens nihilominus exussit. Eudoxia uxor Archadii diem obiit.



(A. C. 405.) Ind. III, Stilicone II et Anthemio coss.

Isauri per montem Tauri discursantes ingens dispendium [Col. 0922C] reipublicae importarunt, quibus Narbazaicus legatus majus continuo rependit incommodum.



(A. C. 406.) Ind. IV, Archadio VI et Probo coss.

Theodosius junior quinquennalia dedit. Radagaisus paganus et Scytha cum ducentis millibus suorum totam Italiam inundavit. Huldin et Sarus [Chiffl. Saurus] Hunnorum Gothorumque reges Radagaisum continuo devicerunt, ipsius capite amputato, captivos ejus singulis aureis distrahentes.



(A. C. 407.) Ind. V, Honorio VII et Theodosio juniore II coss.

Cisterna maxima juxta porphyreticam Constantini imperatoris columnam in foro ejus sub plateae [Col. 0922D] transitum constructa est.



(A. C. 408.) Ind. VI, Basso et Philippo coss.

Stilicho comes, cujus duae filiae Maria et Thermantia singulae uxores Honorii principis fuere, utraque tamen virgo defuncta, spreto Honorio, regnumque ejus inhians, Alanorum, Suevorum, Wandalorumque gentes donis pecuniisque illectas contra regnum Honorii excitavit, Eucherium filium suum paganum et adversum Christianos insidias molientem cupiens Caesarem ordinare. Qui cum eodem Eucherio dolo suo detecto occisus est. Romae in foro pacis per dies septem terra mugitum dedit. Archadius imp. vitae finem fecit: regnavit post obitum patris sui Theodosii annos XIII.



(A. C. 409.) Ind. VII, Honorio VIII et Theodosio juniore III coss.
[Col. 0923A]

Apud Constantinopolim magna exarsit populi seditio, panis scilicet penuria sibimet ingruente.



(A. C. 410.) Ind. VIII, Varane solo cos.

Alaricus trepidam urbem Romam invasit, partemque ejus cremavit incendio, sextoque die quam ingressus fuerat, depraedata urbe egressus est, Placidia Honorii principis sorore abducta, quam postea Ataulfo propinquo suo tradidit uxorem.



(A. C. 411.) Ind. IX, Honorio IX et Theodosio IV coss. [Al. Theodos. IV solo].

Theodosius junior decennalia, Honorius Romae vicennalia dedit. Constantinus apud Gallias invasit [Col. 0923B] imperium, filiumque suum ex monacho Caesarem fecit: ipse apud Arelatum civitatem occiditur: Constans filius apud Viennam capite plectitur.



(A. C. 412.) Ind. X, Theodosio imp. V solo cos. [Al. Honorio IX et Theodosio V].

Jovinus ac Sebastianus in Galliis tyrannidem molientes occisi sunt. Attalus in mari captus, atque Honorio exhibitus, truncata manu vitae relictus est.



(A. C. 413.) Ind. XI, Lucio solo coss.

Heraclianus [Chiffl. Heraclius] Africae comes cum septingentis navibus et tribus militum millibus ad urbem tendens, mox ad urbem Romam egressus est: occursu Marini comitis territus et in fugam versus, arrepta nave solus Carthaginem rediit, ibique illico interfectus est.



(A. C. 414.) Ind. XII, Constantino et Constante coss.
[Col. 0923C]

Pulcheria Theodosii soror Augusta appellata est. Valia rex Gothorum, facta cum Honorio principe pace, Placidiam sororem ejus eidem viduam reddidit.



(A. C. 415.) Ind. XIII, Honorio X et Theodosio VI coss.

Ecclesia Constantinopolitana dudum igni cremata, iis coss. restaurata dedicataque est, Attico episcopo eamdem regente ecclesiam. Lucianus presbyter vir sanctus, cui revelavit, Deus his consulibus, locum sepulcri et reliquiarum corporis sancti Stephani primi martyris, scripsit ipsam revelationem in Graeco sermone ad omnium Ecclesiarum personas.



(A. C. 416.) Ind. XIV, Theodosio VII et Palladio coss.
[Col. 0923D]

Orosius presbyter Hispanici generis septem libros Historiarum descripsit. Missus ab Augustino episcopo idem Orosius pro discenda animae ratione ad Hieronymum presbyterum, reliquias beati Stephani tunc nuper inventas rediens primus intulit Occidenti. Atticus Constantinopolitanus episcopus scripsit ad reginas, Archadii imp. filias, de Fide et Virginitate librum valde egregium, in quo praeveniens Nestorianum dogma impugnat.



(A. C. 417.) Ind. XV, Honorio XI et Constantio II coss.

Tenebrae in die factae sunt. Cybera Asiae civitas, aliquantaque praedia terraemotu demersa. Romanae [Col. 0924A] Ecclesiae Zosimus XXXIX episcopus ordinatus vixit annis III.



(A. C. 418.) Ind. I, Honorio XII et Theodosio VIII coss.

Plinta comes, idemque rebellium apud Palaestinam provinciam auctor deletus est. Solis defectio facta est. Stella ab Oriente per septem menses surgens ardensque apparuit.



(A. C. 419.) Ind. II, Monaxio et Plinta coss.

Valentinianus junior apud Ravennam patre Constantio et Placidia matre, V nonas Julias natus est. Multae Palaestinae civitates villaeque terraemotu collapsae. Dominus noster Jesus Christus semper ubique praesens [Al. totus], et super montem Oliveti Hierosolymae [Col. 0924B] vicinum sese de nube manifestavit. Multae tunc utriusque sexus vicinarum gentium nationes, tam visu quam auditu perterritae atque credulae, sacro Christi fonte ablutae sunt, omniumque baptizatorum in tunicis crux Christi salvatoris, divinitatis nutu, extemplo impressa refulsit.



(A. C. 420.) Ind. III, Theodosio IX et Constantio III coss.

Romanae Ecclesiae Bonifacius XL episcopus ordinatus, vixit annis tribus. In Oriente tumultum milites excitarunt, ductoremque suum Maximinum nomine exstinxerunt. In Perside in Christianos persecutio desaevit.



(A. C. 421.) Ind. IV, Eustathio et Agricola coss.

Theodosius imp. Eudoxiam Achivam duxit uxorem. [Col. 0924C] Archadio patri suo in foro ejus; super immanem columnam, ingentem statuam idem Theodosius dedicavit. Cisterna Aetii constructa est. Romani cum Persis conflixere.



(A. C. 422.) Ind. V, Honorio XIII et Theodosio X coss.

Theodosius imp. Eudoxiam filiam genuit. In tricennalia Honorii, Maximus tyrannus et Jovinus ferro victi, adducti de Hispaniis atque interfecti sunt. Hunni Thraciam vastaverunt. Persae cum Romanis pacem pepigere.



(A. C. 423.) Ind. VI, Asclepiodoto et Mariniano coss.

Coelestinus Romanae Ecclesiae XLI antistes creatus [Col. 0924D] est: vixit annos IX. Evagrius scripsit Altercationem Judaei Simonis et Theophili Christiani, quae pene omnibus nota est. Terraemotus multis in locis fuit, et frugum inedia subsecuta. Philippus et Sallustius philosophi morbo perierunt. Stella saepe ardente crinita Honorius imp. fatale munus implevit.



(A. C. 424.) Ind. VII, Victore et Castino coss.

Placidia mater Valentiniani Augusta nuncupata est. Valentinianus Caesar creatus Theodosii imp. Eudoxiam filiam sibimet desponsavit. Joannes regnum Occidentale Honorio defuncto invasit.



(A. C. 425.) Ind. VIII, Theodosio XI et Valentiniane Caesare coss.

Supra fatus Joannes dolo potius Ardaburis et Asparis [Col. 0925A] quam virtute occiditur. Valentinianus junior apud Ravennam factus est imperator.



(A. C. 426.) Ind. IX, Theodosio XII et Valentiniano II coss.

Sisinnius vir sanctae simplicitatis et simplicis sanctitatis, Constantinopolitanus episcopus factus est.



(A. C. 427.) Ind. X, Hierio et Ardabure coss.

Pannoniae, quae per quinquaginta [Chiffl. sexaginta] annos ab Hunnis retinebantur, a Romanis receptae sunt. Thermae Theodosianae dedicatae.



(A. C. 428.) Ind. XI, Felice et Tauro coss.

Nestorius Antiochia natus, vir satis quidem eloquentiae, sapientiae vero parum habens, Constantinopolitanis admodum adnitentibus, ex presbytero episcopus ordinatus est. Beatissimi Joannis episcopi, [Col. 0925B] dudum malorum episcoporum invidia exsulati, apud comitatum coepit memoria celebrari mense Septembrio die XXVI [Chiffl. XXV].



(A. C. 429.) Ind. XII, Florentino et Dionysio coss.

Orthodoxi nostri Macedonianorum ecclesiam extra muros urbis positam abstulerunt, quoniam iidem Macedoniani Antoninum Germis catholicum episcopum interfecerunt. Beatissimus Augustinus Hipponensis Ecclesiae elegantissimus Christi sacerdos, doctorque praecipuus, morte placida quievit.



(A. C. 430.) Ind. XIII, Theodosio XIII et Valentiniano III coss.

Theodosius imp. tricennalia gessit. Felix apud Ravennam occiditur. Coelestinus Romanae arcis pontifex, [Col. 0925C] Nestorio pravitatis episcopo per epistolam suam, datis eidem X dierum induciis, vel poenitenti veniam, vel dissentienti damnationem denuntiat. Idem Nestorius Ecclesiae Constantinopolitanae perfidus antistes, a quo et Nestoriana perfidia pullulavit, apud Ephesum ducentorum sanctorum Patrum sententia in synodo condemnatus est, Coelestino Cyrillum Alexandrinae civitatis episcopum pro tempore vicarium denuntiante: in locum Nestorii Maximianus episcopus est subrogatus.



(A. C. 431.) Ind. XIV, Antiocho et Basso coss.

Flacilla Theodosii Augusti filia extremum spiritum fudit. Barbari urbe augusta enutriti ad ecclesiam nostram hostili ritu confluunt; ignem in ecclesiam ad comburendum altare dum infesti jaciunt, invicem [Col. 0925D] sese, resistente Deo, trucidant. Hoc tempore dum ad horrea publica Theodosius processum celebrat, tritici in plebe ingruente penuria, imperator ab esuriente populo lapidibus impetitur.



(A. C. 432.) Ind. XV, Valerio et Aetio coss.

Romanae Ecclesiae Xystus XLII episcopus ordinatus, vixit annis VIII. Placidiae matris Valentiniani imp. instinctu, ingens bellum inter Bonifacium et Aetium patricios gestum est. Aetius longiore Bonifacii telo pridie sibimet praeparato, Bonifacium congredientem vulneravit illaesus; tertioque mense Bonifacius vulnere quo sauciatus fuerat emoritur, Pelagiam uxorem suam valde locupletem, nulli alteri nisi Aetio ut nuberet exhortans.



(A. C. 433.) Ind. I, Theodosio XIV et Maximo coss.
[Col. 0926A]

Maxima urbis regiae pars septentrionalis per tres dies continuos incensa, collapsaque est mense Augusto.



(A. C. 434.) Ind. II, Ariobindo et Aspare coss.

Honoria Valentiniani imp. soror ab Eugenio procuratore suo stuprata concepit, palatioque expulsa, Theodosio principi de Italia transmissa, Attilanem contra occidentalem rempublicam concitabat [Aliqui codd. transmissa, male enim contra occ. remp. cogitabat].



(A. C. 435.) Ind. III, Theodosio XV et Valentiniano IV coss.

Forum Theodosii imp. in loco qui Helianae dicitur aedificatum est. Sebastianus Bonifacii quondam patricii [Col. 0926B] gener urbe Augusta fugit, atque in Africa interemptus est.



(A. C. 436.) Ind. IV, Isidoro et Senatore coss.

Theodosius imp. Cyzicum civitatem navibus petit, multaque eidem civitati munificentia praestita, urbem Augustam renavigavit.



(A. C. 437.) Ind. V, Aetio II et Sigisvuldo coss.

Valentinianus imp. Roma digressus, ad copulandam sibi in matrimonium Eudoxiam Theodosii principis filiam quam dudum desponsaverat, Constantinopolim advenit, eaque sibi nupta, apud Thessalonicam Italiam repetens hiemavit.



(A. C. 438.) Ind. VI, Theodosio XVI et Fausto coss.

[Col. 0926C] Cotradis [Chiffl. Contradis] praedo cum piratis suisque comitibus captus interfectusque est. Reliquiae beatissimi Joannis, Augustae urbis quondam episcopi, eidem redditae civitati ibique sepultae, mense Januario die XXVIII. Valentinianus imp. cum Eudoxia uxore Ravennam ingressus est.



(A. C. 439.) Ind. VII, Theodosio XVII et Festo coss.

Theodosius imp. octava quinquennalia edidit. Eudoxia uxor Theodosii principis ab Hierosolymis urbem regiam remeavit, beatissimi Stephani primi martyris reliquias quae in basilica sancti Laurentii positae venerantur, secum deferens. Hoc tempore Gensericus rex Wandalorum Africae civitates, Carthaginemque metropolim cum suis satellitibus occupavit X kalend. Novembris.



(A. C. 440.) Ind. VIII, Valentiniano V et Anatolio coss.
[Col. 0926D]

Paulinus magister officiorum in Caesarea Cappa dociae, jubente Theodosio principe, interemptus est Romanae Ecclesiae Leo XLIII papa creatus, vixit annos XXI.



(A. C. 441.) Ind. IX, Cyro solo cos.

Persae, Sarraceni, Zanni [Al. Tzanni], Isauri, Hunni, finibus suis egressi, Romanorum sola vastarunt. Missi sunt contra hos Anatolius et Aspar magistri militiae, pacemque cum eis unius anni fecerunt. Joannes natione Wandalus, magisterque militiae, Arnegiscli [Al. Arnitiscli. Corb. Argenisli] fraude in Thracia interemptus est. Hunnorum reges numerosis [Col. 0927A] suorum cum millibus in Illyricum irruerunt: Naisum, Singidinum, aliasque civitates, oppidaque Illyrici plurima exciderunt.



(A. C. 442.) Ind. X, Eudoxio et Dioscoro coss.

Stella quae crinita dicitur, per plurimum tempus ardens apparuit. Bleda et Attila, fratres, multarumque gentium reges, Illyricum Thraciamque depopulati sunt.



(A. C. 443.) Ind. XI Maximo II et Paterio [Seu Paterno] coss.

His consulibus tanta nix cecidit, ut per sex menses vix liquescere potuerit: multa hominum et animalium millia frigoris rigore confecta perierunt. Theodosius imp. ex Asiana expeditione in urbem redit. Thermarum quae Achilleae dicuntur, encaeniae factae.



(A. C. 444.) Ind. XII, Theodosio XVIII et Alberto coss.
[Col. 0927B]

Theodosius princeps nona quinquennalia dedit. Archadia soror Theodosii vivendi finem fecit. Aliquanta Bithyniae oppida atque praedia continuarum vi longa pluviarum, et fluviorum inundatione crescentium, sublapsa dissolutaque perierunt. Severum presbyterum et Joannem diaconum Eudoxiae reginae apud Aeliam urbem ministrantes, missus ab imp. Theodosio Saturninus comes domesticorum occidit. Eudoxia nescio quo excita dolore Saturninum protinus obtruncavit: statimque mariti imp. nutu, regiis spoliata ministris apud Aeliam civitatem moritura remansit.



(A. C. 445.) Ind. XIII, Valentiniano VI et Nomo [Vel Nonio] coss.
[Col. 0927C]

Bleda rex Hunnorum Attilae fratris sui insidiis interimitur. Apud Byzantium populari orta in circo seditione multi sese invicem occiderunt, multaque intrinsecus [Chiffl. extrinsecus] hominum pecudumque morbo corpora perierunt.



(A. C. 446.) Ind. XIV, Aetio III et Symmacho [Al. Valentiniano VII et Aetio III] coss.

His consulibus magna fames Constantinopolim invasit, pestisque illico subsecuta. Templum regiae civitatis igne crematum.



(A. C. 447.) Ind. XV, Ardabure et Callepio [Al. Calipio] coss.

Ingenti terraemotu per loca varia imminente plurimi urbis augustae muri recenti adhuc reaedificatione [Col. 0927D] constructi, cum LVII turribus corruerunt. Saxa quoque ingentia in foro Tauri dudum super sese in aedificio posita, statuaeque plurimae sine ullius videlicet laesione collapsae sunt, plurimis nihilominus civitatibus collapsis: fames et aerum pestifer odor multa millia hominum jumentorumque delevit. Ingens bellum et priore majus per Attilam regem nostris inflictum, pene totam Europam, excisis invasisque civitatibus atque castellis, conrasit. Eodem anno, urbis augustae muri olim terraemotu collapsi, intra tres menses, Constantino praefecto praetorio operam dante, reaedificati sunt. Attila rex usque ad Thermopolim infestus advenit. Arnegisclus [Chiffl. Argenislus] magister militiae in ripense Dacia, juxta Utum [Col. 0928A] amnem, ab Attila rege, viriliter pugnans, plurimis hostium interemptis, occisus est.



(A. C. 448.) Ind. I, Zenone et Postumiano coss.

Provincia India Theodosio principi pro munere tigrim domitam misit. Utramque porticum Troadensem, turresque portarum utrasque ignis subitus exussit: quarum ruina continuo repurgata, Antiochus praefectus praetorio in pristinam erexit speciem, legatis Attilae a Theodosio despectas [Al. depactas] olim pecunias flagitantibus.



(A. C. 449.) Ind. II, Protogene et Asturio coss.

Marina Theodosii regis soror fati munus implevit. Flavianus episcopus in secunda apud Ephesum synodo, vi Dioscori Alexandrini episcopi et Saturnini [Col. 0928B] spadonis in Epipam [Chiffl. etiam] exsulatus est. Areobinda et Taurus patricii communi vita defuncti sunt.



(A. C. 450.) Ind. III, Valentiniano VII et Abieno coss.

Theodosius imp. vivendi finem fecit: regnavit post mortem Archadii patris sui annos XLII. Loco [Al. Locum] ejus Marcianus imperium [Al. imperator] adeptus est. Crysaphius eunuchus, Pulcheriae Theodosii sororis nutu, sua cum avaritia interemptus est.



(A. C. 451.) Ind. IV, Marciano Aug. et Adelfio coss.

Leone pontifice sedem beati Petri regente, DCXXX Patrum sancta et universalis synodus contra Eutychetem nefandissimorum praesulem monachorum, apud Chalcedonam in basilica sanctae Euphemiae firmata [Col. 0928C] est: solus Dioscorus Alexandrinae Ecclesiae episcopus dissensit, statimque ab iisdem catholicis Patribus sacerdotio abdicatus est.



(A. C. 452.) Ind. V, Sporacio et Herculano coss.

Marcianus Aug. suis statuit decretis ut hi qui consules fieri cupiebant, nihil aeris in populum spargerent, sed statutam pecuniam ad reparandum Urbis aquae ductum dependerent. Hoc tempore tres magni lapides e coelo in Thracia ceciderunt. Aquileia civitas ab Attila Hunnorum rege excisa est.



(A. C. 453.) Ind. VI, Vincomalo et Opilione coss.

Joannes praecursor Domini et baptista, caput suum quod olim Herodias impia nefandaque postulatione ab humeris amputatum et in disco positum accepit, [Col. 0928D] proculque a truncato ejus corpore sepelivit, duobus Orientalibus monachis ob adorandam apud Hierosolymam Christi Domini resurrectionem introeuntibus revelavit, ut ad Herodis quondam regis habitaculum accedentes admoniti requirerent, fideliterque humo extollerent. Hoc ergo caput fide [Chiffl. fidei] repertum, suaque hispida in mantica conditum, dum ad propria remeantes habitacula pervehunt, quidam Emisenae figulus civitatis, diutinam imminentemque sibi fugiens paupertatem, sese his exhibuit comitem: quique dum nescius peram sibi creditam cum sacro capite portat, ab eo cujus caput vehebat, noctu admonitus, utrumque comitem fugiens dereliquit, statimque Emisenam urbem cum sancto levique onere [Col. 0929A] introgressus est. Ibique dum advixit, praecursoris Christi veneratus est caput, moriensque sorori suae rerum nesciae signatum in vasculo tradidit recolendum [Fort. colendum]. Illa vero successori suo repositum, signatumque ut erat dereliquit. Porro Eustochius, quidam occultus Arianae perfidiae presbyter, talem tantumque thesaurum indignus obtinuit, gratiamque quam Christus Dominus per Joannem baptistam infirmo populo tribuebat, is eam, ac si suam dumtaxat, in vulgo disseminabat. Hinc pravitate sua detecta, Emisena civitate expulsus est. Hoc deinde antrum in quo beatissimi Joannis caput in urnam missum, sub terraque reconditum erat, quidam monachi pro habitaculo habere coeperunt. Marcellus demum presbyter, totiusque monasterii praesul, [Col. 0929B] dum in eodem specu vita irreprehensibili habitat, idem B. Joannes Christique praecursor sese eidem suumque ostendit caput, ibidemque sepultum multis praefulgens virtutibus patefecit. Hoc igitur venerabile caput sub Uranio memoratae episcopo civitatis, per praefatum Marcellum presbyterum constat inventum Vincomalo et Opilione coss. mense Februario, die XXIV, media jejuniorum paschalium septimana, imperatoribus vero Valentiniano et Marciano regnantibus. Pulcheria Augusta, Marciani principis uxor, beati Laurentii atrium inimitabili opere consummavit, beatumque vivendi finem fecit.



(A. C. 454.) Ind. VII, Aetio et Studio coss.

Attila rex Hunnorum Europae orbator provinciae [Col. 0929C] noctu mulieris manu cultroque confoditur. Quidam vero sanguinis rejectione necatum perhibent. Aetius patricius, magna Occidentalis reipublicae salus, et regis Attilae terror, a Valentiniano imp. cum Boetio amico in palatio trucidatur: atque cum ipso Hesperium cecidit regnum, nec hactenus valuit relevari.



(A. C. 455.) Ind. VIII, Valentiniano VIII et Anthemio coss.

Valentinianus princeps, dolo Maximi patricii, cujus etiam fraude Aetius perierat, in campo Martio per Optilam [Chiffl. Ostilam] et Traustilam Aetii satellites, jam percusso Heraclio spadone, truncatus est. Idem Maximus invasit imperium, tertioque tyrannidis suae mense membratim Romae a Romanis tractus discerptusque est [Al. discerptus est]. Gensericus [Col. 0929D] rex Wandalorum, ab Eudoxia Valentiniani uxore epistolis invitatus, ex Africa Romam ingressus est, eaque urbe rebus omnibus spoliata, eamdem Eudoxiam cum duabus filiabus secum rediens abduxit.



(A. C. 456. Ind. IX, Varane et Joanne coss.

His consulibus innumera locustarum agmina fructum Phrygiae vastaverunt. Eucherius Lugdunensis Ecclesiae pontifex multa scripsit, tam ecclesiasticis quam monasticis studiis necessaria.



(A. C. 457.) Ind. X, Constantino et Rufo coss.

Marcianus imp. bonis principibus comparandus vitae spiritum amisit; imperavit annos VI, menses VI. [Col. 0930A] Leo eidem defuncto successit, cujus voluntate Majorianus apud Ravennam Caesar est ordinatus.



(A. C. 458.) Ind. XI, Leone Aug. et Majoriano [Al. add. Aug.] coss.

Leo imp. pro tomo Chalcedonense per universum orbem singulis orthodoxorum episcopis, singulas consonantesque misit epistolas, quo sibi quid de eodem tomo sentirent cuncti suis rescriptionibus indicarent. Horum omnium episcoporum ita conspirantes suscepit epistolas, ut eas putares uno tempore unius viri eloquio fuisse dictatas.



(A. C. 459.) Ind. XII, Patricio et Ricimere coss.

Isaac Antiochenae Ecclesiae presbyter scripsit Syro sermone multa, praecipueque adversus Nestorianos [Col. 0930B] et Eutychianos. Ruinam enim Antiochiae elego carmine planxit, quemadmodum Ephrem diaconus Nicomediae lapsum.



(A. C. 460.) Ind. XIII, Apollonio et Magno coss.

Cyzicus civitas terraemotu concussa, murorumque suorum ambitu interrupto, sese suosque diu deplanxit.



(A. C. 461.) Ind. XIV, Dagalaifo et Severino coss.

Romanae Ecclesiae Hilarus XLIV pontifex factus, vixit annos VI. Majorianus Caesar apud Dertonam, juxta fluvium qui Hyra dicitur, interemptus est. Locum ejus Severus invasit.



(A. C. 462.) Ind. XV, Leone Aug. II solo [Cassiod. et Severo Aug.] cos.

[Col. 0930C] Jacobus natione Achivus, religione paganus, medicinae artis peritia, tam ingenio quam litteratura perclaruit. Hic ob medendum Leonem Aug. febre defatigatum, sacrum palatii cubiculum vocatus intravit, statimque in sella juxta torum imperialem posita, sine ullo Augusti nutu consedit, sicque medicas adhibuit manus. Porro meridie ad eumdem sacrum pulvinar reversus, sublatum sui propter solium in quo matutinus resederat protinus intellexit, spondamque tori regiam intrepidus supersedit, veterumque studii sui repertorum praeceptionibus monitum id sese gessisse, non temere praesumpsisse, aegrotantem docuit principem.



(A. C. 463.) Ind. I, Viviano et Felice coss.

Prosper homo Aquitanicae regionis, sermone scholasticus [Col. 0930D] et assertionibus nervosus, multa composuisse dicitur. Epistolae quoque papae Leonis adversus Eutychem de vera Christi Incarnatione datae, ab isto dictatae creduntur.



(A. C. 464.) Ind. II, Rusticio et Olybrio coss.

Beorgor rex Alanorum a Ricimere rege occiditur. (A. C. 465.) Ind. III, Basilisco et Herminerico coss.

Constantinopolis magno invasa incendio, facieque foedata deplanxit. Severus, qui Occidentis arripuit principatum, Romae interiit.



(A. C. 466.) Ind. IV, Leone Aug. III solo cos.

Theodoritus episcopus Cyri civitatis scripsit de Incarnatione Domini adversus Eutychem presbyterum [Col. 0931A] et Dioscorum Alexandrinae Ecclesiae episcopum, qui humanam in Christo carnem fuisse denegant.



(A. C. 467.) Ind. V, Puseo et Joanne coss.

Leo imp. Anthemium patricium Romam misit, imperatoremque constituit. Romanae Ecclesiae Simplicius XLV pontifex creatus, vixit annos XV. Ravennam civitatem terraemotus deterruit.



(A. C. 468.) Ind. VI, Anthemio Aug. II solo cos.

Marcellinus Occidentis patricius, idemque paganus, dum Romanis contra Wandalos apud Carthaginem pugnantibus opem auxiliumque fert, ab iisdem dolo confoditur pro quibus palam venerat pugnaturus.



(A. C. 469.) Ind. VII, Zenone et Marciano coss.

[Col. 0931B] His coss. caput Denzicis Hunnorum regis Attilae filii Constantinopolim allatum est.



(A. C. 470.) Ind. VIII, Jordane et Severo coss.

Gennadius Constantinopolitanae Ecclesiae pontifex Danielem prophetam ex integro ad verbum commentatus est, et homilias multas composuit, et Pauli Epistolas omnes exposuit.



(A. C. 471.) Ind. IX, Leone Aug. IV et Probiano coss.

Aspar primus patriciorum cum Ardabure et Patriciolo filiis, illo quidem olim patricio, hoc autem Caesare generoque Leonis principis appellato, Arianus cum Ariana prole, spadonum ensibus in palatio vulneratus interiit.



(A. C. 472.) Ind. X, Marciano et Festo coss.
[Col. 0931C]

Vesuvius mons Campaniae torridus intestinis ignibus aestuans exusta evomuit viscera, nocturnisque in die tenebris incumbentibus, omnem Europae faciem minuto contexit pulvere. Hujus metuendi memoriam cineris Byzantii annue celebrant VIII idus Novemb. Anthemius imp. Romae a Ricimere genero suo occiditur. Loco ejus Olybrius substitutus, septimo mense imperii sui vita defunctus est. In Asia aliquantae civitates vel oppida terraemotu collapsa sunt.



(A. C. 473.) Ind. XI, Leone Aug. V solo cos.

Glycerius apud Ravennam plus praesumptione quam electione Caesar factus est. Constantinopoli seditione in circo orta, multi Isaurorum a populo [Col. 0931D] interempti sunt.



(A. C. 474.) Ind. XII, Leone juniore solo cos.

Leo senior imp., Leone juniore a se jam Caesare constituto, morbo periit, tam sui imperii annis quam hujus Leonis regni mensibus computatis, anno XVII, mense VI. Zenonem Leo junior, idemque filius imperator principem regni constituit. Glycerius Caesar Romae imperium tenens, a Nepote, Marcellini quondam patricii sororis filio, imperio expulsus, in portu urbis Romae ex Caesare episcopus ordinatus est, et obiit.



(A. C. 475.) Ind. XIII, Zenone Aug. II solo cos.

Zeno imp. Verinae socrus suae et Basilisci fratris ejus [Col. 0932A] insidiis circumventus, cum Ariadne uxore sua profugus in Isauriam tendit. Regnum Zenoni Basiliscus tyrannus invasit. Nepos, qui Glycerium regno pepulerat, Romae elevatus est imperator. Nepote Orestes protinus effugato, Augustulum filium suum in imperium collocavit.



(A. C. 476.) Ind. XIV, Basilisco et Armato coss.

Basiliscus tyrannus Marco filio suo Caesare facto, dum contra fidem catholicam Nestoriana [Potius Eutychiana] perfidia intumescens conatur assurgere, ante inflatus crepuit quam poenitens stare potuerit. Basiliscus cum filio et Zenonida uxore sua, jam Zenone pristinum ad imperium remeante, in exsilium missus est, atque in oppidulum quod Leminis in provincia Cappadociae dicitur, trusus famo [Col. 0932B] extabuit. Odoacer rex Gothorum Romam obtinuit; Orestem Odoacer illico trucidavit; Augustulum filium Orestis Odoacer in Lucullano Campaniae castello exsilii poena damnavit. Hesperium Romanae gentis imperium, quod septingentesimo nono [Chiffl. septing. octavo] Urbis conditae anno primus Augustorum Octavianus Augustus tenere coepit, cum hoc Augustulo periit, anno decessorum regni imperatorum DXXII, Gothorum dehinc regibus Romam tenentibus.



(A. C. 477.) Ind. XV, sine consulibus.

Bracilam comitem Odoacer rex apud Ravennam occidit.



(A. C. 478.) Ind. I, Illo solo cos.

[Col. 0932C] Theodulus presbyter in Coelesyria multa conscripsit, clarusque habetur.



(A. C. 479.) Ind. II, Zenone Aug. III cos.

Sabinianus magnus Illyricianae utriusque militiae ductor creatus, curiam fragilem, conlapsumque justum reipublicae censum, vel praepaventem fovit, vel dependentem tutatus est. Disciplinae praeterea militaris ita optimus institutor coercitorque fuit, ut priscis Romanorum ductoribus comparetur. Theodoricum idem Sabinianus regem apud Graeciam debacchantem ingenio magis quam virtute deterruit.



(A. C. 480.) Ind. III, Basilio [Scil. juniore] solo cos.

Urbs regia per XL continuos dies assiduo terraemotu [Col. 0932D] quassata magnopere sese afflicta deplanxit. Ambae Troadenses porticus corruerunt: aliquantae ecclesiae vel scissae sunt vel collapsae. Statua Theodosii Magni in foro Tauri super cochlidem olumnam posita corruit, duobus fornicibus ejusdem collapsis. Hunc formidolosum diem Byzantii celebrant VIII kalend. Octobris. His coss., Nepos, quem dudum Orestes imperio abdicaverat, Viatoris et Ovidae [Chiffl. Ovilae] comitum suorum insidiis, haud longe a Salonis, sua in villa occisus est.



(A. C. 481.) Ind. IV, Placido solo cos.

Theodoricus Triarii filius rex Gothorum, ascitis suis usque ad Anaplum, quarto Urbis milliario armatus [Col. 0933A] advenit: nulli tamen Romanorum noxius continuo reversus est. Porro in Illyricum properans, dum inter suorum moventia plaustra progreditur, jacentis super carpentum teli acumine, et pavescentis equi sui impulsione, fixus transverberatusque interiit. Sabinianum Magnum mors quae huic peccanti mundo merito imminet, ante eum ademit quam integrum defatigatae reipublicae subsidium foret.



(A. C. 482.) Ind. V, Trocondo et Severino [Scil. juniore] coss.

Romanae Ecclesiae Felix XLVI episcopus ordinatus, vixit annis XII. Theodoricus cognomento Valamer utramque Macedoniam Thessaliamque depopulatus est, Larissam quoque metropolim depraedatus.



(A. C. 483.) Ind. VI, Fausto solo cos.
[Col. 0933B]

Idem Theodoricus rex Gothorum Zenonis Aug. munificentiis pene pacatus, magisterque praesentis militiae factus, consul quoque designatus; creditam sibi ripensis Daciae partem Moesiaeque inferioris, cum suis satellitibus pro tempore tenuit.



(A. C. 484.) Ind. VII, Theodorico et Venantio coss.

Illus natione Isaurus, dignitate magister officiorum, amputata apud comitatum auricula, Orientem Zenoni infestus invasit. Porro cum Leontio tyrannidem arripuit. Totam namque per Africam crudelis Hunerici Wandalorum regis in nostros catholicos persecutio importata est. Nam exsulatis diffugatisque plus quam CCCXXXIIII [Chiffl. CCCXXXIII] orthodoxorum [Col. 0933C] episcopis, ecclesiisque eorum clausis, plebs fidelium variis subacta suppliciis, beatum consummavit agonem. Nempe tunc idem rex Hunericus, unius catholici adolescentis vitam a nativitate sua sine ullo sermone ducentis, linguam praecepit excidi, idemque mutus quod sine humano auditu Christo credens fide didicerat, mox praecisa sibi lingua locutus est, gloriamque Deo in primo vocis suae exordio dedit. Denique ex hoc fidelium contubernio aliquantos ego religiosissimos viros praecisis linguis, manibus truncatis, apud Byzantium integra voce conspexi loquentes. Haec Arianorum crudelitas in religiosos Christi cultores supra scriptis coss. mense Februario coepit infligi.



(A. C. 485.) Ind. VIII, Symmacho solo cos.

[Col. 0933D] Longinus Zenonis frater Augusti, post decennalem custodiam quam eidem Illus apud Isauriam inflixerat, ad germanum suum Constantinopolim advenit.



(A. C. 486.) Ind. IX, Longino solo cos. [Al. et Decio coss.]

Joannes Antiochenae paroeciae ex grammatico presbyter, scripsit adversum eos qui in una tantum substantia adorandum asserunt Christum, nec acquiescunt duas in Christo confitendas esse naturas.



(A. C. 487.) Ind. X, Boetio solo cos.

Theodoricus rex Gothorum Zenonis Augusti numquam, beneficiis satiatus magna suorum manu usque ad regiam civitatem et Melentiadam oppidum infestus [Col. 0934A] accessit, plurimisque locis igne crematis, ad Novensem Moesiae civitatem, unde advenerat, remeavit.



(A. C. 488.) Ind. XI, Dinamio et Sifidio coss.

Leontius interea rex et Illus tyrannus, in Papyrio Isauriae castello capti, decollatique sunt. Capita eorum Constantinopolim allata praefixa hastilibus tabuere. Eodem anno Theodoricus rex omnium suorum multitudine assumpta Gothorum in Italiam tendit.



(A. C. 489.) Ind. XII, Eusebio et Probino coss.

Idem Theodoricus rex Gothorum optatam occupavit Italiam. Odoacer itidem rex Gothorum metu Theodorici perterritus, Ravennam ingressus est: porro ab eodem Theodorico perjuriis illectus, interfectusque [Col. 0934B] est.



(A. C. 490.) Ind. XIII, Longino II et Fausto coss.

Zeno imp. Pelagii gulam in insula quae Panormum dicitur, laqueo frangi praecepit.



(A. C. 491.) Ind. XIV, Olybrio solo cos.

Zeno Augustus vita decessit, tam sui imperii annis quam Basilisci tyrannidis mensibus computatis, annos XVII, menses VI. Anastasius ex silentiario imperator creatus est. Bellum plebeium inter Byzantios ortum, parsque urbis plurima atque circi igne combusta.



(A. C. 492.) Ind. XV, Anastasio Aug. et Rufo coss.

Dum bellum paratur Isauricum, dumque Isauri imperium sibi vindicare nituntur, in Phrygia juxta [Col. 0934C] Cotiaeum civitatem undique confluunt; ibique Lilingis, segnis quidem pedes, sed eques in bello acerrimus, a Romanis primus in praelio trucidatur, omnesque simul Isauri fugae dediti, per montana asperaque loca Isauriam repetunt. Hoc bellum Isauricum per sex annos tractum est.



(A. C. 493.) Ind. I, Eusebio II et Albino coss.

Bella civilia adversus Anastasii regnum apud Constantinopolim gesta sunt: statuae regis reginaeque funibus ligatae, atque per urbem tractae. Julianus magister militiae nocturno praelio pugnans, Scythico ferro in Thracia confossus interiit.



(A. C. 494.) Ind. II, Asterio et Praesidio coss.

[Col. 0934D] Anastasius imp. contra orthodoxorum fidei majestatem intestina coepit praelia commovere: piaculi sui perfidiam prius in Eufemium urbis episcopum, sibi pro orthodoxorum fide viriliter resultantem, profano manifestavit ingenio. Laodicea, Hierapolis et Tripolis, atque Agathicum uno tempore unoque terraemotu collapsae sunt. Romanae Ecclesiae XLVII Gelasius episcopus ordinatus vixit annos IV [Chiffl. III].



(A. C. 495.) Ind. III, Viatore solo cos.

Eufemius Augustae civitatis antistes de quo superius fecimus mentionem, falso ab Anastasio principe accusatus atque damnatus, in exsilium ductus est. Locum Eufemii Macedonius tenuit.



(A. C. 496.) Ind. IV, Paulo solo cos.
[Col. 0935A]

Augustatico suo dudum Anastasius militibus praestito, donativum quoque hoc fratre consule tribuit. India Anastasio principi elephantem, quem Plautus poeta noster Lucabum [Id est Lucam bovem] nomine dicit, duasque camelopardalas pro munere misit.



(A. C. 497.) Ind. V, Anastasio Aug. [Al. II] solo cos.

Solis defectus apparuit: bellumque Isauricum hoc sexto anno sedatum. Athenodorus Isaurorum primus in Isauria captus decollatusque est. Caput ejus Tarsum civitatem allatum pro portis hastili fixum extabuit.



(A. C. 498.) Ind. VI, Joanne Scytha et Paulino coss.

Romanae Ecclesiae XLVIII Anastasius pontifex ordinatus, [Col. 0935B] vixit annos II. Longinus Isaurus cognomento Selinunteus, apud Antiochiam Isauriae civitatem a Prisco comite captus, Constantinopolim missus est, catenatusque per agentem circumductus Anastasio principi, et populo ingens spectaculum fuit: variisque deinde cruciatibus apud Nicaeam Bithyniae civitatem expensus est. Nummis quos Romani Terentianos [Forte Teruntios aut Teruntianos] vocant, Graeci follares, Anastasius princeps suo nomine figuratis, placibilem [Al. placabilem] plebi commutationem distraxit.



(A. C. 499.) Ind. VII, Joanne Gibbo solo cos.

Aristus Illyricianae ductor militae cum XV millibus armatorum, et cum DXX plaustris armis ad praeliandum necessariis oneratis, contra Bulgares Thraciam [Col. 0935C] devastantes profectus est. Bellum juxta Zurtam fluvium consertum, ubi plus quam IV millia nostrorum, aut in fuga, aut in praecipitio ripae fluminis interempta sunt. Ibique Illyriciana virtus militum periit, Nicostrato, Innocentio et Aquilino comitibus interfectis. Hoc anno ingens terraemotus Ponticam concussit provinciam.



(A. C. 500.) Ind. VIII, Patricio et Hypatio coss.

Romanae Ecclesiae XLIX Symmachus episcopus factus, vixit annos XV. Anastasius imp. donativum Illyricianis militibus per Paulum tribunum notariorum erogandum misit.



(A. C. 501.) Ind. IX, Pompeio et Avieno coss.

Constantio praefecto urbis ludos theatrales meridiano [Col. 0935D] tempore spectante, pars in eodem spectaculo Cerealis parti diversae [Sirm. prave, cerealis parti diverso] caeruleae occultas praeparavit insidias. Nam enses saxaque in vasis inclusa fictilibus, eademque arma diversis pomis desuper cumulata, sub theatri porticu ritu vendentium statuit. Dum residente Constantio ex more civium concrepant voces, ante visa quam audita arma excutiuntur, saxaque in incautos et cives instar imbrium jaciuntur, ensesque vibrantes in amicorum inque vicinorum sanguine obliti, suis cum percussoribus debacchantur: nutat et congemiscit theatri cavea, et refugientium huc atque illuc suorum pedibus conculcata, occisorumque foedata cruore deplangit. Plus enim quam tria millia civium saxis, [Col. 0936A] gladiisque, compressionibus et aquis proscenis amissos urbs Augusta deflevit.



(A. C. 502.) Ind. X, Probo et Avieno coss.

Consueta gens Bulgarorum depraedatam saepe Thraciam, nullo Romanorum milite resistente, iterum devastavit. Amidam opulentissimam civitatem, monachorum ejus astu proditam, Choadis rex Persarum, quinto mense quam expugnare eam coeperat, irrupit, proditoresque ejus monachos obtruncavit.



(A. C. 503.) Ind. XI, Dexicrate et Volusiano coss.

Tres Romanorum ductores, Patricius, Hypatius et Areobinda, qui cum XV millibus armatorum olim in Persas missi fuerant pugnaturi, juxta Syficum castellum cum iisdem Persis sine audacia conflixerunt, [Col. 0936B] multis tunc militum ductoribus de praelio fugientibus caesis. Immenso dehinc auri pondere hostibus dato, captam rebusque vacuam Amidam civitatem, iidem nostri redemere ductores, jam Celere magistro officiorum sibi cum duobus millibus bellatorum in subsidium destinato.



(A. C. 504.) Ind. XII, Cethego solo cos.

Interea Celer magister officiorum per Callinicum Mesopotamiae civitatem armatum ducens militem, ad devastanda Persarum rura discurrit, plurimos agrestes rusticis intentos laboribus more pecudum trucidat, pastores diversorum pecorum cum numerosis jumentis abducit, castella latere lutoque constructa invadit, usque ad Pontem Ferreum sic nomine dictum, cuncta vastando progreditur, omnique praeda [Col. 0936C] potitus ad communia castra ditato milite remeat, aliquanta dehinc ob percutiendum foedus cum Persis deliberat, misso ad se pro pepigendo foedere Armonio a secretis.



(A. C. 505.) Ind. XIII, Sabiniano et Theodoro coss.

Idem Sabinianus Sabiniani Magni filius, ductorque militiae, delegatus contra Mundonem Getam arma construxit, X millia armatorum sibimet ascitorum plaustraque armis atque commeatibus onerata secum trahens, pugnaturus accessit: commissoque ad Horreo Margo [Fort. Horrea Margi] praelio, multis suorum militibus in hoc conflictu perditis, et in Margo flumine enecatis, amissis praeterea plaustris, in castellum quod Nato dicitur cum paucis fugit: tanta [Col. 0936D] in hoc lamentabili bello spes militum cecidit, ut quantum apud mortales nequaquam potuerit reparari.



(A. C. 506.) Ind. XIV, Areobinda et Messala coss.

His coss. Anastasii principis statua, in eodem loco quo dudum Theodosii Magni steterat, super immanem columnam in foro Tauri statuta est.



(A. C. 507.) Ind. XV, Anastasio Aug. III [Cassiod. et Venantio] cos.

Seditio popularis in circo facta est; miles et armatus obstitit. Gradus circi septentrionalis sua cum forma incensi collapsique sunt, Anastasio Caesare in processibus commorante.



(A. C. 508.) Ind. I, Celere et Venantio coss.

Romanus comes domesticorum et Rusticus comes [Col. 0937A] scholariorum, cum centum armatis navibus, totidemque dromonibus, octo millia militum armatorum secum ferentibus, ad devastanda Italiae littora processerunt, et usque ad Tarentum antiquissimam civitatem aggressi sunt, remensoque mari inhonestam victoriam quam piratico ausu Romani ex Romanis rapuerunt, Anastasio Caesari reportarunt.



(A. C. 509.) Ind. II, Opportuno [Sive Importuno] solo cos.

Orto augusta urbe incendio utramque porticum a foro Constantini usque ad Perdiccae tenuissimam statuam ignis in pulverem redegit. Portus Juliani, undis suis rotalibus machinis prius exhaustus, coenoque effosso, purgatus est.



(A. C. 510.) Ind. III, Boetio solo cos.

[Col. 0937B] Simulacrum aeneum in foro Strategii super fornicem residens, et cornu copiae fortunae retinens incendio proflammatum est, combustumque amisit brachium, quod tamen statuarii continuo solidarunt. Appius patricius exsulatus est. Constantinus olim magister militiae episcopus Laodiceae ordinatus.



(A. C. 511.) Ind. IV, Secundino et Felice coss.

Macedonius Augustae urbis episcopus, licet olim Anastasii imperatoris dolis fallaciisque circumventus, pravorumque testimoniis eidem Caesari accusatus, quoniam tomum sanctorum Patrum apud Calchedonam sancta dudum subscriptione roboratum eidem principi dare distulit, ab eodem Euchaita in exsilium deputatus est. Locum Macedonii Timotheus [Col. 0937C] meridiano tempore ab Anastasio Caesare episcopus ordinatus invasit.



(A. C. 512.) Ind. V, Paulo et Musciano coss.

Saepe coelum a septemtrionali plaga ardere visum est. Die dominico, dum jubente Anastasio Caesare per Marinum perque Platonem in ecclesiae pulpito consistentes, in hymnum Trinitatis Deipassianorum quaternitas additur, multi orthodoxorum pristina voce psallentes, perfidosque praecones clamoribus objurgantes, in ejusdem ecclesiae gremio caesi sunt, ductique in carceres perierunt: altera nihilominus die in atrio sancti Theodori [Chiffl. Theodosii] majori caede catholici pro fide unica perculsi sunt. Quapropter commota orthodoxorum agmina die sequenti, id est, VIII idus Novemb. (in quo die memoria [Col. 0937D] cineris dudum totam Europam tegentis apud Byzantios celebratur) in forum Constantini undique confluunt: quorum alii quidem, caeteris die noctuque hymnum Trinitatis Christo Deo psallentibus, totam peragrant civitatem, et Anastasii Caesaris monastico habitu assentatores ferro flammisque interimunt: alii claves portarum omniaque signa militaria, ad forum quo religionis castra metati fuerant, deferunt: ibique Anastasio Caesare in processibus degente, Areobindam sibi imperatorem fieri clamitant. Imaginibus deinde statuisque Anastasii in terram dejectis, Celerem et Patricium senatores, ad se supplicandi sibi vel satisfaciendi gratia missos, jactis pluviae instar lapidibus repulerunt. Domibus Marini et [Col. 0938A] Pompeii succensis, in circum ad Anastasium venientes, et ante suum solium consistentes, hymnum Trinitatis juxta morem catholicorum concinentes, coruscansque evangelium crucemque Christi ferentes, e foro plurimi convenerunt, Marinum Platonemque pravitatis ejus auctores feris subjici conclamantes. Hos cives idem Anastasius Caesar solitis perjuriis simulatisque vocibus, sese facturum cuncta promittens, tertio die quam in forum advenerant, sine ullo rerum effectu ad sua fecit habitacula repedare. Porro redintegrata Anastasius pravitate, infamem et irridendam synodum apud Sidonem civitatem, cujus de nomine in ridiculis nomina praeponuntur, LXXX ferme perfidorum episcopis congregatis, adversum orthodoxorum episcopum [Al. episcopos], fieri imperavit. [Col. 0938B] Flavianus Antiochiae catholicus patriarcha, et Joannes Paltensium oppidi pontifex, quoniam hunc coetum sacrilegum refellerant, in castellum quod Petra dicitur, exsules missi sunt. Ibi Flavianus confessor Christi in Domino requievit: Joannem Justinus Aug. mox imperator factus, revocavit. Iisdem ferme temporibus solis defectus contigit. Gens Erulorum in terras atque civitates Romanorum jussu Anastasii Caesaris introducta.



(A. C. 513.) Ind. VI, Clementino et Probo coss.

Severus Eutychetis perfidiae cultor, Anastasio Caesare volente, sedem Flaviani antistitis ex monacho factus episcopus occupavit. Dorotheus Ancyrae civitatis venerandus antistes, Anastasio principi propter unicam orthodoxorum fidem jugiter adversarius, [Col. 0938C] finem vivendi quem sibimet misso contra se a Caesare magistriano ipse praedixerat, in dicto tempore fecit.



(A. C. 514.) Ind. VII, Senatore solo cos.

Vitalianus Scytha, assumptis Romanorum equitum peditumque plusquam LX millibus armatorum in triduo congregatorum, in locum qui Septimius dicitur, advenit, ibique castra metatus est; dispositisque a mari in mare suorum ordinibus, ipse ad usque portam quae Aurea dicitur, sine ullius accessit dispendio; scilicet pro orthodoxorum se fide, proque Macedonio urbis episcopo, incassum ab Anastasio principe exsulato, Constantinopolim accessisse asserens. Porro Anastasii simulationibus atque perjuriis per Theodorum [Col. 0938D] internuntium illectus atque illusus, octavo die quam urbem accesserat, remeavit. Hinc Odyssum Moesiae civitatem Vitalianus pernoctans astu ingressus est. Cyrillum lenocinantem magis quam strenuum militiae ductorem, inter duas pellices Vitalianus reperit dormientem, eumque abstractum mox cultro Getico jugulavit, hostemque se Anastasio Caesari palam aperteque exhibuit.



(A. C. 515.) Ind. VIII, Anthemio et Florentio coss.

Romanae Ecclesiae L Hormisda episcopus ordinatus, vixit annos IX. Idem Vitalianus eidem Anastasio imp. immanior factus est inimicus: praemissis quippe suorum equitibus, armatisque naviculis sinistro sibi littore decurrentibus, ipse peditum armis stipatus [Col. 0939A] Systhenense praedium ingressus est, totiusque loci palatium habuit mansionem. Missi sunt ad Vitalianum a Caesare senatores, qui pacis cum eo leges componerent: nonaginta auri pondo, exceptis regalibus muneribus, pro pretio tunc accepit Hypatii, jam mille centum auri libris cum Uranio captivo sibi a suis in Sozopoli oblatis. Magister militum Vitalianus per Thraciam factus, Hypatium quem captivum catenatumque apud Acres castellum tenebat, reversus suo remisit avunculo. Ea tempestate Hunni, Armenia transmissa, totam Cappadociam devastantes, usque Lycaoniam perrexerunt: Ariadne Augusta LX annis in palatio exactis vita decessit.



(A. C. 516.) Ind. IX, Petro solo cos.

Mutata fide Anastasius imp. Vitaliano succedit, [Col. 0939B] eidemque Rufinum destinat successorem. Helias Hierosolymitanae urbis episcopus in villa quae Haila dicitur, ab eodem principe relegatus emoritur. Laurentium praeterea Lychnidensem, Domnionem Serdicensem, Alcissum Nicopolitanum, Gaianum Naisitanum et Evangelum Pautaliensem, catholicos Illyrici sacerdotes, suis Anastasius praesentari jussit obtutibus. Alcissus et Gaianus episcopi apud Byzantium vita defuncti sunt, unoque sepulcro reconditi. Domnione et Evangelo ad sedes proprias, ob metum Illyriciani catholici militis, extemplo remissis, solus Laurentius Anastasium imp. in palatio pro fide catholica saepe convincens, apud comitatum, ac si in exsilio relegatus, retentus est, mobiliorque deinde corpore, quam Constantinopolim advenerat, [Col. 0939C] effectus. Nam septimo infirmitatis suae anno idem Laurentius fide sua, sed [Onuphr. et] Christi gratia, in atrio Cosmae et Damiani sanatus est, pedibusque sistere propriis gressibusque meruit confirmari, suaeque dein patriae incolumis reddi, ubi major octogenario requiescit.



(A. C. 517.) Ind. X, Anastasio et Agapito coss.

Olla illa quae in Jeremia vate ab aquilone adversum nos nostraque delicta saepe succenditur, tela ignita fabricavit, maximamque partem Illyrici iisdem jaculis vulneravit. Duae tunc Macedoniae, Thessaliaque vastata est, et usque Thermopylas veteremque Epirum Getae equites depraedati sunt. Mille tunc librarum auri denarios per Paulum Anastasius imperator [Col. 0939D] pro redimendis Romanorum captivis, Joanni praefecto Illyrici misit: deficiente pretio, vel inclusi suis cum domunculis captivi Romani tenti sunt, vel pro muris clausarum urbium trucidati.



(A. C. 518.) Ind. XI, Magno solo [Al. et Florentio. Al. et Agapeto II] cos.

In provincia Dardania assiduo terrae motu XXIV castella uno momento collapsa sunt. Quorum duo suis cum habitatoribus demersa, quatuor dimidia aedificiorum suorum hominumque amissa parte destructa, undecim tertia domorum totidemque populi clade dejecta, septem quarta tectorum suorum, tantaque plebis parte depressa, vicina vero metu [Onuphr. vicinarum metu] ruinarum despecta sunt. [Col. 0940A] Scupus namque metropolis, licet sine civium suorum hostem fugientium clade, funditus tamen corruit. Uno in castello regionis Canisae quod Sarnunto dicitur, ruptis tunc terra venis, et ad instar torridae fornacis exaestuans, diutinum altrinsecus ferventemque imbrem evomuit. Plurimi totius provinciae montes hoc terraemotu scissi sunt, saxaque suis evulsa compagibus, devolutaque arborum crepido per XXX passuum millia patens, et in XII pedum latitudinem dehiscens, profundam aliquantis voraginem civibus, castellorum saxorumque ruinas, vel adhuc hostium incursiones fugientibus, jussa paravit. Anastasius imp. subita morte praeventus major octogenario periit: regnavit annos XXVII menses 11 dies XXIX.



(A. C. 519.) Ind. XII, Justino Aug. et Eutharico coss.

[Col. 0940B] Justinus a senatu electus imperator continuo ordinatus est. Amantius palatii praepositus, Andreas, Misael et Ardabur cubicularii, Manichaeorum fautores, et Justini Augusti deprehensi sunt proditores. Quorum duo, Amantius et Andreas, ferro trucidati sunt: Misael et Ardabur Serdicam in exsilium missi. Theocritus Amantii satelles, quem idem Amantius praepositus ad regnandum clam praeparaverat, comprehensus, et in carcere saxis contusus ingentibus periit, salsoque in gurgite jacuit, sepultura quoque cum imperio cui inhiarat caruit. Vitalianus Scytha Justini principis pietate ad rempublicam revocatus, Constantinopolim ingressus est, septimoque receptionis suae die magister militiae ordinatus.



(A. C. 520). Ind. XIII, Vitaliano et Rustico coss.
[Col. 0940C]

Vitalianus consul VII, mense consulatus sui XVI, vulneribus confossus, in palatio cum Celeriano et Paulo satellitibus suis interemptus est.



(A. C. 521.) Ind. XIV, Justiniano et Valerio coss.

Famosissimum hunc consulatum Justinianus consul omnium Orientalium consulatu profecto munificentior his liberalitatibus edidit. Nam CCLXXXVIII millia solidorum in populum, inque spectacula sive in spectaculorum machinam distributa, XX leones, XXX pardos, exceptis aliis feris, in amphitheatro simul exhibuit. Numerosos praeterea phaleratosque in circo caballos jam donatis quoque impertivit aurigis, una dumtaxat ultimaque mappa insanienti populo [Col. 0940D] denegata.



(A. C. 522.) Ind. XV, Symmacho et Boetio coss.




(A. C. 523.) Ind. I, Maximo solo cos.

Plerique lapidatorum, percussorum, urbisque depopulatorum, sua ob scelera deprehensi, ferro, igni, suspendioque expensi sunt, gratum bonis civibus spectaculum exhibentes.



(A. C. 524.) Ind. II, Justino Aug. II et Opilione coss.

His consulibus inopia olei magnam penuriam in populum importavit.



(A. C. 525.) Ind. III, Filoxeno et Probo coss.

Joannes Romanae Ecclesiae papa LI anno a Petro apostolorum pontificumque praesule CCCCLXXV sessionis [Col. 0941A] ejus, Theodorico rege pro Arianorum suorum caeremoniis reparandis laborante, solus dumtaxat Romanorum sibimet decessorum, urbe digressus Constantinopolim venit, miro honore susceptus est. Dexter dextrum ecclesiae insedit solium, diemque Domini nostri resurrectionis plena voce Romanis precibus celebravit.



(A. C. 526.) Ind. IV, Olybrio solo cos.

Totam quidem Antiochiam Syriae civitatem repens inter prandendum terrae motus invasit: alioquin occiduam urbis magnam ejus partem, sinistris mox ventis undique flantibus, flammasque coquinarum pro tempore aestuantes ruentia in aedificia miscentibus, duplex torridumque exitium importavit. Eufrasium quoque totius urbis [Onuph. loci hujus urbis] [Col. 0941B] episcopum, adempto ejus capite, combusto simul obruit sepulcro, obelisco circi inverso et humi defosso.



(A. C. 527.) Ind. V, Mabortio [Sive Mavortio] solo cos.

Anno regiae Urbis conditae CXCVII, Justinus imperator Justinianum ex sorore sua nepotem, jamdudum a se nobilissimum designatum, participem quoque regni sui successoremque creavit kal. Aprilis. Ipse vero quarto ab hoc mense vita decessit, anno imperii IX, mense II.



(A. C. 528.) Ind. VI, Justiniano Aug. solo cos.

Anno regiae Urbis conditae CXCVIII, regium vestibulum, priscumque in eo solium, ob aspicienda probandaque in circo certamina structum, victor [Col. 0941C] Justinianus princeps, eminentius clariusque quam fuerat, et utramque senatorum ex more spectantium porticum solita magnanimitate redintegravit, bonis quidem agitatoribus praemium, ignavis autem severitatem innuens.



(A. C. 529.) Ind. VII, Decio solo cos.

Parthis bella moventibus arma Romanus paravit exercitus, finesque suos rebellans tutatus est. Haec expeditio nostrorum pene per quinquennium tenuit, digressaque Oriente Africam petit, contra Wandalos feliciter dimicatura.



(A. C. 530.) Ind. VIII, Lampadio et Oreste coss.

Mundo Illyricianae utriusque militiae ductor, dudum Getis Illyricum discursantibus primus omnium [Col. 0941D] Romanorum ducum incubuit, eosque haud paucis ipsorum interemptis fugavit. His autem deinde coss. idem dux audaciae suae secundus in Thraciam quoque advolans, praedantes eam Bulgares feliciore pugna cecidit, quingentis eorum in praelio trucidatis



(A. C. 531.) Ind. IX, post consulatum Lampadii et Orestis.

His coss. codex Justinianus [Chiffl. Justiniani] orbi promulgatus est.



(A. C. 532.) Ind. X, item post consulatum Lampadii et Orestis.

Hypatius, Pompeius et Probus genere consobrini, divique Anastasii nepotes, imperium quod sibi singuli [Col. 0942A] indigna ambitione exoptabant, idibus Januariis, jam plerisque nobilium conjuratis, omnique seditiosorum turba armis donisque ministratis illecta, dolis invadere tentaverunt, atque per quinque continuos dies urbem regiam rapinis, ferro igneque per sceleratos cives, sine certo interrege discursantes, hostili impietate, ipsi se fideles reipublicae in palatio dissimulantes, depopulati sunt. Quinta vero hujus infandi sceleris die, dum de foro Hypatius sceleratorum comitum manibus torque redimitus aureo, et Pompeius comes ejus sua sub veste loricatus, ad invadendum conscendunt palatium; uterque eorum ante fores palatii captus est, statimque piissimi principis nostri nutu catenatus trucidatusque poenas luit, et ante imperium perdidit, quam haberet, [Col. 0942B] innumeris passim in circo populis trucidatis, et tyrannorum sociis continuo proscriptis. Ecclesia tunc incensa mox coepit ab eodem Augusto renovari.



(A. C. 533.) Ind. XI, Justiniano Aug. III coss.

Post diuturnum immanemque laborem contra Medos Romanis gestum sudoribus, tandem per Ruffinum patricium, perque Hermogenem magistrum officiorum, utrumque legatum a principe nostro missum, pax cum Parthis depacta est. Sponsionem percussi foederis ab utroque imperatore invicem sibi munera in concordiam missa secuta sunt.



(A. C. 534.) Ind. XII, Justiniano Aug. IV et Paulino coss.

Provincia Africa quae in divisione orbis terrarum a plerisque in parte tertia posita est, volente Deo [Col. 0942C] vindicata est. Carthago quoque civitas ejus anno excidionis suae XCVI, pulsis devictisque Wandalis, Galimero rege eorum capto, et Constantinopolim misso, quarto Justiniani principis consulatu ipsius moderatione recepta est, sua cum patria firmius quam dudum fuerat, redintegrata. Quo tempore Theodahadus rex Gothorum Amalasuentham reginam creatricem suam de regno pulsam in insula laci Bulsiniensis occidit. Cujus mortem imperator Justinianus ut doluit, sic est ultus [Scal. sic et ultus est]. [Huc usque Marcellinus comes.)



(A. C. 535.) Ind. XIII, Belisario solo cos.

Postquam Carthago Libyaque suo cum rege Selimero per Belisarium est subjugata, de Roma Italiaque [Col. 0942D] deliberat imperator: iterumque expeditio, iterumque classis paratur, idemque ductor qui consul eligitur, rectoque navigio Siciliam properat, Catanam et Syracusas sine mora, immo omnem pervadit Trinacriam. Ibique comperiens quod in Africa civile bellum exoritur, et miles in proprium ducem insurgit, cum paucis ad Africam tendit, Solomoni qui praeerat subvenit: exercitum vero partim blandiendo, partim ulciscendo, inimicum tyrannum offugando, reipublicae consulit utilitati, remensoque navigio Trinacriam redit. Agapitus Romanae urbis episcopus a Theodato rege Gothorum in legationem directus Constantinopolim venit. Tzitta patricius in Mysia cum hoste Bulgarum congrediens ad latrum [Col. 0943A] superior invenitur. Epiphanius episcopus regiae urbis ante adventum Romani praesulis moritur: cujus episcopatum contra canones Anthimus Trapezuntena Ecclesia relicta invadit.



(A. C. 536.) Ind. XIV, post consulatum Belisarii.

Ebremud Theodati genere relicto exercitu regio in Brutiis, ad Belisarium in Siciliam convolavit. In Africa vero, Solomone itidem cum exercitu dissidente, Germanus succedit Solomonem remittens ad principem. Belisarius Campaniam transiens Neapolim vastat. Gothorum exercitus Theodahadum regem habens suspectum, Vitigem in regnum asciscit: qui mox in campo barbarico regnum pervasit. Expeditione soluta Romam ingreditur, ubi jam Agapito Constantinopoli defuncto, Theodahadus rex Silverium [Col. 0943B] episcopatui subrogarat, ibique residens dirigit Ravennam, Theodatum occidit, in loco qui dicitur Quintus, juxta fluvium Santernum: et ipse subsequitur per Tusciam, omnes opes Theodati diripiens, quas in Insula, vel in Urbevetus congregaverat. Ravennamque ingressus Matesuentham neptem Theodorici sibi sociam in regno plus vi copulat, quam amore. Belisarius favente Domino ingreditur. Germanus in Africa feliciter administrat. Agapitus Constantinopolim, ut diximus, episcopus de Roma adveniens, Anthimum mox Ecclesia pellit, dicens eum juxta ecclesiasticam regulam adulterum, qui sua Ecclesia dimissa ambierat alienam: in cujus locum Mennam presbyterum episcopum ordinavit: et ipse [Col. 0943C] extremum diem obiit in Domino: in nullo tamen, sicut ei a principe objiciebatur, sentiens contra fidem. Ipso namque anno ob nimiam siccitatem pastura in Perside denegata, circiter quindecim millia Saracenorum ab Alamundaro cum Chabo et Hezido phylarchis limites Euphratesiae ingressa sunt. Ubi Batzas dux eos partim blanditiis, partim distractione [Vel districtione] pacifica fovit, et inhiantes bellare repressit.



(A. C. 537.) Ind. XV, iterum post consulatum Belisarii.

Vitiges tyrannus exercitu aggregato Romam obsidet, cui tunc faventem papam Silverium Belisarius ab episcopatu submovit, et loco ejus Vigilium diaconum ordinavit. Temporeque longo Romam [Col. 0943D] obsidente Vitige, Belisarius intus inedia vigiliisque laborans, auxilium ab imperatore deposcit. Cui directi sunt Martinus et Valerianus, uterque magister militiae: nec sic tamen Vitiges obsidionem reliquit. In Africa Germanus rebelliones milites cum Stotza tyranno inter Maurorum deserta bellando effugat. In Oriente quoque Joannes Cottistis arripiens tyrannidem, ante quam adversi aliquid tentaret, Daras exstinctus est. Ecclesia major Constantinopoli ab imperatore Justiniano singulariter in mundo constructa dedicatur die VI kal. Januarias.



(A. C. 538.) Ind. I, Joanne solo [Vel Volusiano et Joanne] cos.

Adhuc Vitige in obsidione Romae morante, Joannes [Col. 0944A] magister militum cum Batza, Conone, Paulo Remaque illustribus, magnoque exercitu apparato, ad Italiam properant, castraque ad portum Romanum collocant, laboranti Romae subveniunt. Quorum adventum Vitiges cernens, trium mensium temporis cum Belisario pacta confirmat, suosque legatos ad imperatorem transmittit. In qua pace Belisarius Campaniam redit, annonae copiam Romae illaturus: reversusque Campania contrarium sibi de medio aufert Constantinum patricium. Joannes vero in portu quae posuerat castra deserens, Samnitum regionem ingressus est, Aternoque oppido expugnato, Tremonem Gothorum ducem cum suis prosternit. Ortonam quoque similiter invadit: Picenum depraedans, Ariminum occupat. Quo audito Vitiges ab [Col. 0944B] obsidione Urbis in qua adhuc post turbatam pacem consistebat, relicta Roma, per Clodiae aggerem et annonariam Tusciam transit Apenninum, et in Rubiconis fluminis ripa castra metatus, Ariminum obsidet. Unde proturbatus a Narsete de Constantinopoli, et a Belisario de Roma venientibus, fugit Ravennam. Cujus nepos Oraio Mediolanum longa inedia deterit, Mundilam Paulumque duces ibi positos cum suo milite obsidens. Narsete vero Arimino residente, Belisarius accedens Romam ad exhiemandum, deditione suscipit Urbinum, et Urbemvetus, et insulam laci Bulsinensis.



(A. C. 539.) Ind. II, Appione solo cos.

Narses revertitur Constantinopolim. Belisarius obsidens Auximum septimo mense ingreditur, similiterque [Col. 0944C] et Fesulam. Gothi Mediolanum ingressi muros diruunt, praedamque potiti, omnes Romanos interficiunt. Mundilam Paulumque duces abducunt Ravennam. Theudibertus Francorum rex cum magno exercitu adveniens, Liguriam totamque depraedat Aemiliam. Genuam oppidum in littore Tyrreni maris situm evertit ac praedat. Exercitu dehinc suo morbo laborante, ut subveniat paciscens cum Belisario, ad Gallias revertitur. Germanus de Africa Constantinopolim evocatur. Solomon ibi rursus dirigitur. Calluc magister militum cum Gepidis primum feliciter dimicans, secundo infeliciter ruit.



(A. C. 540.) Ind. III, Justino jun. solo cos.

Parthi in Syriam ingressi multas urbes subvertunt: [Col. 0944D] contra quos Germanus arma arripiens, Justinum filium, eumdemque consulem, in ipsis fascibus secum ducit. Antiochia magna depraedata demolitur a Persis. Belisarius Ravennam ingreditur, regem Vitigem et reginam, cunctasque opes Gothosque nobiliores tollens secum, ad imperatorem revertitur, evocante se Marcello comite. Solomon in Africa feliciter dimicans rebelliones proturbat. Gothi trans Padum residentes, Oraio Vitigis nepote et Heldebado ductantibus, Vitigem regem cum regina opibusque palatii, nec non et Gothos audientes sedibus propriis pulsos, Orientemque per Belisarium abductos, rebellare disponunt, regem sibi statuentes Heldebadum: contra quem debellaturus Bessa patricius [Col. 0945A] Placentium a Ravenna conscendit, Constantino Ravennam de Dalmatiis, ut praeesset exercitui, ab imperatore directo.



(A. C. 541.) Ind. IV, Basilio solo cos.

Parthis persistentibus inimicis, Belisarius Orientis suscepit expeditionem, Germano regresso ad urbem regiam. Gothi Heldibado occiso Erarium sibi ordinant regem. Solomon in Africa interficitur: Sergius loco ejus dux successit belli, moderatorque provinciae.



(A. C. 542.) Ind. V, post consulatum Basilii.

Milites clam Veronam ingressi, dum avaritia inhiante de praeda concertant, a Gothis egredientibus de latebris cum suo dedecore civitate pelluntur. Gothi Erario rege occiso Totilam in regnum manciparunt. [Col. 0945B] Qui malo Italiae mox Padum transit, et ad Faventiam Aemiliae civitatem Romanorum exercitum superat, duces effugat, Caesenam et Urbinum, Montemferetris et Petrapertusa occupat, huc illucque discurrens devastat Italiam. Rursus in annonaria Tuscia ad Mucellos per Ruderit, et Viliarid, Bledamque duces suos Romanum exercitum superat. Quo praelio Bessa patricius vulneratus evadit: caeteri vero fugientes per quaqua salvati sunt.



(A. C. 543.) Ind. VI, post consulatum Basilii anno II.

Totila devastat Campaniam, urbesque muratas evertens, per suos Tiburim obsidet. Mortalitas magna Italiae solum devastat, Oriente jam et Illyrico peraeque attritis. In Oriente Persis adhuc tenentibus [Col. 0945C] conflictum cum nostris, Sergius in Africa inquietatur a rebellionibus cum Stotza et Mauris.



(A. C. 544.) Ind. VII, post consulatum Basilii anno III.

Totila obsidet Firmum et Asculum, invasamque Neapolim desolat et Tibur. Roma vero obsidetur a longe, in qua praeerat Joannes magister militum. In Oriente Belisario constituto, exsulatur Joannes ex consule ordinario patricius atque praefectus praetorio, et domus ejus datur Belisario.



(A. C 545.) Ind. VIII, post consulatum Basilii anno IV.

Totila Firmum et Asculum sub juramento ingressus est: milite Romano cum rebus suis dimisso, crudelitatem suam in Romanos exercuit, eosque omnes nudat et necat. In Africa Joannes irruens super tyrannum Stotzam, interimit eum, et ipse ab [Col. 0945D] ejus occiditur armigero. In qua tyrannide Joannes quidam electus Stotzas junior vocitatur. Belisarius de Oriente evocatus, in offensam periculumque incurrens grave, et invidiae subjacens, rursus remittitur ad Italiam. Qui veniens, Romam dirigit Bessam, Joannem mittit ad imperatorem. Totila vastato Piceno, pugnansque ad Auximum vincit. Indeque discurrens per Tusciam, Spoletium destruit, et Asisium Clusiumque oppida tenuit, et obsidet Perusiam.



(A. C. 546.) Ind. IX, post consulatum Basilii anno V.

Vigilius papa LIX [Forte LX] ab apostolo Petro, evocatus ab imperatore Roma egreditur, et in Siciliam venit. Totila occupata Lucania et Brutiis Neapolim subvertit. Romam obsidet. De Africa Sergius [Col. 0946A] evocatur, et Areobindas, nepte imperatoris accepta, ibi judex dirigitur. In Oriente cum Parthis foedus initur per Constantianum magistrum militiae, et exercitus revertitur Constantinopolim.



(A. C. 547.) Ind. X, post consulatum Basilii VI.

Gothi legationem mittunt ad imperatorem per episcopum civitatis Asisinatium, nomine Aventium. Joannes magister militum ad Italiam properat. Belisarius a Ravenna egressus venit Dyrrachium: indeque directo Joanne Calabria, ipse per Siciliam Romam perrexit. Papa Vigilius ingressus est Constantinopolim VIII kal. Febr. Totila dolo Isaurorum ingreditur Romam die XVI kal. Januarias, ac evertit muros, domos aliquantas igni comburens, ac omnes Romanorum res in praedam accepit; hos ipsos Romanos [Col. 0946B] in Campaniam captivos abduxit. Post quam devastationem, XL aut amplius dies Roma fuit ita desolata, ut nemo ibi hominum nisi bestiae morarentur. Hinc veniens Belisarius murorum partem restaurat, venienteque Totila ad pugnam resistit. Eodemque anno de Africa neptis imperatoris revertitur vidua, occiso Areobinda a Gunthario tyranno, qui cum Stotza juniore tractans eum occiderat. Sed Artabanes utrosque comprehensos Guntharium occidit, Joannem idem Stotzam juniorem vinctum transmittit ad principem. Post aliquantos dies mittitur in Africam Joannes, et Artabanes evocatus praesentale accepit magisterium.



(A. C. 548.) Ind. XI, post consulatum Basilii VII.

[Col. 0946C] Joannes magister militum in Campania praedans Gothos, nonnullos liberat senatores: qui postea patitur nocturnum Totilae superventum Bulgarum suorum proditione . . . . . . .



(A. C. 549.) Ind. XII, post consulatum Basilii VIII. (A. C. 550.) Ind. XIII, post consulatum Basilii IX. (A. C. 551.) Ind. XIV, post consulatum Basilii X.

His temporibus in Africa Mauri per Joannem patricium domiti sunt.



(A. C. 552.) Ind. XV, post consulatum Basilii XI.

Hoc tempore Justinianus Augustus Narsem eunuchum chartularium et cubicularium suum principem militiae fecit, et in Italiam misit. Qui commissa pugna Dei gratia victor Totilam occidit, et gentem Gothorum, auxiliantibus etiam Longobardis, in [Col. 0946D] Italia exterminavit. Per haec tempora, cum Buccelinus comes cum sociis a Theodeberto rege Francorum dudum missus, per annos aliquot Italiam Siciliamque infestaret, et Romanum saepe exercitum superaret, tandem exercitus ejus profluvio ventris attritus, a Narse pugna victus et profligatus, ipse dux occisus est. Nec multo post socius ejus Omnirugus dux cum reliquis Gothorum quibus se junxit, peremptus est.



(A. C. 553.) Ind. I, post consulatum Basilii v. c. XII.

Theodebaldus Francorum rex moritur, et regnum ejus uxoremque Vanderadam Hlotarius rex, patris ejus Theodeberti patruus, accepit, qui jam XLIV annis regnabat. Quo ipso anno Illotarius ipse Saxones [Col. 0947A] rebellantes juxta Wiseram fluvium magna caede domuit, et Thuringiam pervasam devastavit.



(A. C. 554.) Ind. II, post consulatum Basilii v. c. XIII.

Vigilius papa, tandem ab imperatoribus Romanis et a Narse de exsilio relaxatus, cum Romam redire coepisset, in Sicilia morbo calculi tactus decessit: moxque Romam perlatus, apud S. Marcellum in via Salaria sepultus est. Pro quo ordinatus Pelagius papa LXII [Forte LXI] sedit annis XI, mensibus X. Qui a populo Romano factionis contra Vigilium incusatus, celebratis una cum Narse litaniis, apud S. Petrum ambone ascenso, evangelioque super caput suum posito, juramento se crimine purgavit.



(A. C. 555.) Ind. III, post consulatum Basilii v. c. XIV.

Hoc tempore Saxones iterum Hlotario rebellantes, [Col. 0947B] cum ab eo peterentur hostiliter, eique pro satisfactione dimidium rerum suarum offerrent, idque exercitus Francorum refulans eo invito pugnasset, magna ab eis caede protritus, fugae praesidium petiit.



(A. C. 556.) Ind. IV, post consulatum Basilii v. c. XV.

His diebus Hramnus patri suo Hlotario, annuente patruo Hildeberto rebellans, regnum Francorum seditione perturbat. Saxones factione Hildeberti in [Col. 0948A] Francia praedas egerunt. Hildebertus Remensem Campaniam populatur.



(A. C. 557.) Ind. V, post consulatum Basilii v. c. XVI.

In Britannia Bridus rex Pictorum efficitur. Hildebertus rex Francorum circa haec tempora moritur, et Parisius in Basilica S. Vincentii a se constructa sepelitur, regnumque ejus frater Hlotarius assumens, totam paterni regni monarchiam obtinuit.



(A. C. 558.) Ind. VI, post consulatum Basilii v. c. XVII

Hramous patrem Hlotarium quem multis malis offenderat, hoc tempore in Britanniam fugiens, insequente eo ibidem cum Gonoboro rege pugna victus et captus, cum uxore et filiabus vivus incensus est. Quo etiam tempore Turonis basilica S. Martini, rebellibus ad eam fugientibus, igne crematur.

(A. C. 559.) Ind. VII, post consulatum Basilii v. c. XVIII. [Col. 0948B] (A. C. 560.) Ind. VIII, post consulatum Basilii v. c. XIX. (A. C. 561.) Ind. IX, post consulatum Basilii v. c. XX. (A. C. 562.) Ind. X, post consulatum Basilii v. c. XXI. (A. C. 563.) Ind. XI, post consulatum Basilii v. c. XXII. (A. C. 564.) Ind. XII, post consulatum Basilii v. c. XXIII. (A. C. 565.) Ind. XIII, post consulatum Basilii v. c. XXIV (A. C. 566.) Ind. XIV, post consulatum Basilii v. c. XXV





Volume back matter





[Col. 0947]
INDEX IN OPERA S. PROSPERI AQUITANI. Numeri in hoc Indice paginationem indicantes respondent numeris in textu crassiori charactere impressis. [1Kb]



A
    AARON primus pontifex Hebraeorum, 689.
    ABEL justum cur Deus non servarit ab insidiis fratris, 799, vers. 317 et seq. Abel cur Deus occidi a fratre permiserit, 900.
    ABIA rex, 691.
    ABIATHAR pontifex, 691.
    ABILIUS II Alexandriae episcopus, 707.
    ABIMELECH filius Gedeonis, 690.
    ABRAHAM anno aetatis 75 e terra sua exire jussus, et promissionem accipit. 687. Nonagenarius generat Ismael, ibid. Abraham mandatum circumcisionis accipit, 687. Abraham anno aetatis e genuit Isaac ex libera, 887. Abraham moritur anno promissionis C, principatus Joseph XV, 688. Abrahae facta promissio gratiae signum luculentius, cum posteritas ejus stellis coeli et arenae comparabatur, 901. Abraham laudabili fide credebat per germen unius filii (Christi) patrem se futurum totius mundi, 901. Abraham credentium pater in cunctis jam nationibus, 490. Omnibus beneficiis Dei erga Israelitas fidei Abrahae meritum commendabatur, 397. Abraham olea cui inseritur oleaster, 41. Abrahae promissi credunt et obediunt, 859.
    Abundantia et prosperitas communis est et malis et bonis; sed a malis in dextera habetur, a bonis in sinistra reputatur, 517. Tam abundantia quam inopia materia peccati, 938.
    ACHAZ rex, 692
    Achaia a Romanis subacta, 706.
    ACHILLAS XVII episcopus Alexandrinus, 724.
    Actuum apostolorum lectio celebris in Ecclesia, 25.
    ADAM et patriarchae quo anno aetatis genuerint, 685. Idque juxta LXX Interpretum editionem, non secundum Hebraeum aut Vulgatam, ibid. in not. In Adam omnium hominum concreata natura, in eodem tota periit, 328, 329. Adae lapsus et fidelium conversio quomodo opponantur, 575, 763. Adae exemplum non imitandum, qui se a facie Domini mala conscientia conturbatus abscondit, 513. Magno peccato periit Adam, et in illo omnes perierunt, 249. [Col. 0948] Deus dicens: Ecce Adam sicut unus ex nobis factus est, significavit potius quid non fuerit assecutus, 330. Adam perdidit primitus fidem, quam omnes primam egemus accipere, 245. In Adae posteros poenam transisse et culpam, 320. Adamo post peccatum nihil remansit, nisi quod ad temporalem vitam pertinet, 329. Posteri Adae omnia in Adamo perdiderunt, nec ipso timore reliquo, 329. Ab Adam totum genus humanum jugum subiit servitutis, 472. Adam quomodo forma futuri dicatur, 593. Comparatio primi Adam et secundi, ibid. Adam coelestis terreni Adae ruinam reparavit, 805 vers 489 et seq. Ad Adam aut ad Christum omnes pertinere, 588.
    Admiratio. Nulla admiratio sine quadam formidine, 400.
    ADRIANUS XII regnat, 709. Unde natus, ibid. Adrianus tributa relaxat, 709. Judaeos rebellantes capit, ibid. Contra Sarmatas bellum gerit, ibid. Adrianus moritur, 711.
    Adulationis nocumentum. 561, 665 epigr 88. Melior severa justi misericordia, quam blanda adulatio peccatoris, 507.
    Adultera a Christo et veritate et gratia liberatur, 855. Adultera est anima, quae superbit de Dei donis, 947.
    Adversa et prospera hujus vitae non carent tentatione. 500, 501.
    Adversitas quomodo toleranda, 785. vers. 7 et seq. Adversitates patienter ferendae, 569, 570. Justis petendum a Deo ne adversantibus tradantur, id est, ne ad facienda mala persequentibus cedant, 456.
    Aegyptii interpretantur, afflictio populi Dei, 488.
    AEGYPTIUS pseudopropheta populum decipiens, et magna conatus a Felice opprimitur, de quo in Actibus cap. XXI, 83, 704.
    Aegyptus idem quod terra Cham, 395. Aegyptus, afflictio, 488. Aegyptus saepe figura saeculi, 424. Aegyptus fit Romana provincia, 700.
    AEGYPTUS Sylvius Latinorum rex, 691.
    AELIA condita ab Aelio Adriano, 711.
    AEMILIANUS tyrannus brevi occiditur, 719.
    AEMILIANUS Dorostori martyr, 730.
    [Col. 0949] AENEAS Latinis regnat, 690.
    AENEAS Sylvius Latinorum rex, 690.
    Aequitas omnis in Dei et proximi dilectione posita, 442.
    Aequitas melior est quam sanitas, 566.
    Aeternitas. Vera aeternitas et immortalitas in Deo solo, 378, 543, 617.
    Aeternae haereditatis immensitas, 571.
    AETIUS magister militum fit, 743. Aetius Felicem cum uxore et Grunnito interimit, 744 Aetius, deposita potestate insidias fugiens, ad Hunnos se conferi, per quos amicitiam principum et potestatem recipit, 744. Aetius a Valentiniano percussus, a circumstantibus confectus, 752.
    Affectibus ad Deum accedi, 578. Omnem rectum affectum, cogitatum et sermonem nostrum esse a Deo, 950. Non solum in tempore tribulationum, sed etiam in pace, ibid.
    Affectionis humanae diversitas, ex diversitate voluntatis, 564.
    Afflictio malis poena est criminis, bonis corona virtutis, 821, vers. 902 et seq. Conversis prodest afflictionis tolerantia, 823, vers. 946 et seq. Occultum forma ur de bonorum et malorum permixtione, et omnibus afflictionibus vitae temporalis, dum Christi differtur adventus, 502.
    Africa inter Valentinianum et Geisericum divisa, 748.
    Africana concilia contra Pelagianos a Zosimo approbata et confirmata, 362.
    AGABI prophetia expletur, 704.
    AGAMEMNO, 690.
    Agere. Male agit qui non in Dei gloriam agit, 852. Agi plus est quam regi. 590.
    AGGAEUS propheta, 693. Aggaeus et Zacharias in Babylonia cum populo suo capti, reparationem Jerusalem praedixerunt, 526. Aggaeus et Zacharias post captivitatem prophetantes de relaxatione captivitatis et reparatione templi, quid praesignaverint, 420, 421.
    S. AGILE Martyris coemeterium Carthagini, 755.
    AGRICOLA Pelagiano errore Britannias inficit, 743, 744. A Germano Antissiodorensi debellatur, ibid.
    AGRIPPINUS IX Alexandrinae Ecclesiae episcopus, 713.
    ALBA condita, 690.
    ALETHIUS episcopus concilio Arausicano II subscribit, 767.
    ALEXANDER nascitur, 694. Regnat, ibid. et 695. Moritur, ibid. Alexander regnum Persarum subvertit et Alexandriam condit, 694.
    ALEXANDER XXI regnat, 717. Occiditur, 719.
    ALEXANDER V Romae episcopus, 709.
    ALEXANDER Jerosolymorum episcopus martyr moritur, 719.
    ALEXANDER martyr, 716.
    ALEXANDER XVIII Alexandriae episcopus, 725.
    ALEXANDRA, quae et Selina, Jerosolymis regnat, 698.
    ALGELMUNDUS primus rex Longobardorum, 736.
    Altare Dei duplex, visibile et invisibile, quomodo ad utrumque perveniatur, 570.
    Amare est velle, odisse nolle, 849.
    AMASIAS regnat, 692.
    Amator Dei, amator est sui, et non diligens Deum, non diligit proximum, quia non diligit se ipsum, 590.
    AMBROSII scripta multa, 734. Ambrosii testimonium de lapsu Adae et totius humani generis, 329.
    Amici quomodo diligendi, 568.
    AMMON rex Juda, 692.
    Amor et timor omne bonum aut malum producit, 578. Duo amores duas faciunt civitates, 574.
    Amor Dei. Sine eo nihil ad beatitudinem prodest, nihil ad Deum refertur, 850. Sine eo corrumpuntur dona Dei, 851. Nihil amandum quam quod ex Deo est, et Deus amat, 947, 948. Amor bonus et malus. Utrumque in uno homine esse potest, sed bonum ut illo proficiente, iste deficiat, 562. Amor Dei non potest sine diaboli inimicitiis obtineri, 923.
    Amor mundi charitati contrarius, 898. Amor sui quis bonus, 852. Amore sui aguntur, qui non amore Dei, 851. Amor istius vitae laqueus venantium, 471. Perniciosum consilium quaerentis quae sua sunt, 402.
    AMORRHAEI, amaricantes, 493.
    AMOS propheta, 692.
    AMPHION Thebaeorum rex, 689.
    AMULIUS Sylvius rex Latinorum, 692.
    ANASTASIUS XXXVII Romae episcopus, 738.
    ANATOLIUS Laodicenus episcopus claret, 721.
    ANCUS Martius rex Roman. Ostiam condit, 693.
    ANDROCEI mors, 691.
    ANGELOS esse spiritus invisibiles non dubitatur, 384. Angelus nomen est officii, Spiritus nomen est naturae, ibid. Angelos Verbum non deseruit cum descendit ad nos, sed simul integer illis, integer nobis, illosque pascit per id quod Deus est, nos per id quod nos sumus admonet, 607. [Col. 0950] Angeli duo unicuique adhaerere ex Cassiano, 294.
    ANIANUS Marco successor Alexandriae, 704.
    ANICETUS X Ecclesiae Romanae episcopus, 712.
    Animae duplex acceptio, 399. Anima feminae, intellectus viro comparatur, 594. Animae natura praestat ei naturae de qua judicat, illi autem praestat ea natura secundum quam judicat, et de qua judicare nullo modo potest, 609. Anima humana in divinis, ex quibus pendet, rationibus videt quidquid recti videt, et factum credere debet, 607. Si nec ad terrena ordinanda rationalis animi vigeret ingenium, non vitiata esset, sed exstincta natura, 333. Haec tamen nihil ad justificationem conferunt sine cultu veri Dei, 333. Primum animae vitium voluntas ea faciendi quae vetat summa et intima Veritas, 608. Animae immortalitas, 793, vers 224 et seq. A solo Deo puniri potest, ibid. Animae unius duplices actiones, 521. Si bene spiritui servit, bene praesidet carni, ibid. Animae inordinatio, 554. Anima ipsa excellentiore sui parte, ea quae in se minora sunt ad laudes Dei incitat, 521. Anima pro adeptis habet quidquid non dubia spe patienter exspectat, 429. Anima et corpus etsi natura distent, mercede aut poena junguntur, 795, vers. 229 et seq. Anima quomodo bene imperat corpori, 571. Anima rationalis ad spiritalia erigi debet, 384. Animae omnes Christo nuptae vocatione sua, 947. Animae damna lugenda, magis quam rerum exteriorum, 821, vers. 920 et seq. Animae poenitentis salutaris confusio, 770. Spes veniae sequi debet, ibid. Nec poenitentiae labores deterrere, attendenti ignem gehennae, ibid. Quid circa animas agitur a die mortis, 36.
    Animus non virtus, sed virtutis habitaculum: ex participatione sapientiae, non sapientia, sed sapiens, 339. Animi rationalis aegritudo cum bona superiora imperfecte diligit. 568.
    Annus. In quem annum XV Tiberii incidat, 702. Quo Christus baptizatus aut mortuus, ibid. Anni omnes ad XIV consulatum Theodosii, 745.
    ANTERUS XVIII Romae episcopus, 718.
    Anthropomorphitae qui et Audaeani, 727.
    ANTIOCHIA. Synodus Antiochena an Macedonio faverit, 730, not.
    ANTIOCHUS Epiphanes e regione Ptolomaeorum recedens in Judaeam venit, ibique pontificatum pluribus tradit, 696. Hinc seditiones ortae, ibid.
    ANTIOCHUS rex Syriae Judaeam sumit, 696. Antiochus ab Augusto superatur, et in amicitiam ejus redit, 699.
    ANTIPATER Herodis Ascalonitae filius procurator Palaestinae, 698.
    ANTONINUS Titus, XIII, regnat cum filiis, 711. Antoninus Thermas Romae aedificat, 717. Occiditur, 717. Antoninus pater patriae appellatur, 711. Antonini Pii mors, 713.
    ANTONINUS Caracalla, XVIII, regnat, 716. Antoninus Caracalla interficitur, 717.
    M. ANTONINUS Verus, et L. Aurelius Commodus, XIV, regnant, 713 Antonini mors, 715.
    ANTONII bellum adversus Augustum, 699.
    ANTONIUS monachus nascitur, 719. Antonii monachi mors, 729. Antonii discipuli insignes, 729.
    AOD judex quot annos judicaverit, 689.
    Apocalypsis Joanni revelata in Pathmo, 707. Hanc Irenaeus interpretatur, ibid. Ad Trajani tempora superstes Joannes, 708.
    APOLLINARIS Hierapolitanus episcopus, 713
    APOLLINARIS Laedicenus plura scribit: postmodum haeresim condit, 731.
    APOLLINIS Delphici templum, 688, 689.
    APOLLONIUS Thyaneus philosophus, 707.
    Apologiae pro Christianis a Quadrato et Aristide fiunt, 710.
    APOSTOLI bonus odor Christi sunt, et iis qui pereunt, et iis qui salvi fiunt, 45. Apostoli praecipui arietes ovium Christi, 512. Apostoli filii excussorum, id est, prophetarum, quorum prophetias illi excutiendo reserarunt, 475. Apostoli sagittae missi in universos fines terrae arcu Dominicae jussionis, 475. Apostoli cum audirent verba Christi jubentis ut docerent omnes gentes, virtute viventis verbi accensa est in cordibus eorum flamma charitatis, qua vellent Evangelium Christi omnibus gentibus praedicare, 337. In apostolorum cordibus in passione nox facta est, 388. Hos tamen licet rapere vellent daemones, non sunt permissi, 389.
    APPIUS Claudius claret, Claudiam aquam ducit, et viam Appiam sternit, 693.
    Aquae multae populi infideles sive foris oppugnantes, sive intus insidiantes, 516. Aquarum pars quaedam coelo superposita, remota ab aspectu, et fidei commendata, 283. Vis aquarum significat populorum furorem, 471
    [Col. 0951] Aquila, depositis alis rostroque mutato, in novas vires redivivo vigore juvenescit, 379.
    ARAM pater Moysi, 688.
    ARAUSICA civitas, 759.
    Arbitrii libertas vera, 564. A Deo data, sed amissa nisi a quo potuit dari non potest reddi, ibid. Vid. Liberum arbitrium.
    Arca Noe figura Ecclesiae, 900.
    Arca ab alienigenis possessa, 690.
    ARCADIUS Augustus appellatur, 735. Arcadius, XLIV, regnat cum Honorio, 737, 738. Arcadius moritur, 739.
    ARCADIUS Hispanus martyr pro fide, 746.
    ARCHELAUS Herodi succedit, 701. Archelaus Viennam relegatur, 701.
    Arcus versicolor multiformis gratiae signum, 900.
    ARELAS a Gothis oppugnata, ab Aetio liberatur, 742, 743.
    AREMULUS Sylvius Latinorum rex, 692.
    ARGONAUTAE, 690.
    ARIMINUS conditur, 699.
    ARISTARCHUS tragicus, 694.
    ARISTIDES philosophus Apologiam pro Christiana religione scribit, 710.
    ARISTOBOLUS rex et pontifex Judaeorum, 697.
    ARISTOBOLUS Judaeus et philosophus commentarios in Moysen ad Ptolemaeum scribit, 696.
    ARISTOTELES Platonis auditor, 694.
    ARIUS haeresiarches, 725. In Synodo Nicaena confutatur, ibid. Arianae haeresi omnes fere Ecclesiae sociantur, 730.
    Arma militum Christi ex Apostolo, 514, 515.
    ARSACES primus Parthis imperat, 696.
    ARSES Ochi filius, 694.
    ARTABANUS regnat, 694.
    ARTAXERXES, 694.
    ARTAXERXES Mnemon, ibid.
    ARTAXERXES Ochus, 644.
    ARTEMONIS haeresis a Paulo Samosateno suscitatur, 720.
    ASA rex Juda, 691.
    ASCANIUS Albam condit, 690. Regnat Latinis, ibid.
    Ascendi quomodo dicatur in mare Rubrum, 399.
    ASCLEPIADES IX Antiochiae episcopus, 716.
    Astra aut nihil juris habent in actus hominum: aut si quid habent amittere possunt, cum dentur homini praecepta bene vivendi, 811, vers. 644 et seq. Hominum mores ex astrorum influxu suspendentes injustum Deum faciunt, 811, vers. 635 et seq.
    ATAULPHUS moritur, 740.
    ATHANARICUS Christianos persequitur, 731. Athanaricus occiditur, 735.
    ATHANASIUS XIX Alexandriae episcopus, 726. Athanasius Alexandriam regreditur, 728.
    ATHENAE conditae, 689. Unde dictae, ibid.
    ATLAS astrologus frater Promethei, 688.
    ATREUS Argis regnat, 690.
    ATTALUS occupato regno statim destitutus, 739. Attalus tyrannidem resumit, 740. Attalus ab Honorio in triumphum ductus, Liparae exsulat, 741.
    ATTALUS populum Romanum haeredem relinquit, 697.
    ATTICUS Constantinopolitanus episcopus, 121, vers. 53. Pelagianos subdole irrepentes repellit, ibid. et seq.
    ATTILAE in Romanum imperium incursiones, 751. Romani Gothis sibi junctis repugnant, et inumerabilium strage utrimque facta, Gothi ad propria redeunt, ibid. Attila iterum Italiam invadente, pax ab eo a Romanis poscitur, 751. Leo papa cum Avieno et Trigetio ad Attilam diriguntur, 752. Attila Leonis praesentia gavisus ultra Danubium discedit, ibid. Attila Bledam interimit, 749. Attilae mors, 752. Quae turbae inde inter suos secutae, ibid.
    Auctoritas. Plures in Ecclesia auctoritate nominum in sententia tenentur, aut a sententia transferuntur, 17. Magna fortitudo consensionis, cui ad sequendam veritatem auctoritas sufficit, etiam latente ratione, 888.
    Auctoritates episcoporum sedis apostolicae, junctis Africanorum conciliorum sententiis, 271.
    AUDAEUS, a quo Audaeani, qui et Anthropomorphitae, 727.
    AUGUSTINUS vir sanctus, 98. Summus vir in Ecclesia, 99. Augustinus praecipua portio Domini sacerdotum, 19. Quantum laboraverit contra haereses, et maxime Pelagianam, 88. Augustini obtrectatores occulti, 88. Huic paganorum et Manichaeorum ascribebatur impietas, ibid. Augustini obtrectatores ingeniose a Prospero irridentur, ibid. Non solum Romana et Africana, sed omnes Ecclesiae cum doctrina Augustini, sicut in tota fide, ita in gratiae confessione congruunt, 89. Nec in Galliis deerant ejus discipuli, ibid. Augustinus praecipuus in doctrina Ecclesiastica vir, 362. Pastoralis speculae validissima turris, ibid. Frustra impugnatur, nec nisi ab his qui Pelagianorum et Juliani maxime convicia repetant, 362. Augustini obtrectatores [Col. 0952] quomodo repellendi, 362. Augustinus specialis fidei patronus, 1. Pro universis membris Christi vigilans, et adversus haereses pugnans, 1. Augustini libris non intellectis offensi Massilienses, aliquamdiu tarditatem suam culpantes, quidam eorum ipsum consulere volunt, 1, 2. Libro de Correptione et Gratia universis quaestionibus in Gallia motis Augustinus satisfacit, 2.
    Augustini conversio fidelibus et quotidianis matris ejus lacrymis concessa, 75. Augustini modestia, 76, 82. Et pietas, 82. Augustinus neminem vult sic amplecti omnia sua, ut ipsum sequatur, nisi in iis in quibus ipsum non errasse perspexerit, 76. Augustinus fatetur se non recte aliquando sensisse de gratia, 26, 244. Monasterium Augustini, 68. Augustini Retractationum libri quo fine et quando scripti, 76. Confessionum libri scripti antequam Pelagiana haeresis exstitisset, 75. Augustinus Hipponensis episcopus ordinatur, 737. Augustini doctrina in omnibus libris contra Pelagianos ubique sibi consentiens, 364 et seq Librorum Augustini contra Pelagianos ab exordio episcopatus sui editorum enumeratio, 364 et seq. Augustinus abundanter probavit praedicandam esse Ecclesiae praedestinationem, gratiam et praescientiam, 255, 256. Cujus praedicationis quisquis est impugnator, apertissimus est Pelagianae elationis adjutor, ibid. Augustini ac doctrinae ipsius commendatio, 262.
    Augustinus conciliorum contra Pelagianos ingenium: ejus laus, 125, vers 90 et seq. Uni omnium Augustino victoriam de Pelagianis praecipue deberi, 127, vers 99 et seq. Praestantia librorum Augustini pro Christi gratia, 127, vers. 110 et seq. Augustini libri de Gratia contra errorem Pelagianum conditi a quibusdam reprehensi, 307. Augustini reprehensores Pelagianis suffragantur, 307. Unde major necessitas oriatur eos refellendi, 308. Augustinum impetentes, in illo uno cunctis, ac praecipue apostolicae sedis pontificibus injuriosi, 308. Unde sibi reverentiam et fidem apud quosdam concilient, 308, 309. Augustinus Pelagianos confutavit, 309. Augustini contra Pelagianos decertantis doctrina a quibusdam reprehensa, et ad pravos sensus detorta, 203. His responsum a Prospero ex ejusdem Augustini principiis, 204. Augustinus opinionem alias suam de initio fidei ante ortum Pelagianae haeresis rejecit, quam futuro errori amicam fore praevidit, 244. Augustinus eam quae sibi falso affingebatur odiosam praedestinationis praedicandae rationem, a Prospero et Hilario monitus, corrigit, 253, 254 et seq. Calumnia in Augustinum de fato, duabus naturis duabusque massis, 98 Haec ipse copiosissime destruxit in libris suis, ibid. Augustini reprehensores etsi convicti, tamen donec per Ecclesiae principes comprimantur, amandi et pacifice tolerandi, Deusque pro illis orandus, 369. Augustini adversarios damnatione Pelagianorum prostravit Innocentius, Palaestina synodus, Africana concilia, Zosimus, Bonifacius, Coelestinus, 362. Augustini scientia incrementorum profectibus aedificata, annorum studiis expolita, 245. Ab ipso merito notantur qui cum ejus eruditione nolunt proficere, 245.
    Augustini auctoritas Hilario et aliis charissima et reverentissima, 18. Hilario agente Prosper ad Augustinum scribit epistolam, ibid. Augustini exemplo docemur ad castigandas opiniones nostras, si quas imprudenter incidimus, 244. Legendus Augustinus his qui de quaestionibus gratiae instrui desiderant, 100. Ibi evangelica et apostolica habetur doctrina, ibid. Augustini reprehensores bellum contra Pelagianos confectum renovant, 310. Augustini adversariis non tam disputationibus quam auctoritate resistendum, 365. Augustini ductu catholica acies Pelagianos vicit, 309. Augustinus praestantissimus minister gratiae 98. Augustini opus contra Julianum in ipso dierum fine compositum, 744. Liber de Correptione et Gratia, 76. Libri duo ad Simplicianum, 76. 244. Epistola ad sanctum Paulinum Nolanum, 76. Ad Xixtum Romanae Ecclesiae presbyterum, 76. Augustini opusculum contra Porphyrium, 33. Augustinus moritur, 744.
    AUGUSTUS monarchiam recusat, 700. Augustus Caium Agrippam adoptat, ibid. Augustus Juliam filiam damnat exsilio, Tiberium et Agrippam adoptat, 701.
    AURELIANUS, XXIX, regnat, 721. Aurelianus Gallias recipit, ibid. Aurelianus mota persecutione adversus Christianos, non multo post occiditur, 721.
    AURELIUS Carthaginensis episcopus concilio Africano contra Pelagianos praefuit, 125, vers. 90.
    M. AURELIUS Antoninus, XX, regnat, 717.
    Aurum. In auro et argento nihil aliud quam terra, 426.
    Austeritas. Deus per austera remedia ad vitam nos vocat, ut dulcia sint flagella patris, ne sit amara sententia judicis, 500.
    AUXENTIO tandem mortuo, Ambrosius Mediolam episcopus constituitur, 732.
    [Col. 0953] Auxilium generale omnibus praebitum unde invalidum, 906. Cessatio auxilii Dei pro absentia accipitur, 939.
    AVEMTINUS Sylvius Latinorum rex, 692.
    AZARIAS propheta occiditur, 691.
    AZARIAS, qui et Ochosias, rex, 692.

B
    BABYLAS Antiochenus martyr, 719.
    Babylon est vita temporalis, flumina Babylonis illecebrae temporales, in quibus nihil firmum, sed omnia fluida et in profunda maris ducentia, 494. Babylon saeculum hoc agit nobiscum ut per varias opiniones et diabolicas artes diveris implicemur erroribus, 496. Babylonis filia eadem et mater, 496. Ligna Babylonis fluminibus rigata et nullum fructum afferentia, homines virtutum steriles, incapaces praeceptorum Dei, 494. Omnes primo ortu Babylonis filii: ab hoc generali malo Dei gratia eruit, 496. Segregavit nos Deus ex utero matris nostrae Babyloniae, in novam vitam regenerando, 501.
    BACHILUS Asianus episcopus, 716.
    Baptismus Christi mare Rubrum, 403. Baptismus infantium, 769. Immerito celeritas baptismi violatae regenerationis excusatio affertur, ib. Baptismi praerogativae, ib. Baptismi violati descriptio, ib. Baptismus qui traditur in remissionem peccatorum falsus est in iis qui nullum habent omnino peccatum, 37. Baptismi effectus, 943. Baptismi effectus remissio peccatorum et gratiae collatio, 380. Baptismus sanctus etiam in his qui ejus dona non servant, 592. Baptismi effectus remissio quorumcumque peccatorum, 206. Etiam in relapsuris peccata purgantur, ibid et 219. Origo verae vitae veraeque justitiae in baptismo, 871. Baptismo fiunt rerum divisiones, qui Rubro mari comparatur, 493. Virtus et forma baptismatis distinguuntur, ibid. Baptismi necessitas, 329. Baptizatis quomodo vivendum, 592. Baptizatos omnes posse si voluerint, Christo auxiliante et cooperante, ea quae ad salutem pertinent, adimplere, 766.
    BARACH et Debbora. V. DEBBORA.
    Barba significantur apostoli et martyres, 485.
    Barbari apud Romanos fidem concipiunt, 920.
    BARCOCHEBAS dux rebellionis Judaeis factus, 711. Debellatur, et exinde Judaeis licentia introeundi Jerusalem aufertur, ibid.
    BARDESANES haereticus, 714.
    Basan, confusio, 488.
    BASILEUS Amasiae Ponti episcopus martyr, 725.
    BASILIDES haereticus, 710. Ejus errores, ibid.
    Beata vita gaudium de veritate, 569.
    Beatitudo vera quae sit, 552. Propior beatitudini voluntas recta non adepta quod cupit, quam prava adepta quod concupivit, 552, 649, epigr. 63. Beatitudo justi a timore incipit et proficit in desiderium mandatorum Dei, 461. Beatitudinis apostolicae particeps qui eadem quae illi concupiscit, 475. Beatitudo sanctorum et de munere misericordiae, et de retributione justitiae, 460, 547. Saeculo huic ante separationem animae a carne morientes, nec in his cupiditatibus inventi, quas sola superat dilectio Dei, ad beatitudinem perveniunt, 600 Omnia ad coelestum beatitudinem creata, id officii susceperunt, ut in Dei laudatione permaneant, 529. Quam iniquum mundi judicium de beatitudine, 819, vers 855 et seq.
    Beati qui sint, 435. Vanitate pleni et fide vacui beatum dicunt cui sunt temporalia bona, 517. Impius sensus, qui putat beatiorem esse hominem cui Deus nihil dederit, quam cui universa contulerit, 360.
    Bellum Trojanum, 690. Bellum in Gallia adversum Gothos, 746. Bellum contra Vandalos susceptum cunctatione male cedit, 478. Bellum servile in Sicilia, 697. Bellum civile inter Caesarem et Pompeium, 699.
    Benedictio perseverans nulla retributionum Dei oblivio, 379. Benedictio quam Judaei noluerunt transivit ad gentes, 412 Omnes prophetae et apostoli et sancti bene viventibus benedixerunt in nomine Domini, non in suo, 478.
    BENEVENTUM construitur, 695.
    Benigni hominis est inimicitias non solum non excitare nec augere, sed exstinguere, 569.
    Benignitas Domini in populo suo, 531. Duo benignitatis officia, remittere peccata, et largiri beneficia, Deo acceptum faciunt, et omnia opera pietatis continent, 421.
    BERILLUS episcopus Arabiae Bostrenus scriptor clarus, 717.
    BOETHIUS praefectus prtorio cum Aetio amico suo interfectus, 752, 753.
    BONIFACIUS comes a Cassino irritatus in Africam se recipit, 742. Bonifacio bellum indicitur, 743. Bonifacius Aetium superat, et moritur, 744.
    BONIFACIUS XL Romanae Ecclesiae praeficitur, 741. Bonifacius papa imperatorum edictis usus adversus Pelagianos, [Col. 0954] 362, 363. Bonifacius papa cum esset doctissimus, adversus libros tamen Pelagianorum beati Augustini episcopi responsa poscebat, 362, 363.
    BONIFACIUS episcopus Carthaginensis ordinatur, 756.
    Bonitas vera quousque extendatur, 555, 661, epigr. 79.
    Boni occulti sunt, 571 Bonos Deus erudit per malos, 577. Nemo per semetipsum bonus, nisi participatione ejus qui solus est bonus, 272. Nemo bonus, nisi ex malo, 565. Nullus per se bonus, 272.
    Bonum summum et summum malum quid, 565. Bonum nostrum unde sit, et quod remunerandum, 560. Nihil melius eo bono quo homo fit bonus, 457. Bona omnia, et maxime quae salutem provehunt, a Deo, 857. Multa bona a Deo fieri in homine quae non facit homo, nulla ab homine quae non faciat Deus, 590, 764. Bona omnia magna et parva ex Deo, 606. Boni superioris amissi malum non sentitur, dum habetur quod amatum est inferius bonum, 585. Omnia bona ex aeterna Dei voluntate, 882. Bona omnia Christo operante insunt, non ex merito, sed ad meritum, 106 vers. 9 et 10. Bonum quoddam diligens anima peccat, quia infra illam ordinatum est, 608, 609. Omnia bona nec desiderari nec perfici a nobis sine Dei auxilio, 287. Deus solus boni fructus auctor, 892. Bonum omne a Deo, 876, 879 et seq.; 882 et seq; 950 et seq. Omnia bona quibus Deo placetur sunt Dei dona, et ab eo petenda, 882. Omnia bona Dei dona, 883. Quae corrumpuntur bona sunt, sed non summa, 568.
    Bona temporalia Dei dona sunt, 517. Bonis quomodo utendum, 779, vers. 108. Bona temporalia dona sunt Dei, non ea tamen spondet proprie sanctis, quae communiter largitur et reprobis, 476.
    Bonum vere bene facere, id est, non mali carnalis formidine, sed boni spiritalis delectatione, 52. Deus solus bonum creaturae, 562. Omne bonum Dei et hominis est, 852. Bona futura, non praesentia quaerens, non turbatur de malorum felicitate, 422. Bonum cum gaudio faciendum, 559. Bonum non ab invito aut ex timore faciendum, 567, 568. Bona quae inviti non amittunt, 572, 669, epigr. 94. De praesentibus muneribus accipiat mortalis vita solatium, et futura aeternitatis bona patienter exspectet, 448. Scholae Graecae et Romana eloquentia circa inveniendum summum bonum laborando nihil egerunt; quia ad cognoscendam veritatem semetipsis ducibus utebantur, 337, 338.
    BURGUNDIONES partem Galliae occupant, 740.

C
    CAECILIUS poeta comicus, 696
    CAESAR Augustus a quo Augusti dicti, 699.
    CAESARIUS episcopus concilio Arausicano II subscribit, 766.
    CAIN Deus a scelere quod meditabatur revocare non abstinuit, 799, vers. 311 Cain a Deo admonitus post peccatum, 899. Posteritati ejus etsi mores parentis imitaretur, bonitas divina se non negavit, 900. Cain a Deo monitus, 899. Negligentiae reus in opere bono, ibid. Quis sufficiens medend modus ei oblatus, 899, 900. Oblatio Cain cur Deo ingrata, 899. Cain falsa religionis specie Deum non fefellit, 797, vers 308 et seq.
    Cain fratricidae posteritas non computata cum Dei populo, 686.
    CAIUS Caesar Caligula IV regnat, 703.
    Caligula statuam suam Jerosolymis et alibi statui jubet, arasque sibi, ut deo consecrari, 703. Plurimos interficit, ibid. Occiditur, ibid.
    CAIUS XXVII episcopus Romae, 722.
    Calix aureus Babylonis, 398.
    CALLISTUS XV Romae episcopus, 717.
    CAMILLUS Gallos superat, 694.
    CAMILLUS presbyter Genuensis cum Theodoro item in eadem urbe presbytero excerpta quaedam librorum de Praedest. et de Dono Perseverantiae ad Prosperum mittit, 241.
    CANTABRI opprimuntur, 700.
    Canticum unum sanctorum omnium, tam qui pericula tribulationum evaserunt, quam qui iisdem adhuc atteruntur, 470. Canticum novum quid, 516. Perfecta est in charitate cantatio, ibid. Canticum novum et vetus quid, 555. Canticum novum cantant non in vetustate carnis, sed in novitate spiritus viventes, 530.
    Cantus rationalis cujus tota in fide et charitate modulatio, 530. Quomodo utatur psalterio et tympano, ibid.
    CAPYS Sylvius rex Latinorum, 691.
    Capitolium construitur, 707.
    Captivitas regni Israelitici, 692.
    CARAUSIUS Britannias invadit, 722.
    Carbones ignis qui fideles illustrant, puniunt peccatores, 505. Carbones spiritales salutifere desolantes, 465.
    Carcer angustiae, et corporis inhabitatio, 511. Non a [Col. 0955] corpore, sed a corruptione corporis animam educi optabat David dicens: Educ de custodia animam meam, 511.
    CARIATHO vir illustris concilio Arausicano II interest et subscribit, 768.
    Caro Christi quibus sit vita, 596. Quis carnem Christi manducet et sanguinem bibat, 6. Ab esu carnis nullus renatorum fidelium excipitur, 493. Cur Dei sapientia per carnem ad homines venerit, 580.
    Carnis desideria castiganda, non implenda, cum spe certa retributionis aeternae, cujus pignus in Christi glorificatione habetur, qui quae praecepit, auxilio gratiae praeveniente facit impleri, 675, epigr. 102.
    Carmina quaedam tristitiae convenientia, 785, vers 5.
    CARTHAGO a Tyriis condita, 690. Carthago in ditionem Romanorum redacta, 697. Carthago a Geiserico invaditur, 747.
    Carthaginense concilium, 733.
    CARUS cum filiis XXXII regnat, 722. Horum mors, 722.
    CASSIANUS presbyter auctor collationis XIII contra gratiam Dei, 311. Placita Cassiani de gratia et libero arbitrio horrescunt evangelicae apostolicaeque doctrinae discipuli, 356. Cassiani potissimum definitiones cur aggrediatur S. Prosper, 310. Cassianus nec cum Catholicis, nec cum Pelagianis plene concordat, 314 et seqq. In illud damnatum vel invitus incidere convincitur: Gratiam Dei secundum merita nostra dari, 314.
    Cassiani prima definitio catholica, quae et gratiam Dei bonorum omnium principium esse agnovit, et liberum arbitrium illa non auferri docuit, 311 et seqq., 312. Cassianus quo sensu providentiam Dei hominis comitem dixerit, 312. Cassianus in sententia instabilis, 313 Cassianus definitionis primae oblitus, docet probareque contendit cogitationes sanctas, nulla Dei inspiratione conceptas, de naturali posse prodire sapientia, 335, 336. Locus ab eo adductus a perverso sensu vindicatur, 336 et seqq Cassiani fraus: catholicam sententiam de gratia in disputationis principio praedicat, et eamdem postea impugnat, 345. Ad praecipitia Pelagiana gradatim decurrit, 345, 346 et seqq. Cassianus dubitando disputat an liberum arbitrium ex gratia pendeat, an gratia ex libero arbitrio, 291, 292 et seqq. Exempla ad utramque partem conducentia affert, 292 et seqq. Quomodo gratiam cum libero arbitrio conciliet, 292. Vocationes diversas inducit, 299. Quibus ex capacitate uniuscujusque gratiam impertiri docet, 299 et seqq. Cassianus tamen gratiam secundum merita dari damnare se profitetur, 300 et seqq. Definitio Cassiani est, liberum arbitrium et gratiam pariter suscipi debere, id est, ita ut pari modo conferre ad salutem credantur, 225. Tentationis victoriam libero arbitrio, non gratiae tribuebat, 297, 298. Quas partes Deo tribuat in tentationum victoria, 298. Probare nititur exemplis providentiae Dei erga Israelitas, et nutricis erga parvulum suum, 298. Cassianus omnia sanctorum merita ita ad Deum referri nolebat, ut nihil nisi quod malum est humanae naturae ascriberetur, 294 et seqq. De virtutum seminibus naturalibus quid senserit, 294. Quomodo Deum omnia in omnibus operari doceat, 303. Hoc tamen quomodo cum libero arbitrio concilietur ad plenum non posse comprehendi, 304. Error Cassiani, alios per gratiam salvari, alios per legem et naturam justificari, 315. Cassianus simul et libero arbitrio infensus, et gratiae ingratus, 327. Cassiano Deus salutem humani generis diversis modis procurat, quosdam volentes juvans, alios invitos compellens, 301, 302. Christus his salvator, illis adjutor, ibid. Summam salutis non operum merito, sed coelesti gratiae deputandam fatetur, 302 Deum plura tribuere quam petantur probat Cassianus, 300 et seqq. 301.
    Cassianus contrarias definitiones confundens, exemplis colorare nititur quod intendit, hoc posse quosdam per liberum arbitrium, quod quidam nisi Deo cooperante non possint, 322, 323. Cassianus docens simul suscipiendas esse sententias contrarias, et illam quae bonam voluntatem nasci ex gratia, et illam quae ex bona voluntate gratiam pendere dicit, refellitur ex summis pontificibus et conciliis, 317, 318, 319, 320. Error Cassiani, per naturae bonum aliquando bonarum voluntatum prodire principia, refellitur, ex prima ejus definitione et ex Apostolo, 316, 317. Cassiani doctrina meritum assignat libero arbitrio, quo praeveniatur gratia, 327. Hoc damnatum in episcoporum Palaestinae synodo, 328. Ex Cassiano aliquando gratia praevenit voluntatem, aliquando voluntas gratiam, 295 et seqq. Gratia tamen semper gratuita per everat, 295, 296. Cassianus liberum arbitrium a parte quadam generis humani aufert, et in quadam parte constituit, 325. Si Cassiani distinctio suscipiatur, nobis recipiendum quod docent Pelagiani, et Pelagianis quod docemus, et hoc modo non tam illi erunt Catholici, quam nos Pelagiani, 355 Cassianus erroris arguit Pelagianos pariter atque catholicos, 318, 319. Quomodo perverse conciliare conetur utrosque, 318. Cassianus definit naturae humanae non id solum ascribendum quod malum est. Refellitur. 334, 335. Cassianus tantum [Col. 0956] homini tribuit ante gratiam, quantum ei fructuosissimum est habere per gratiam, 344. Vigorem liberi arbitrii demonstrare aggreditur, 344. Cassianus ita hominem propriae discretioni commissum vult, ut ei non plus a Deo praesidii, quam a diabolo sit periculi, 342. Ex Cassiano coactitia fuit Matthaei conversio, voluntaria fides Zachaei et latronis, 346.
    Cassiani error, virtutem resistendi habuisse Job ex libero arbitrio, non ex gratia, 349. Quomodo melius loqueretur, ut patientia Job et Dei adjutorio, et libero hominis ascriberetur arbitrio, 349. Ex Cassiano conflictus Job cum diabolo Deus non cooperator, sed tantum spectator, 349. Quam facile ex Cassiam opinione inferatur in levioribus tentationibus dari gratiam ut facilius impleatur per gratiam quod sine illa posset impleri, 350. Cassianus inconvenientia miscere conatur, et fideles in duo genera dividit, quibus contraria accommodet, 354. Deum aliis salvatorem, aliis tantum susceptorem definit, 354, 355. Quosdam praeire, alios adjuvare, ibid. Ex Cassiano Deus testis patientiae Job non auxiliator fuit, 360. Cassianus sibimetipsi contrarius adjuvat eos qui dicunt: Gratiam Dei secundum merita nostra dari: quos tamen profanae opinionis esse profitetur, 352, 333 et seqq. Cassianus uno verbo pene totum Pelagianum dogma confirmat, dicens: Nullius laudis esse ac meriti, si in centurione Christus quod ipse donaverat praetulisset, 350. Cassianus elisarum argumentationum arma colligit, 321. Recapitulat S. Prosper duodecim Cassiani definitiones, ut pateat quid de gratia sentirent qui gratiae defensoribus obloquebantur, et pacem Ecclesiae inquietabant, 357 et seqq.
    CASSIUS Judaeam capit, templum spoliat, 699.
    Castigatio justi non saevitia, sed medicina, 507.
    CASTINUS dux contra Vandalos, missus Bonifacium comitem exacerbat, 142. Castinus exsilio mulctatur, 742.
    Casus justorum et impiorum differunt, 520.
    Castitatis virtus inter omnes auxilio Dei maxime indiget, 286.
    CATANA condita, 692.
    Cataphrygarum error, 713. Unde sic dictus, 714. Et qualis sit, ibid.
    CATILINAE facinora quo tempore contigerint, 698.
    CECROPS rex in Attica, 689.
    CELADION VIII Alexandriae episcopus, 712.
    Census a Quirino in Judaea factus, 701.
    Centurionis fides a Christo data et laudata, 350 Centurionis fidem a Christo probatam et laudatam, sed Dei donum non fuisse docet Cassianus, 297. Idemque de Abrahamo sentit, ibid.
    Cephissi fluvii inundatio, 709.
    CERDO Alexandriae episcopus, 708.
    CERDO haeresiarches, et ejus dogmata, 711, 712.
    Cervix peccatorum superbia, 477.
    Chalcedonensis synodus Eutychen damnat, et fidem de Incarnatione catholicam confirmat, 752.
    Chaldei ex astris futura conjiciebant, 800, vers. 627 et seq.
    Charitas perfecta et imperfecta, 898 et seq. Insuperabiles facit, 884, 898. Ejus cum humilitate nexus, 949. Sine ea caeterae virtutes non prosunt, 948 et seq. Sine ea pereunt, 898. Est pars humilitatis, et vicissim, 949. Sine charitate ex Apostolo nihil prosunt caetera, 92, 93. Sine charitate habent caetera pietatis similitudinem, non veritatem 93. Nemo dignus dono charitatis inventus, ibid. Bona quaelibet sine charitate possunt perire, non possunt sine charitate prodesse, 398. Charitas omnium summa donorum, et quaedam vita virtutum, 398. Ad hanc caetera referuntur, ibid. Sine charitate, quae non quaerit quae sua sunt, nihil prodesse, 948 et seq. Sine charitate nullum prodest bonum, per hanc omne deletur peccatum, 951. Charitatis perfecta efficacia, 398. Sine charitate bona cuncta non prosunt, 343. Charitas legis plenitudo, 574. Charitas imperfecta invenitur interdum cum fide et intelligentiae vigore, 898.
    Charitas ex Deo et Deus est, 398. Praeceptum charitatis super omnes libros est, cui militat omnis lingua et omnis doctrina sanctorum, 383. Duo praecepta charitatis duae pennae, quibus animae ad Deum tendunt, 384 Charitatem qua diligimus cum diffundit Deus in cordibus nostris, 384. Charitas sola virtus propria et specialis piorum atque sanctorum, 383, 544, 619, epigr. 7. Charitas Dei mundum impiorum vicit, 904. Superiora coeli Scripturae charitas, qua nihil sublimius in eloquiis et praeceptis divinis, 283. Dignus est amittere inutilem fidem, qui non exercuerit charitatem: ex servo cui ablatum talentum inutiliter servatum, 894. Charitas et fides dona Dei, 92 et seq. Charitas latitudo, 444. Charitatis facultas usu crescit, 556. Major Dei charitas qua dilexit nos, quam in eumdem nostra dilectio, 384. Non solum lex, sed magis Evangelium in [Col. 0957] charitatis praeceptis continetur 582. Charitas ex Dei munere, 343.
    Charitatis necessitas, 593. Charitas Dei semen, peccatum non facit, 951.
    CHELCIAS pontifex, 693.
    Chori nomine concordia significatur laudantium, 530.
    CHRYSAPHIUS interimitur, 751.
    Christianus cur ita vocetur, 596. Christianus populus verus Israel, 424. Christianos cogitabat Deus, cum Atrahae genus innumerum promitteret, 799, vers. 346 et seq Christiani spiritales sedent super mundi flumina, horum cursu non trahuntur, 494 Christiani tanto beatiores, quanto pauciora habuerint quae ipsorum sunt, et quanto plura quae Dei sunt, 356. Totus populus Christianus sacerdotalis est. Verum plenius rectores plebis, qui specialius summi pontificis et mediatoris personam gerunt, 484. Quae dicta de exitu populi Israel ex Aegypto, magis conveniunt Christianorum libertati, 424 et seq.
    CHRISTI nomen a chrismate, id est unctione, 596 Christus Patri aequalis et minor Patre, Deus et homo Christus unus, 597. In Christo duplex forma seu natura, 413. Pater adjuvat Filium, in quantum Deus hominem, propter formam servi, 413. Quomodo plenitudo divinitatis habitet in Christo corporaliter, 587. Christus secundum Deitatem Dominus creatorque Da id, secundum carnem filius David, non duplex persona, sed unus Christus, 517. Christus Filius et Dominus David, 415 et seqq. Post resurrectionem et ascensionem etiam eo ipso quo erat filius David factus est Dominus David, 415. Christo omnes subjicientur aut per condemnationem, aut per correctionem, 416. In Christo utraque natura confitenda, divina et humana, 803 vers. 473 et seqq. Utraque saluti humanae necessaria, ibid. vers. 480.
    Christi incarnatio quo tempore completa, 902 Christus Deus manens fit homo, 803, vers. 463 et seq. Christus fructus ventris, quia secundum carnem Virginis matris filius, non per virilem coitum conceptus, sed per Spiritum sanctum, 483. Christus venit ut legem vet ris Testamenti nova lege evangelicae veritatis impleret, 479. Ex ineffabili Dei humilitate, qua homo et miser fieri dignatus est, ut hominem redimeret, agnoscat homo captivus quo carcere clausus, quo morbo obsessus fuerit, 181, vers. 889 et seqq. Cui eripiendo nonnisi morte medici succurri potuit, ibid., 903 et 904. Christus non Deus tantum, sed etiam homo confitendus, sub quo periculo, 600. Christus de Virgine natus novum principium hominibus fecit, 805 vers. 492 et seq. Christi incarnatio et passio propter hominem, nec Deo utilis, sed homini, 777 vers. 79 et seq. Christus descendendo ad nos per nos, ad se per se fecit ascensum, 486. Christi incarnationem certo futuram sperabant patriarchae, annuntiabant prophetae, 803 vers. 468 et seq. Christus vere incarnatus, 633 epigr. 66. Christus factus pauper et mendicus, 412. Christi adventus tempus, cum peccatores dissipassent legem Dei, 457.
    Christus nascitur, 701. Laus Christi vera et maxima, qua hoc ipsum quod est, unigenitus Dei Filius praedicatur, 408. Christus caput nostrum nunc in se, nunc in corpore suo loquitur, quia duo sunt in carne una, 501. Christus quomodo reliquerit Patrem Deum et matrem synagogam, 593. Christus secundum Divinitatem creator est David et omnium, secundum carnem filius David, 503. Christus pauper nostra indutus paupertate, 373. Christus in persona membrorum orat in Psalmis, 373. Et gemit, 374. Christus una petra, multa verba Dei multae petrae, de quibus dant vocem quorum disputationibus consonant testimonia Scripturarum, 387. Quibus nativitas Christi vel mors prosit, 213, 214. Christus sacerdos ut homo, non ut Deus, cujus sacerdotium non finitur, 417. Secundum ordinem Melchisedech, id est, secundum mysteria per eum declarata, 417. Christus solus qui diceret, Non est inventa in me iniquitas, 512. Quomodo Christus ex utero ante luciferum genitus, tam ex Patre, quam ex Matre virgine, 417. Christus horam nativitatis et mortis elegit, 604. Christus cur post tam longa tempora venerit, 33, 34. De Christi incarnatione errores Manichaeorum, Photinianorum et Apollinaristarum, 81.
    De Christo quid credendum, 81. Dei Filius praedestinatus, 40. Et praeclarissimum praedestinationis lumen, ibid. In Christo unica persona, 81. Nemo venit ad Christum, nisi cui datum fuerit, et datur hoc praedestinatis, 67. Credere in Christum donum Dei est, 32. Christus et Ecclesia unum corpus, 57. Christus totus cum membris suis est propter Ecclesiam, ibid. Christiani martyrium pro Christo finis optimus, 52. Christus brachium Dei, 516.
    Christus praedicat, 701, 702. Christum verum Deum et hominem confiteri cujus necessitatis sit, 597. Quae Christus nostra pro salute fecerit aut passus sit, 805 vers. 516 et seq. Quamvis voluntaria esset Christo passio, maximum [Col. 0958] tamen persequentium erat crimen, quod mala pro bonis reddebant, 409. Christus et pro apostolis ante passionem orabat, et pro crucifigentibus in cruce, 409. Tristitia Christi nostrae naturae etat, 512. Pro omnibus impiis mortuus Christus, 904. Quod Christus pro totius mundi redemptione sit crucifixus, possit tamen aliquo sensu dici pro his tantum crucifixus quibus mors ejus profuit, 213, 214 et seqq., 215, 230, 231. Christus pro omnibus mortuus, 904, 905 et seq. Christus dans exemplum patiendi, contulit donum, 430. Christus in cruce patientiam erga inimicos docuit, 409. Christi latus lancea percussum, ut profluant sacramenta quibus formetur Ecclesia, 573. Christus auxilium a Patre orat, et pro se propter formam servi, et pro corpore suo, propter servos, 414. Christus solus sine peccato subiit poenam peccati, 590.
    Christus janua intrantium Dei regnum, 475. A cujus ingressu arcentur qui praedicationi veritatis contradicunt, 475. Nemo ad Christum, nisi attrahatur venit, 325. Christus digito scribens in terra quid doceat, 855, 856. Christum impii persequentes, nescientes quid facerent, dulciorem fecerunt, 432. Quomodo Christus socios passionis non habuerit, 509 Christi descensio, ascensio et regnum, 381. Christus lapis angularis morte sua factus, non a quibus passus est, sed a Domino, 434. Christus verus David, 511. Christus petra spiritalis doctrinam suam, quae prius dura et rigida videbatur, misso Spiritu sancto fecit potabilem, 425. Christus et spiritalium et simplicium refugium, 388. Christus sacerdos et victima, propitiator et propitiatio, 484. Christus voluntate passus et mortuus, 388. In Christo altare propitiationis, et arca sacrificii, et arca doctrinae, 482. Christus solus est qui possit dicere, Convertantur ad me timentes te, etc., 449 Christum inimici gratis oderunt duobus modis, 409. Quomodo Christus ultus est persequentes, 432. Christus Veritas, et omnia in Christo vera, 593 Christi sessio et exaltatio, 499. Christus salutare Dei, 398. Christus caput Ecclesiae, cujus oratio non separatur a capite, quod Ecclesiam orare facit, 506. Christus petit corpori suo, quod est Ecclesia, et in eodem corpore suo indigentiam patitur, per id quod membris suis est necessarium, 448.
    Christi dilectio duplex erga diligentes se, 601. Nunc ut credamus, tunc ut videamus, et ipsam visionem mercedem fidei capiamus, ibid. Sicut vitis palmitibus vitam subministrat, non sumit ab eis; sic manere in Christo discipulis prodest, non Christo, 601, 602, 765. Christus vita, lumen et justitia confitendus, 92. Christus ab initio generis humani praedicari non destitit, 33. Christus et Ecclesia, unus homo, unus Christus, 476 Christus via ad Deum, 580. Omnium qui salvantur Christus salvator est, 355, 356.
    CICERO nascitur, 697. Cicero occiditur, 699.
    CIMERI juxta Rhodanum a C. Mario et Catulo superantur, 697.
    Circumcisio cur praecepta, et quid significaret: cur die octavo, 587, 588. Circumcisio cur mandata Abrahae, 901. Propter Christum mandata, ibid. Circumcisionis mandatum Abrahae datum, 687. Usque ad Christum promissionis corporeum signum, ibid. In spiritale signum verae circumcisionis cordis transiit, ibid. Circumcisio Christiana et spiritalis Dei donum, 286.
    Cives terrenae civitatis et coelestis quid faciat, 565.
    Civitas una ex angelis et hominibus ad eamdem societatem tendentibus, 530. Aeternae civitatis aeterna gaudia, 476, 549, 635 epigr. 37.
    Clamor cordis magna cogitationis intentio, 459. Clamor ad Deum dilectionis flagrantia, 557.
    CLAUDIANUS poeta, 737.
    CLAUDIUS V regnat, 703 Claudius moritur, 704.
    CLAUDUS XXVIII regnat, 720. Hujus victoriae, ibid. Et mors, ibid.
    CLEMENS III Romae episcopus, 707.
    CLEMENS Alexandrinus presbyter, 715. Multa scribit, 716.
    CLEOPATRA regnat, 698. Cleopatra urbem ingreditur, 699. Cleopatrae et Antonii mors, 700.
    Clerici Aquileienses eximiae virtutis, 732. Clerici Romani perjurii rei cum Felice antipapa ejiciuntur, 728.
    CLETUS II Romanae Ecclesiae episcopus, 706.
    CLODIUS Albinus, qui se Caesarem fecerat, interficitur, 716.
    Cnosson condita, 689.
    COELESTINUS XLI Romae episcopus, 742. Coelestinus pontifex ad Ecclesiae praesidium multa gratiae dona acceperat, 363. Coelestium audientiam postulantem totius Italiae finibus extrudi jussit, ibid. Ab errore Pelagiano Britannias liberavit, ordinatio Palladio, ibid. Orientales Ecclesias a Pelagiana et Nestoriana peste liberavit, ibid. Reprehensores sancti Augustini intra Gallias repressit, ibid. Quo [Col. 0959] elogio decoraverit tum Augustinum, tum ejus doctrinam, ibid. Quorumdam adversus Coelestini testimonium cavillatio refellitur, 364 et seqq. Coelestinus Germanum Antissiodorensem in Britannias contra Pelagianos dirigit, 744. Coelestinus Palladium primum Scotis episcopum ordinat, 744. Coelestinus Nestorio resistit, 743. Coelestini I papae epistola pro Prospero et Hilario ad Galliarum episcopos, 259 et seqq.
    Coeli et terrae pulchritudo paginae quaedam auctorem suum non tacentes, 939. Frustra loquuntur, nisi Deus ipse operetur, 940. Coeli quomodo facti in intellectu, 492. Coelum et terra quomodo in oratione Dominica accipiantur, 54. Coeli et terra veterascent et peribunt, non ut non sint, sed ut aliter sint, 378. Coelum illud habitatio Dei non quod videtur, sed Jerusalem quae aedificatur in sanctorum angelorum et hominum glorificatione, 469.
    Cogitatio Dei quid sit, 565. Cogitatio bona Dei donum, 882 Cogitationes nisi a Deo insitae rectae esse non possunt, 950. Cogitationem salutarem et consensum praedicationi evangelicae non fieri sine inspiratione Spiritus sancti est de fide, 761, 762. Cogitationes pias ex libero arbitrio sine Dei inspiratione non oriri, 336. Cogitationes bonae vox ad Deum, nec mala opera pariunt, 555. Omnia opera, vel bona vel mala, a cogitatione procedunt, 455. Cogitationes hominum morte pereunt, 522.
    Cognoscere. Non cognoscere est non probare, 372.
    Cognitio Dei est a Deo, 881. Cognitio Dei salus est cogniti, 509. Eum non cognoscit in quo opera sua et dona non invenit, ibid. Qui accedant ad cognitionem Dei, aut ab ea repellantur, 524, 525.
    Collationes Cassiani contrariae Augustino, 90. Centenis Augustini voluminibus refutandae, ibid.
    Colossus Rhodo concussa ruit, 696.
    Columna ignis et nubis dux itineris per diem et noctem populo Israel per desertum gradienti, 801 vers. 395 et seq.
    COMMODUS consors imperii, 714. Ejus cum patre victoria, 714, 715. Commodus XV regnat, 715. Commodi vanitas et crudelitas, 715. Occiditur, ibid.
    Communio bonorum operum inter fideles per charitatem, 480.
    COMPARTUS Sylvius Latinorum rex, 691.
    Compunctio cordis ex peccato non convenit Christo in se, sed in membris, 412.
    Concilium Nicaenum Photinianos baptizari constituit, 720.
    Concilia Africana de gratia, 319. Concilia Africana contra Pelagianos, 125 vers. 76 et seqq. V. nolas ibid. Concilii CCXIV episcoporum epistola ad Zosimum pontificem, de Pelagii et Coelestii damnatione, 320. Concilium Carthaginense de Donatistis, 739. Concilium Carthaginense contra Pelagianos, 741. Concilium Ephesinum Nestorium cum multis Pelagianis damnat, 744. Concilium Ephesi congregatum in causa Eutychetis, 750. Dioscori Alexandrini factione in eo omnia turbantur, ibid. Concilium Chalcedonense in causa Eutychetis coactum, 751. Concilium Arausicanum II de gratia et libero arbitrio, 759 et seq. Concilii Arausicani II definitiones laicis etiam utiles, 766. Ideo a viris illustribus et laicis subscriptae, 766.
    Concupiscentiae malae languores animae, 379. Concupiscentia carnis adversus spiritum minui, et spiritus adversus carnem augeri postulatur, 449. Concupiscentia superna obumbratione sedatur, ne in laqueum malae voluntatis incidatur, 505. Concupiscentiae est delectari peccato, 556. Cum ea non pax sed bellum esse debet, ibid. Concupiscentia ad agonem et humiliationem relicta, 856. A quo victoria concupiscentiae et voluptatis, ab illo etiam robur patientiae, 456 Propter concupiscentiam rebellantem in hac vita nondum Deus est omnia in omnibus, 950.
    Condescensus erga infirmos, 591.
    Condonatio mutua peccatorum quam necessaria, 599, 600. Benigna conditio, dimittendo aliena peccata, diluere sua, 600.
    Confessio peccatorum est, et confessio laudis, 418. Confessio non poenitentium, sed laudantium, 431. Confessio veritatis quomodo non penitus auferatur, 443 Confessio peccatorum decus est recte factorum, 382. Confessio peccatorum et justificatio opus Domini, 419. Confessionem peccatorum semper necessariam esse Christi voce agnoscimus, 507. Confessio quaedam laudis divinae, non iniquitatis humanae, 497. Confessio peccatorum laudat Deum, 397. Confessio peccati quando utilis, 557. Per humilem confessionem homo indicat se scienti Deo, et se indicat homini nescienti Deus, 391. In lacum aeternae miseriae descendunt qui per contumacem superbiam remedia confessionis poenitentiae perdiderunt, 513. Confessionis fructus, 577.
    [Col. 0960] Conjugibus non caro solum eadem, sed mens et spiritus, 779 vers. 121, 122.
    Conjugium spiritale quo Christo Ecclesia connectitur, multis nominibus designatur, 476.
    Conscientiae malae poena maxima est, 570.
    CONSTANS provehitur ad regnum, 726. Constantis mors, et turbae inde natae, 728.
    CONSTANS Constantini tyranni filius a Gerontio occiditur, 739.
    CONSTANTINUS XXXVI regnat, 724. Pax Ecclesiae reddita a Constantino, 724. Constantinus ad Antonium scribit, 726. Constantini baptisma, 727. An ad Arianos declinarit, ibid. not. Constantini mors, 727.
    CONSTANTINUS filius Constantini Caesar, 725. Constantinus, Constantius, et Constans XXXVII regnant, 727. Constantini junioris mors, 727.
    CONSTANTINUS tyrannus, 739. Constantinus victus et captus, 739.
    Constantinopoleos incendium, 745.
    Constantinopolitana synodus contra Macedonium, 735.
    CONSTANTIUS et Galerius Maximianus a Diocletiano assumuntur in regnum, et affinitate conjunguntur ipsi et Herculio, 722. Constantius moritur, 724.
    CONSTANTIUS Constantini filius Caesar, 725. Constantius Arianis favens, catholicos vexat, 727. Constantius moritur, 730.
    CONSTANTIUS ab Honorio in consortium regni assumitur, 741. Constantius moritur, 741.
    CONSTANTIUS a Pelagianis multa patitur, 741.
    CONSTANTIUS episcopus concilio Arausicano II subscribit, 767.
    Continentia est donum Dei, 880.
    Conturbatio Christi voluntaria fuit, 512.
    Conversio non differenda, 553, 657 epigr. 74. Cum homo ad Deum convertitur, Dei gratiae ut principio, potius quam libero arbitrio hanc ascribendam mutationem, 183 vers. 911 et seq. Conversionis facultas a Deo, 429. Conversionem sine haesitatione obedientium, non minus quam diu repugnantium Deus operatur, 322. Conversio hominis licet non sine ipso, non tamen ab ipso incipit, 338. Conversio cordis donum Dei, 881. Quid agatur in corde hominis cum convertitur ad Deum, 856. Conversionis initium, redire ad cor, et Scripturas legere, 770. In homine cum convertitur non alia substantia creatur, sed eadem reparatur, nec aliud ab eo aufertur nisi vitium, 853, 854. Conversio omnis a Deo incipit, 855.
    Consules regibus succedunt apud Romanos, 693.
    Cor hominis duo maxime pulsant, amor et timor: quibus geminis motibus animus aut aperitur, aut clauditur, sive diabolo sive Deo, 509. Corde migrat qui affectum mutat, 596 Parum est in corde habere Christum, nisi quod corde credimus, ore profiteamur, 443. Cordis dilatatio veritatis dilectio, ut Deo non timore, sed amore serviatur, 441. Inclinatio cordis simul et divini muneris et propriae voluntatis, 454. Cor immaculatum quomodo fiat per gratiam Dei, 449. Cor mundum locus orationi aptus, et Dei templum, ubi Deus exaudit, quia ibi habitat, 594. Cot sursum habere quomodo oporteat, 564. Rectum cor cum Deo, 577. Perfectio cordis divini est muneris, 302.
    CORNELIUS non sine aliqua fide orabat et donabat, 30 Cornelii centurionis exemplum a Semipelagianis allatum 91. Omnis praeparatio Cornelii per Dei gratiam collata 91. Novae vocationis ejus exordium per indicia praecedentium studiorum Deum constabat operatum, 91.
    CORNELIUS XX Romae episcopus, martyr moritur, 719.
    CORNELIUS IV Antiochiae episcopus, 710.
    Corpus antea nobis ornamentum, postea compedes factum, 554. Corpus posse mutari in corpus aliud, numquam in animam rationalem, ex Deo instituta sua non convellente, 385. Nemo est in hac vita cujus animam corruptibile corpus non aggravet, 440, 546, 625 epigr. 18. Ad compagem corporis Christi nonnisi per humilitatem et orationem, per gemitus et lacrymas pervenitur, 376. Corpus absentatur loco, anima peregrinatur affectu, 466. Corpora nostra Deo non perire, 573.
    Cornu altitudinem significat, 484.
    Correctio. Nemini Deus correctionis viam adimit, nec quemquam boni possibilitate dispoliat, sed peccator et velle et posse bonum sibi sustulit, 238.
    Corruptibilitas corporis et concupiscentia non est natura hominis, sed poena, 589.
    Corinthus condita, alias Ephyre, 689.
    Coturnix a Deo concessa ad petitionem electorum, ad carnalium murmura comprimenda, 397.
    CRASSUS consul capitur, 698.
    CRATINUS comicus, 694.
    CREATIO eorum qui boni, et eorum qui mali futuri sunt, 586. Cur hi creentur qui aeternae vitae participes non [Col. 0961] erunt, 216, 217 et seqq. Nulla culpa Creatoris, ibid. Quod tales et mundum ornent, et sanctorum profectibus serviant, ibid. Probatur ex morte Christi, et martyrum, et apostolo, ibid., 222. Deus angelum vel hominem, quem malum futurum praescierat, cur creaverit, 562. Deus solus Creator: non angeli, etsi operationem suam rebus quae gignuntur in mundo adhibeant, 563.
    Creatura Creatori adhaerendo fit major et melior, non ille, 552. De creaturarum conditione tria intimari oportuit, a quo, per quid, et quare factae sint, 562. Creaturarum consideratione intelligitur universitatis auctor, ut de his quae videre possibile est, et in quibus tanta admirationum materia est, ea quae cerni nequeunt aestimentur, 518. Omnes creaturas Deus fecit, ut saluti nostrae, non ut perniciei inservirent, 209 vers. 603 et seq. Quomodo sancti iis usi ut Deum unum colerent, ibid. vers. 606 et seq. Illa creatura melior quam nihil delectat illicitum: etiam illa bona quae illicitam delectationem potest cohibere, et de hac cohibitione laetari, 586. Creaturis non inhaerendum, sed ex his ad Creatorem ascendendum, 554. Creaturae Dei proprie Christiani, 389.
    Credere meritum, videre praemium, 601.
    CRESCENS cynicus Justini persecutor et accusator, 712.
    CRISPUS et Constantinus filii Constantini, et Licinius Caesares appellantur, 725. Crispus et Licinius interfecti, 725.
    Crux Christi mundi sapientibus stultitia, quo magis doctrinis saecularibus illi tument, 855. Etiam a Judaeis in lege doctis reprobata, ibid.
    Cultus Dei. Deus amore summo coli debet, 577. Deum gratis colendum docent Scripturae, 442. Quid sit gratis colere Deum, ibid., 546, 627 epigr. 20.
    Culpa. Patet culpa ubi non latet poena, et societas peccati convincitur de communione supplicii, 320.
    Cupiditas et charitas, 558. Cupiditates portae inferi, 561.
    Curae. Qui indignis curis non implicari cupit, quid vitet, quid sectetur, 677, epigr. 107.
    CURETES et Corybantes, 689. Cnossum condunt, et saltationis genus quoddam reperiunt, ibid.
    Custodia circa nos Dei non carnaliter accipienda, quia simul custodiunt Pater et Filius et Spiritus sanctus. 604, 605. Custodit parvulos Dominus, quos vult esse perfectos, 429.
    Cycli primi initium, 703. Cycli primi finis et sequentis exordium, 710. Cycli secundi finis, et tertii initium, 717. Cycli tertii finis quartique principium, 723.
    CYRILLUS XXII episcopus Antiochenus, 722.
    CYRILLUS Alexandrinus Nestorio resistit, 743.
    CYPRIANUS episcopus et martyr, 719. Cypriani liber de Mortalitate multis ac pene omnibus qui ecclesiasticas litteras amant laudabiliter notus, 37. Tractatus de Oratione Dominica, 53. S Cypriani litterae ad Lucium et Stephanum pontifices Romanos, 719.
    CYPRIANUS episcopus concilio Arausicano II subscribit, 767.
    CYZICUS condita, 690.

D
    DAEMONES rectores tenebrarum, id est, hominum diabolo subditorum, 432. Daemones nihil noxie inferre possunt, nisi Deus permiserit, 389. Dei judicio homo inimicis suis aut castigandus traditur, aut probandus, 389. Daemones etsi ad persequendos Christianos impiorum animos incitent, in Ecclesiam saevire non audent, sed intra infidelium corda cohibentur, 389. Etsi multorum hominum talis est malitia qualis et daemonum, hoc distat inter utrosque, quod hominibus superest, si Deus misereatur, reconciliatio, daemonibus nulla est servata conversio, 233, 234.
    DALMATIUS Caesar factus, 726. Dalmatius occiditur, 727.
    DAMASUS XXXV Romanae Ecclesiae episcopus, 731.
    Damnationis causa peccatum originale in parvulis qui sine baptismate moriuntur, non facta quae facturi erant si viverent, 60, 61.
    DANIEL et socii, 693.
    DARIUS rex Persarum, 693.
    DARIUS Nothus, 694.
    DARIUS Arsami filius, 694.
    DAVID nex, 691. In David persona Christi et Ecclesiae, 483. David mansuetudinis observantissimus fuit, 481. Christi et Ecclesiae figura, 481. In hoc fidei fervor, ibid. David propheta cum templum aedificare concupisceret, non ignorabat verum perfectumque templum a Christo condendum, 336. Cur ad constructionem templi non David electus, sed filius David, 336 Ex Deo erat hoc velle David, et ex Deo erat hoc facere Salomonem, 336. Hoc [Col. 0962] exemplo probatur hoc nolle aliquando Deum fieri quod homines Deo volente voluerunt, 337.
    Deambulare in latitudine animae quis possit, 371.
    Debita nostra Christus restituit, qui nihil debet, 498.
    DEBBORA et Barach judices ex qua tribu, et quot annis rexerint populum, 889, 890.
    DECENTIUS Magnentii frater laqueo perit, 729.
    DECIUS XXIV regnat, 718. Occiditur, 719.
    Dedicatur Constantinopoli apostolorum martyrium, 772.
    Dedicatio basilicae a Liberio patricio constructae, 759. Episcopi dedicationem celebrantes Arausicae collationem spiritalem habent, 759. Capitula ab apostolica sede transmissa proferunt, et subscribunt, ibid. Quibus quid de gratia et libero arbitrio sentiendum secundum fidem catholicam definiunt, ibid.
    Defectus bonus in desiderio boni nondum adepti, sed avidissime concupiti, 449. Quidquid formae cujuspiam rei deficienti remanet, ex illa forma est quae nescit deficere, motusque ipsos rerum deficientium excedere numerorum suorum leges non sinit, 606.
    Defensio. Ad defensionem alicujus definitionis, ea promenda sunt quae alteri intellectui non cedant, et regulam cui sunt aptata non deserant, 90.
    Delectatio boni magnum Dei donum, 446. Quis delectetur in Christo, 437. Periculum cum nec in lectione, nec in oratione est delectatio, 405, 545.
    Deliciae et tribulationes temporales, quomodo contemnantur aut sustineantur, 575.
    DEMETRIAS virgo de perfectione ad se scribi ab auctore epistolae ad ipsam postulat, 933. Aniciae familiae et Trabeatae nobilitatis, 934. Ab excellentissimis Ecclesiae magistris laudata, ibid. Virginitatem Deo consecrat, ibid. Demetriadi magis humilitate opus esse, propter virginitatis puritatem et familiae splendorem, 947.
    DEMETRIANUS Alexandriae episcopus, 515.
    DEMETRIANUS XIV Antiochiae episcopus, 719.
    DEMOSTHENES claret, 694.
    DEODATUS vir illustris concilio Arausicano II interfuit, et subscripsit, 768.
    Descensio oculorum per effusionem lacrymarum, humilitas poenitentis, 458.
    Desiderium boni a Deo, 854. Ipsum desiderium bonum a Deo incitari, 520. Desideriorum justorum impletio ubi et quibus continget, 600. Desiderii aestu qui vincitur, traditur peccatori, et adversae subjicitur potestati, 505.
    Desperantis de Deo et de se praesumentis miseria, 555.
    Detractio Judaeorum in Christum pejor interfectione, 409.
    DEUM esse, et cunctorum auctorem omnibus semper innotuit: quodque omnia ut voluit sapienter disposuit, 789 vers. 104 et seq. Deus solus vere est, eique adhaerendum, 621 epigr. 11. Deus id est quod habet, 602. Quid de Deo sentiendum, 675 epigr. 103. Deus si secundum id quod est semper quaerere paucis possibile, secundum mirabilia et beneficia sua quaerendus, 392, 393. Omnium rationes in Deo aeternae et immutabiles, 920 Solus Deus vere aeternus, 569. Deus quomodo omnia sit quae recte desiderantur, 594. Dei excellentia non eloquio tantum, sed et intelligentia omni superior: utiliter tamen laudatur ab hominibus, 649 epigr. 61. Deo essentia et scientia unum est, 602. In natura Deitatis nulla forma corporea sentiatur, 448. De Deo parum digne sentit, qui putat sufficere quod de illo intelligit, 518.
    Deus solus vere simplex, 602. Deus ineffabilis et incomprehensibilis, 552. Non parum noscitur, si sciatur quid non sit, 552, 649, epigr. 61. Deus bonus non ut caetera bona, sed prae illis, 486. Inde dicitur solus bonus, ibid. Ab illo caetera bona, ibid. Omnia simul Deus intuetur, 921, Deus immutabilis, 378. Dei omnipotentia omnia conservari et subsistere, 583. Deus solus maximus et omnipotens, 524. Deus omnia novit ab aeterno, 349, 637, epigr. 40. Aeternae Dei sapientiae nihil novum, 551, 647, epigr. 57.
    Deus misericors et justus, 519 Deus in coelo quomodo, 426. Dei praesentia homo illuminatur, 585. Nullus sine Deo locus. 500, 576. Deus misericors et justus in retributione, 421. Ejus voluntas de omnium salute, 863. De hac vox Apostoli plene accipienda, ibid. Cur aliqua hominum notitiae subtraxerit, 866. Aeterna ejus voluntas omnis boni causa, 882. Nullum fidelium non discedentem relinquit, 898. Nullius ruinam disposuit, ibid. Ejus praescientia omnia tempora amplectitur, nullo tenetur, 921. Non necessitat voluntatem, 922. Deo nullum bonum impossibile, nullum malum insanabile, 389. Omnia Deus in gloriam suam dispensat, 647, epigr. 58 Deus quantum sit bonum apparet, quia nulli ab eo recedenti bene est: cum omnis voluptas timore turbatur; aut si non sentitur, major miseria est, 586. Deum meminisse verbi sui est ipsum implere promissum [Col. 0963] suum, 444. Deus patiens, quia omnipotens est et aeternus, 817 vers. 795 et seq.
    Dei scientia praeterita, praesentia, et futura complectitur, 921. Nec ulla nos urget necessitate peccandi, 922. Dei misericordiam nec ab iis quibus negata est, nec ab iis quibus concessa, reprehendi, 165, vers. 678 et seq. Sed ab iis solis qui gratiam quantum licet subruunt, primam discriminis causam inter bonos et malos libero arbitrio tribuentes, ibid vers 684. Deus cognoscit cum aliis notum facit, 499. Deus non vigilantibus dormitare videtur, 466. Deus nec vacatione nec opere afficitur, 563. Deus terrae providet per coelum, parvulis per majores, 427. Deus quomodo misericordia nostra dicatur, 515. Quomodo a Deo petitur ut meminerit, 381. Deus in omnibus laudandus, 779, vers. 113 et 144. Deus quod promittit ipse facit, 550, 641, epigr. 45.
    Deus solus infinitus et aeternus, 791, vers. 175 et seq. Recordatio et oblivio quomodo dicantur de Deo, 558. Deus, qui ubique est, in omni loco a quaerente inveniri potest, 770. Deus ideo castigat ut parcat, 521. Deus quibus proximus, quibus longinquus, 498. Mira circa homines bonitas et dilectio Dei, 515. Omnia Deo praesentia, 512. Deus malis operibus hominum bene utitur, cum homines bona opera Dei ad instrumentum malitiae suae transferant, 394 Dei magnificentia in gratuita remissione peccatorum, 419
    Deus mundum quem condidit absque fatigatione regit, 791 vers. 151 et seq. Nec de illius, ut de hominum regimine judicandum, ibid. vers 159 et seq. Deus gloria populi sui, 400. Deus personam patris erga nos suscepit, et ideo omnia misericorditer dispensat, 390. Deus omnium plasmator, 499. Deus videndus per fidem, ut postea videatur per speciem, 466. Dei prima et posteriora, 466. Deus refugium, susceptor, liberator quomodo, 515. Deus neminem indebite damnat, neminem debite liberat, 887. In Deo nihil nova dispositione agitur, 402. A Deo non locorum intervallis, sed voluntatis aversione disceditur, 385. Deo patientia Dei, quanta sit, et ad quem finem tendat, 380, 543, 617, epigr. 4. Deus retribuit bono pro malis, 430 Deo sitire debet se toto homo, quia Deus totum pascit et fecit, 573, 574. Neminem a Deo non discedentem relinqui, neque cujusquam ruinam esse ex Dei constitutione, 898 Bonitas Dei non defuit impiis ante diluvium, 899 Deus habitatores Pentapoleos antequam perderet, causas veniae quaerens non invenit, 799, vers. 350 et seq. Operum Dei causae incognitae ut aliquatenus noscantur, 567, 667, epigr. 91. Deus tolerat malos propter bonos, 899. Deo qui subjectior, perfectior, 952. Deus omnia in omnibus, 950. Judicia ejus inscrutabilia, 863, 865, 868, 889 et seq. Omnia Deus praecepto et voluntate fecit, 487. Deus proprie justorum Deus, cum Deus sit etiam malorum, 504. A Deo ad Deum confugiendum, 576.
    Dei consilia abscondita, 866. Deus quaerendus, quomodo, et quo fructu, 392, 544, 545, 612, epigr. 9. Ad Deum acceditur non locis, sed moribus, 560. Omnia Dei opera contemplata bonitatis et misericordiae Dei manifestant aeternitatem, 491. Opera Dei omnia tam naturalia quam spiritalia miranda, 389. Utraque in Christo facta, ibid. Omnia opera Dei testimonia majestatis et bonitatis ejus, 457. Deus commovet terram, cum pigra et inertia corda convertit, 425. Cur Deus temporaliter irascatur, 380, 544, 619, epigr. 5. Deo non locis, sed actionibus proximi aut longinqui sumus, 556, 663, epigr. 82. Quomodo cor Aegyptiorum Deus convertit ut odissent populum suum, 395. Quomodo Deus seducere dicatur, 407 De tranquillitate ultionis Dei, 409, 545, 623, epigr. 12. Deus Pater Christo Pater et Dominus est, pater formae Dei, Dominus formae servi, 499 Deus priusquam deseratur neminem deserit, et multos desertores saepe convertit, 234, 235.
    Deorum nomen in bono positum secundum gratiam intelligendum est, non secundum naturam, 491.
    Dextera hominis amor Dei, et eorum quae Deo sociant appetitus: et hujus dexterae manus, potestas quam dedit Deus credentibus filios Dei fieri, 466. Dextera est illis iniquitas, qui in his quae injusta sunt gaudent, et pravis tamquam rectis laetantur, 516. Dextera sunt quae Dei sunt et ad Dei promissa perducunt, 510. Dextera operatur quidquid fit propter vitam aeternam: sinistrum est quidquid propter gaudia transitoria, 495. Unicuique, sive in bono, sive in malo, hoc fiet dextrum quod omnibus praefert, 405.
    Diabolus fugiendus, non sequendus, 561. Utilius eum hostem habere quam principem, ibid. Diabolus draco, etsi habet nocendi cupiditatem, nemini tamen plus tentationum potest inferre quam sinitur, 390. Esca ejus terrenis cupiditatibus actibusque dediti, 390. Vincitur diabolus ab his etiam quos antea vicerat, si spem ponant in Christo, et vincendi virtutem a Christo, qui diabolum vicit, petant, [Col. 0964] 823, vers 965 et seq. Diaboli invidia adversus hominem primum, 795, vers. 279. Diabolus motus animorum observat, ut inde tentet, 819, vers. 668 et seq. Diaboli superbia hominem perdidit, Christi humilitas hominem reparavit, 552, 649, epigr. 62 Diabolus comedit eos qui sapiunt secundum carnem, 400. Diabolus ipse etsi criminibus delectatur, vim criminum non infert, 235, 236. In flagitiis illecebrarum adjutor, non voluntatum generator, 236. Sublatum diabolo non proprium, sed alienum, 575. Diabolus rector iniquorum, Christus fidelium, 511. Diabolus manet ad persequendum corpus Christi, nec Judas deest in falsis fratribus, 512. Quid imendat omnis adversarius, 512?
    DIDYMUS Alexandrinus caecus et auctor, 732.
    Dies hominis qui, 428. Dies virtutis Christi proprie aeternitas, 416.
    Differentiarum quae sunt inter homines causa abscondita, 910, 911.
    Difficultates boni. Cur Deus non praeveniat difficultates quae patiuntur fideles ad bene agendum, 404.
    Dilectio Dei saepe ex mundi dilectione marcescit, 898. Quid diligendum, et quomodo, 568. Nihil diligere, nisi quod ex Deo est, 947. Haec vera animae puritas, ibid. et 948. Dilectio inhaerens Deo, ipsa erit vox laudationis aeternae, non strepitus verborum, 435. Christus commendans dilectionem suam in eos quibus daturus erat indebitam vitam, pati pro eis voluit indebitam mortem, 591. Cum tria diligenda sint, cur duo tantum praecepta charitatis, 566. Dilectio bonorum aeternorum aut temporalium quomodo differat, 581. Diligere Deum donum Dei, qui non dilctus dilexit, 623, 765 Qui Deum diligit in sui dilectione non errat, et proximo ad diligendum Deum consulit, 566. Quomodo diligendi homines mali, 372, 543, 618. Duplex dilectio nostra ad Deum, nunc credendo, tunc videndo quod credidimus, 601. Quid diligendum et non diligendum, et quomodo, 580. Dilectio vera quae sit, 599. Dona sua in nobis diligit Deus, 551, 645, epigr 56. Vere se diligit qui, ut Deum diligat, non se diligit, 605. Quales nos diligat Deus, 763. Deos prior dilexit, ut diligeretur, 458. Dilectio veritatis constantem facit, 464. Quid recte diligatur, 580. Dilectio Dei perfecta, 503.
    Diluvium quamdiu dilatum, et quando tandem factum, 899. Diluvium ob quae hominum peccata inductum, 896. Diluvium ob connubium maximae partis bonorum cum alienigenis, 686. Impiis ante diluvium Deus non defuit, 899 et seq. Deus homines ante diluvium praemonuit ut poenitentiam agerent, 799, vers. 329 et seq. Populus Dei ante diluvium spiritu Dei regebatur, 899.
    DIOCLETIANUS XXXIV regnat, 722. Herculium Maximianum consortem assumit, ibid. Diocletiani superbia, 722. Diocletianus et Maximianus triumphant de Parthis, 723. Purpuram deponunt, ibid. Diocletiani mors, 725.
    DIOGENIS sententia parum pudica, 286.
    DIONYSIUS XIII Alexandriae episcopus, 718.
    DIONYSIUS XXIV Romanae Ecclesiae praeficitur, 720.
    DIONYSIUS Siciliae tyrannus, 694.
    DIONYSIUS Corinthiorum episcopus, 713.
    DIOSCORUS Alexandrinus episcopus in concilio Ephesino omnia turbat, Eutychetem absolvit, Flavianumque damnat, 450.
    Diplois pallium duplex, 414.
    Discere. Tutius est discere quam docere, propter tentationem vanae gloriae, 599. Ad discendum necessario ducimur auctoritate et ratione, 609. Tempore auctoritas, re autem ratio prior est, 610.
    Discipuli cur ignem de coelo in urbem Christum suscipere recusantem non obtinuerint, 813, vers. 686 et seq.
    Discretio hominum non meritis ascribenda probatur, 868. Quod Deus quosdam facinorosos convertat in ipso vitae exitu, aliis minus malis derelictis, inscrutabile, 870. Abhorret a ratione ut qui sola Dei benignitate liberati sunt, eum accusent quod non omnibus pariter reis eamdem benignitatem praestiterit, 166, vers. 167 et seqq Consideratione justae infidelium derelictionis, pios ac fideles Dei servos excitari ad impetrandam eis humili prece liberationem et misericordiam, cum eam ipsi peccatores non quaerant, et miseria sua etiam delectentur, 166, vers. 672 et seqq. Discretionis electorum a non electis causa et ratio supra facultatem humanae cognitionis inquiritur, et sine fidei diminutione nescitur, 95. Scrutandum non esse cur ex toto genere humano pars una eligatur, altera rejecta, licet eadem causa omnes implicet, 167, vers. 703 et seq Cur id ignorare non obsit, ibid. vers. 709 et seqq. Sicut nec oberat olim nescire omnes gentes fore ad vitam vocandas, 167 vers. 712 et seqq. Nec nunc quando mundus finietur, ibid. vers. 718 et seqq. Vel quae sit tantae in genere humano varietatis causa, ut licet sit eadem omnium natura, unus regnet, alter serviat, etc., ibid. vers. 721 et seqq. Cum tot varietutum manifestarum causae lateant, [Col. 0965] nemo tamen arguit earum auctorem Deum, 169, vers 740 et seqq. Discretionis Dei causam non esse scrutandam, 874 Quae Deus occulta esse voluit, non sunt scrutanda; quae autem manifesta fecit, non sunt negligenda, 874. Occulta istius inaequalitatis ratio, 895. In discretione bonorum a malis non fallitur Dei justitia, 571. Quaerentibus de discretione Dei respondetur in evangelio operariorum vineae et apud Apostolum Rom 9, 22, 870, 871 Cur Deus a communibus causis quaedam excipiat, 890.
    Discretionis parvulorum causa profundum mysterium, 908, 909. Quomodo aliquatenus cognosci queat, 909. Quid eruditionis elici queat ex hoc judicio circa parvulos, 909. Discretio bonorum et malorum sol us Dei est, 571. Inter fideles varios gradus Dei munerum esse, non ex meritis, sed ex occulto et justo Dei judicia, 919. Inscrutabilitas discretionis bonorum a malis, 886. Ex discretione parvulorum, non esse justam querelam, sed magnam divinae justitiae et gratiae commendationem, 912. Cur Deus quorumdam misereatur, et quorumdam non misereatur occultum est, 868. Discretionis ratio latet, non latet discretio, 868.
    Divites sunt pauperum procuratores, 938 Divites Christiani qui sint, et quas divitias ambiant, 576. Divites mundi non de opulentia arguuntur, sed de perverso rerum amissibilium amore, 517. Dives pauper quis sit, 578.
    Divitiae iniquitatis egentes faciunt: verae divitiae ubi sint, 555, 659, epigr. 78. Divitiarum contemptus quando perfectus, 591, 592. Ibi cavenda elatio, ibid. Terrena opulentia melius tenetur quam superbe relinquitur, 592.
    Docere. Cur non omnes docet Pater ut ad Christum vemant, 31. Schola Dei Patris valde occulta, 31. Etsi gratia gratuita sit, exhortatio tamen est necessaria, 73. Paucissimis donatum ut sine hominis ullius ministerio doctrinam salutis acciperent, 73 Deus docet per Verbum incarnatum, 595. Deus docet facere voluntatem suam, cum per gratiam eam implet in nobis, 514.
    Doctrina Dei qua quod jubet fieri, auxiliatur ut fiat, 464. Doctrina spiritalis secernitur a praevaricatione doctoris, 473. Omnis doctrina hujus temporis transit, 386. Doctrinae mensura quaedam universis hominibus semper adhibita, 901. Quae etsi parcioris et occultioris gratiae, sufficit quibusdam ad remedium, quibusdam ad testimonium, ibid et 902. Doctrina apostolica omnibus instruendis accommodata, 386, 544, 621, epigr. 8.
    Dolus quo Aegyptii ab Hebraeis decepti, non ad praeceptum Dei, sed ad permissionem referendus: etsi aliquid justitiae habuisse putari possit, 396. Doli iniquorum restes dicuntur, 504.
    Dominum nosse paucorum est, 439, 546. Deus verus Dominus nihil jubet quod sibi prosit, 549, 637, epigr. 39. Quis rerum suarum vere sit Dominus, 571. Dominus ut bonus medicus servos suos opportune salubribus cibis reficit, sive aspera sive blanda adhibenda censuerit, 520.
    DOMITIANUS IX regnat, 706. Uxor ejus Augusta, ibid. Eunuchos fieri prohibet, ibid. Mathematicos Roma pellit, senatores plurimos in exsilium mittit, 707. De Dacis et Germanis triumphat, 707. Domitianus vites seri in urbibus prohibet, 707. Domitiani superbia, 707. Crudelitas, ibid. Domitianus Dominum se et Deum appellari jubet, 707. Domitiani furor confunditur glorioso martyrum fine, 904. Omnia Domitiani statuta a senatu irritantur, 768.
    DOMNUS XIV Antiochiae episcopus, 720.
    DOMUS Dei interior, 434. 435. Domus Dei a Spiritu Dei aedificatur et custoditur, 474, 549 Domus Dei qui habitant perseveranter in Domino, 482.
    DONATUS, a quo Donastitae, primo schismatici, deinde haeretici, 726. Rebaptizant catholicos, ibid.
    DONA Dei. Non aequales fuerunt omni tempore super omnes generationes aut homines donorum Dei mensurae, 895 Omnis doni causa Dei misericordia, 514. Bonus reram usus donum Dei, 880. Naturalium donorum subtractio ad correptionem male utentium, 896. In judicio damnabuntur qui donum Dei non auxerint, licet servaverint, 894.
    DRUSI mors, 702.
    Duodecim Tabularum initium, 694.

E
    ECCLESIA tota domus David, 468. In Ecclesia spiritale semen Abrahae, 406. Ecclesia usque in finem saeculi mansura, 377. Ecclesia non solum ex Judaeis, sed etiam ex gentibus congregatur, 215. Toto orbe dilatanda, 221. Ecclesia super Christum fundata, 384. Ecclesia est Jerusalem, in omnium compage sanctorum una domus, unum templum, et una civitas, quae a Domino aedificatur usque in finem mundi, 474. Ecclesia abysso persecutionum circumtegenda, ut etiam super eminentissimos sanctorum attollenda sit oppressio [Col. 0966] persequentium, 385. Ecclesia toto orbe terrarum in lumine est, 389. Crescit quotidie Ecclesia in templum Dei, 376. Tanta pax in Ecclesia, ut non possit esse nisi omnium quod fuerit singulorum, 938. In arca Noe et disco in visione Petro apparente omnis generis homines in unitate Ecclesiae congregandos, 386. Ecclesia corpus Christi et mater omnium patrum, omniumque filiorum, 378. Ecclesia in electis non minuitur, sed in reprobis, 407, 545, 621, epigr. 11. Ecclesia corpus Christi, et unus homo, cujus in una fide unum cor et anima una est, 382. Ecclesia Deo dante victoriam passionibus suis crevit, 464. Inter procellas et fluctus mundi, gubernante Christo, Ecclesiarum tutus est cursus, 390. Ecclesia tota ex diversi ordinis hominibus, unum corpus, et unam Deum laudandi habet materiam, 529, 530. Omnes filii Ecclesiae in praesenti vita quadam se vinctos captivitate cognoscunt, et consolationem de spe futurae libertatis accipiunt 526. Extra Ecclesiam nec benedictio nec sanctificatio, 526. Christus in Ecclesia ex pluribus unum fecit, 486. Christus Ecclesiam inter persecutiones protexit, 433.
    Ecclesia Sion, Sion Jerusalem coelestis, et civitas Dei, cujus melior pars semper cum auctore suo mansit et aliam exspectat, 483. Ecclesiae perpetuitas, 451. Ecclesia ab initio generis humani exorta, rullis generationibus defuit, 461. Apud Ecclesiam minuitur qui non ejus profectibus laborat, sed honorem proprium in ea quaerit. 469 Christus praesens in Ecclesia usque ad finem saeculi, 414 Quomodo in medio multorum Deum laudet. ibid. Ecclesia tota cum Christo unus homo, cujus proprium est in omni tempore benedicere Dominum, 378. Ex Judaeis et gentibus unus populus, concurrens in unum gregem, ad unum pastorem, 432. Ecclesiam quantum Deus amet, et quam gratis amet 483. Ecclesia dispersionem Babylonicam in suam revocat unitatem, 901. Ejus preces pro omnibus ex traditione apostolica, 275. Ecclesiae incrementa in ps. cum prophetata, 427. Ecclesia mortuo Christo, ut Eva Adae dormienti, fit de latere, 593. Ecclesia ab initio ab impiis oppugnata, numquam victa, cui per passiones et mortes suorum coronae triumphique creverunt, 477. In solis justis jam in praesenti tempore esse Ecclesiam docebant Pelagiani. 55. Ecclesia universalis quacumque novitate pulsatur, 262. Ecclesia viduae formam gerit, 483. Ecclesiam oderunt qui Dei praecepta contemnunt, 477. In Ecclesia lapides et pulvis, 376 Terra Dei, ager Dei, Ecclesia Dei, 411. Virtus Ecclesiae charitas, hac magna est, inde augetur, 468. Ecclesia diem adventus Christi exspectans. 450. Non est locus adorandi nisi in Ecclesia catholicae, 482. Ecclesia adhuc timet, sed sperat, 448. Ecclesia toto orbe dilatanda, 96. Inimici Ecclesiae diversi ejus patientiam, aut sapientiam exercent, et benevolentiam, 565.
    Ecclesia S. Agilei, 756.
    ELEAZAR pontifex Haebraeorum, 680.
    ELEAZAR frater Samonis fit pontifex, 695.
    Electi omnes Jacob et Israel, omnia Dei judicia justa esse discunt, 528.
    Electorum nomen in bonis et in malis usurpatur, 507. Electi sumus et praedestinati, non quia futuri eramus sancti, sed ut essemus, 43. Deus elegit justos, non quos tales per seipsos futuros praevidit, sed quos ut tales faceret praedestinavit, 43. Operatur Deus ut simus in laudem gloriae Dei. 44. Divites in fide quomodo Deus elegerit, 42. Caeteri populi in comparationem electorum videntur abjecti, sed numquam sunt a manifestis occultisque beneficiis abdicati, 891. Loco Actuum demonstratur, ibid. Ratio operandi in electis, cum etiam ad hoc ut operentur electi sint, 922. Promissionem Dei de electis aut non impleri, aut ab alio quam ab eo qui promisit impleri nemo dixerit, 873. Electos solos promissiones attinent quae omnibus fiunt et toti populo, 861 et seq. Veracem Deum signant, 851. Plenitudo et universitas electorum, 860 et seq.
    Electio boni est a Deo, 879.
    Electio Dei non vacillat, 917 et seq. Non orandi et operandi sollicitudinem tollit, 921 et seq. Electio gentium futura olim latebat, et postmodum innotuit, 97 Electionem et vocationem nec fides ipsa praecedit, 44. Praedestinatio et electio est ex Dei beneplacito, 43 Vocatio electorum est ex proposito Dei, 44. Elegii Deus ante mundi constitutionem quos praedestinavit, 43 Electio de mundo seu vocatio supponit electionem ante mundi constitutionem, 42. Electionem salvandorum non posse refundi in merita voluntatis humanae manifestum est in parvulis, 875. Nec fortuito casui ascribi posse, ibid. Nullus ante vitae finem de electione securus, nec ullius desperanda reparatio, 924. Electio salvandorum facta ab aeterno, 921.
    Eleemosynarum fructus aeternus, 473. Hoc solum non amittitur, quod operi pietatis impenditur, 556.
    [Col. 0967] ELIACHIM seu Eliasib pontifex, 694.
    ELIAS pluviam prohibuit, ignemque e coelo descendere fecit, 819, vers. 68 et seq.
    Eloquentia sine sapientia cavenda est, 580.
    Eloquium Dei stabile fit in corde cum fit quod jubetur, 442. Eloquium linguae nostrae est Jerusalem canticum, 495.
    EMPEDOCLES philosophus, 694.
    Encratitarum error, 714. A quo ortum habuit, ibid.
    ENNIUS poeta, 696. Moritur et honorifice sepelitur, 697.
    Ephesina pseudo-synodus damnatur, 751.
    Epicurei, providentiam negantes eo quod boni hic adversa patiantur, mali prospera omnia experiantur, refelluntur, 813, vers. 721 et seq.
    EPIDAURUS condita, 688.
    Episcoporum officium est docere, 260, 261. Notantur quidam episcopi e statu laiculi citius evecti jura et officia sua nescientes, 261. Episcoporum Afrorum ad Zosimum epistola, 320. Quomodo libertatem cum gratiae auxilio ibidem concilient, 320, 321. Episcopi Pelagiani depulsi episcopatu et excommunicati, 309.
    Epitaphium. Nestorianae et Pelagianae haereseon Epitaphium, 197. Nestoriana haeresis Pelagianae filia, et tamen mater, ibid. Eadem sententia utraque damnatur, 199. Utriusque reus qui gratiam secundum merita Christo datam fuisse, aut Christianis dari contenderit, 199.
    ERISICHTHON, templum Apollinis Delphici fabricat, 689.
    ERON Antiochiae episcopus post Ignatium, 708.
    Error. Tantum nocet error, ut juvet errare, 165, vers. 675 et 676. Interest quantum et in quibus erretur, et quam facile quisque corrigat, vel quanta pertinacia suum defendere conetur errorem, 76. Errores in Cassiani definitionibus contenti summatim colliguntur, 362 et seqq.
    ESAU, qui et Edom, a quo Idumaei, 688.
    ESBON judex, 690.
    Escam vitae qui accipiant, 596.
    ESDRAS sacerdos, 694
    Esse cum Deo, 552, 651, epigr. 64.
    Eucharistiae sumptio quotidiana, 55. Separatio ab Eucharistia intercedente aliquo graviore delicto, ibid.
    EUCHERIUS episcopus concilio Arausicano II subscribit, 767. Alius Eucherius episcopus concilio Arausicano subscribit, 767.
    EUCROCIA Priscilliani erroris rea plectitur, 736.
    EUDOXIAE statua, 739. Eudoxia moritur, ibid.
    EUFRATES philosophus, 707.
    EUGENIUS tyrannidem usurpat, 737. Eugenius a Theodosio vincitur et perimitur, 737.
    EUGENIUS Carthaginensis episcopus, 756. Ab exsilio revocatur, ibid.
    EULALIUS Antipapa tertii schismatis auctor, 741. Ejicitur per Honorium, ibid.
    EUMENES VI episcopus Alexandriae, 710.
    EUNOM A Nazarii filia eloquens, 726.
    EUNOMIUS, a quo haeresis Eunomiana, 732.
    EURIPIDES claret, 693.
    EUSEBIUS Laodicenus episcopus, 721.
    EUSEBIUS Pamphili contubernalis, quousque historiam perduxerit, 725.
    EUSEBIUS XXIX Romae episcopus, 723.
    EUSEBIUS Vercellensis episcopus, 727. Eusebii reditus de exsilio, 730. Eusebius Vercellensis moritur, 732.
    EUSTATHIUS XXIII Antiochiae episcopus, 726. In exsilium pellitur ab Arianis, ibid.
    EUSTATHIUS Constantinopolitanus presbyter, 726.
    EUTYCHES haerestarches errorem seminat Constantinopoli, 749, 750.
    EUTYCHIANUS XXVI Romae episcopus, 722.
    EUTYCHIUS Hispanus martyr pro fide, 746.
    EUTROPIUS consul honore et vita mox privatur, 738.
    EVAGRIUS monachus sanctitate insignis, 738.
    Evangelium ab omnibus gentibus audiendum, 96. Ad omnes prorsus homines missum est Evangelium crucis Christi, 888. Evangelium veritatis nulla persecutione superandum, 508. Quod Evangelium nondum omnibus fuerit praedicatum, ex judicio Dei actum, sed incomprehensibili, 215. Evangelii praedicatio tubae sonus, 532. Evangelium ubique praedicandum, 498. Evangelicae praedicationis gratia quibusdam negata, 95. Adversariorum effugium, cur multae gentes nondum factae Evangelicae gratiae participes, praecluditur, 96.
    EVARISTUS IV Romae episcopus, 708.
    EVODIUS I Antiochiae episcopus, 703.
    Exiguum omne quod finitur et transit, 377.
    Exorcismorum usus in Ecclesia, 276. Exorcismi et exsufflationes in baptismo, 276.
    Exstasis pavor mentis et cum aliqua inspiratione assumitur, 430
    [Col. 0968] Exsultatio sanctorum in conscientia bona, quam non sibi sed Dei gratiae ascribunt, non in divitiis, etc., 531.
    EZECHIAS rex Juda, 692.

F
    FABIANUS XIX episcopus Romae, 718 Fabianus martyrio coronatur, 719.
    FABIUS Antiochiae Babylae succedit, 719
    Fabricae terrenae et coelestis fundamentum diversum, 557, 558.
    Fabulae vanarum opinionum ab iniquis narratae, 450. Sed nihil in eis utile, sicut in lege Domini, 450.
    Facies pro praesentia ponitur, 392.
    Famae bonae pretium, 580.
    Fames, ex inedia contracta pernicies, 394. Quomodo vocata a Deo, ibid.
    Fatum etiam a multis non Christianis refutatum, 205. Fato baptizari parvulos nec Pelagiani dixerunt, 875. Non fato quidquam geri, sed omnia Dei judicio, 98.
    Flaccilla Arcadii filia, 738.
    Felicitas numquam secura, 571. Nec felicitas saeculi hujus nos beatos facit, nec adversitas miseros, si vera bona diligamus, 581. Cur mali felices putentur, et tales esse permittantur, 596. Nihil infelicius felicitate peccantium, 549, 639, epigr. 42.
    FELIX XXV Romae episcopus, 721.
    FELIX Antipapa in locum Liberii ab Arianis substituitur, 728.
    FELIX magister militum, 743. Ejus jussu Patroclus et Titus diaconus occisi, ibid. Felix patricius fit, 743. Felix cum uxore et Grunnito diacono ab Aetio perimitur, 744.
    FELICIS IV papae tempora, 759.
    Fenum Scriptura etiam segetes appellat, 396.
    Ferrum tribulatio durae necessitatis, 394.
    FESTUS successor Felicis, apud quem Paulus rationem reddens Romam vinctus mittitur, 704.
    Fides donum Dei, 34, 35, 44. Fidem nostram operatur Deus in cordibus nostris, 26. Fides ex gratia Dei, 32. Fidem et perseverantiam esse Dei dona, totius Ecclesiae in ipsius orationibus testimonium, 79, 80. Et fides, et salus quae fidei promittitur, donum Dei est, 35. Fidei initium donum Dei, 24, 25, 26, 45, 74, 75, 76 et seq Nemo sibi sufficit ad incipiendam vel ad perficiendam fidem, 26. Superbiae est homini initium fidei tribuere. 26. Totum sibi negotium salutis posset homo vindicare, 26. Fidei initium esse donum Dei quando cognovit Augustinus, 75. Non solum initium fidei, sed et ejus incrementum Dei donum est, 46, 52. Et fides perfecta et fides inchoata ex Dei dono est, 28. Inter initium fidei et perfectionem perseverantiae media sunt illa quibus recte vivimus, quae etiam donari nobis a Deo, fide impetrante, ipsi Semipelagiani consentiunt, 77, 80. Gratia non gratis datur, si initium fidei est ab homine, augmentum vero a Deo, 26. Quidquid et fidem praecedit et fidem comitatur et fidem sequitur, Deo tribuendum, 31.
    Fidei donum cur non omnibus detur, 32. Fidei meritum ex misericordia est, 27. Fides inchoat meritum, sed etiam fidei meritum est donum Dei, 27. Et velle et credere nostrum est, et simul donum Dei, 27. Unde quisque dignus fit fide, 34. Quibus fides non fuit annuntiata, praesciti sunt non fuisse credituri, 34. Ex fide justificari nos, cur potius dixerit Apostolus, quam ex operibus, 30. Fidem ab operibus quatenus distinguit Apostolus, 30. Paucissimis donatum est ut, nullo homine praedicante, per Dominum, vel per angelos fidem accipiant. 73. Tutius est fidem, spem et charitatem suam voluntati Dei committere, quam suae propriae, 35. Fides initium est hominis Christiani, martyrium pro Christo finis optimus, 52.
    Fides donum est prorsus gratuitum: neque est ex merito, cum ex illa sit omne meritum, 147 vers. 410 et seq. Quod probat quia Christus venit sanare aegros, non sanos, et quia multos antea flagitiosissimos instante obitu susceptus baptismus ad coelum miserit, 147 vers. 415 et seq., 149 vers. 426 et seqq Unum hoc in ejusmodi hominibus merito ascribi posse, quod baptismum desiderariat, sed hoc desiderium ex fide, fidem vero ex gratia ortum ducere, 149 vers. 441 et seqq. Fidem, quae radix est omnium meritorum, ex merito esse non posse: quod ab illa non fit, non bene fit, 149 vers. 445 et seqq. Gratiam funditus evertit qui existimat, vel meritum ullum ante fidem esse posse, vel fidem ex libertate ortum ducere, non ex mero Dei dono, ibid., vers. 452 et seqq. Errorum istorum patronos nullum aliud Deo ascribere principium reparationis humanae, quam quod per legem et praedicatores humanae insinuet voluntati quae facere eam oporteat, 149 vers. 459 et seqq. Verum ex hac sententia, voluntas gratiam praecurrit, estque gratia instar famulae nec gratiae, sed legis [Col. 0969] vice fungitur, jubendo tantum, non donando, quod jubet 151 vers. 470 et seqq. Quantum haec doctrina Pelagianam haeresim corroboret, docendo initium salutis, seu voluntatem credendi esse ex naturali arbitrii libertate, ibid. vers. 479 et seqq. Gratiam vero nihil aliud esse quam legem et doctrinam, ex illa doctrina sequi liberum arbitrium peccato laesum non fuisse, 151 vers. 483 et seqq. Et quidquid praeterea docebat Pelagius, cujusmodi est, Hominem propria justitia salutem consequi, et coelum mereri posse, ibid. vers. 493 et seqq. Multos propria virtute ab origine mundi Deo placuisse sine Dei gratia, datam fuisse legem cum corruptiores essent hominum mores, ut eos solo terrore proposito converteret, et per eam praestitum, quod praestatur per gratiam, 153 vers. 498 et seqq. Invalescentibus vitiis, gratiam superadditam legi: non quasi sine ea salutem natura consequi non posset, sed ut facilius posset, 505 et seq. Infantes insontes esse, et corpore, non animo, per baptismum ablui, ibid. 513 et seq. Nemo credit, nisi qui audivit a Patre, et omnis qui audivit et didicit venit, 31. Credere Evangelio donum Dei est, 32. Et credere, et bonum operari per Spiritum sanctum datur, et simul nostrum est, 27. Cur illis datum sit ut credant, aliis non datum, inscrutabile est Dei judicium, 68. Posse aut non posse credere non prodest aut obest, nisi habita ratione praedestinationis, 66, 67. Etsi quidam naturaliter apti sint ad credendum, si vel dicta vel facta quaedam adhiberentur, non adhibentur tamen, si non sunt ex praedestinatis, 66. Non profuit Tyriis posse credere, quia non erant praedestinati: non obfuisset Judaeis non posse credere, si fuissent praedestinati, 66, 67. Tyriis quoniam non erat datum ut crederent, etiam unde crederent est negatum, 66. Tyriis non profuit quod poterant credere, quia praedestinati non erant ab eo, cujus inscrutabilia sunt judicia et investigabiles viae, 66. Tyrii etsi acturi fuissent poenitentiam, si factae fuissent apud eos virtutes quae factae sunt in Corozaim et Bethsaida, punientur tamen in die judicii, mitius tamen quam illae civitates, 60.
    Fides donum Dei, quia Ecclesia pro non credentibus orat, 247. Et Apostolus gratias agit Deo pro his qui Evangelium receperunt, ibid. Fideique pacem et charitatem jungit, quas proinde de proprio habere se dicere convincuntur haeretici, ibid. Nec non caetera bona inferiora, 248. Fidem quam acceperunt qui habent, non accepisse qui non habent, 248. Fides est donum Dei, 877. Posse habere fidem et charitatem naturae est, habere gratiae gratuitae, cujus dispensatio investigabilis, 591. Fides Dei donum, 223. Fides Dei donum et fundamentum aedificii coelestis, 251. Quae absurda sequantur fidem libero arbitrio tribuentes, 251. Qui salutis aedificium a se ipsis volunt se inchoare, totam electionem suam solubili arenae, et succiduo cineri superponunt, 251. Fidem unde incipiunt omnia bona merita donum Dei, ne gratia non sit gratia, si aliquid eam propter quod tribuatur antevenit, 244. Initium fidei et credulitatis affectus per gratiae donum, et non naturaliter inest nobis, 761. Si fides naturaliter habetur, omnes ab Ecclesia alieni erunt fideles, ibid.
    Fides Christi quae, et a quo non apprehendatur, 598. Fides bonae voluntatis et justae actionis genitrix, 876. Fides Abrahae, 901. Nisi fides ipsa ex Dei dono sit, nihil distabit inter legem et gratiam, 855. Fidei Christianae vigor passione, resurrectione et ascensione Christi initiatur, 572. Fidem non vult Pelagius donatam, ut gratiam persuadeat debitam, 245. Fides principium omnis meriti, 879. Ipsa ex Dei munere habetur, ibid. Datur non petita, ut ipsius petitionibus caetera consequantur, ibid. Fides principium orationis et meriti, 344. Fides eorum quae non videntur, 601. Per unam fidem uterque populus accepit justificationem, 376, 377, 378. Quod audivimus in libris Judaeorum, manifestum est in fide gentium, 482. Per fidem incedendum, ut perveniatur ad speciem, 600. Fides visionem praevenit, 598. Fides est, credere quod non vides, 598. Fidem si non perdidisset Adam, caeteris bonis non caruisset, 244. Fidem in Adamo perditam non recuperari, nisi per gratiam Dei, 244. Fide Ecclesia vivit, 1. Fides mentem tergit, ut imagine Christi resplendeat, 803 vers. 460 et seq. Humana ratio non sufficit ad fidem et dilectionem Dei, 854, 855 et seq Fides et veritas victrix in sanctis martyribus, 903. Ex dilectione quam Spiritus sanctus accenderat, quae ipsos persecutores saepe convertebat, 903. Fidem Pauli donum Dei fuisse agnitum est ab Ecclesiae primitivis, 856, 857. Qui audito Evangelio non crediderunt inexcusabiliores facti sunt, hi tamen apud praescientiam Dei Abrahae filii non erant, 859. Fides non est ex humana sapientia, sed ex inspiratione divina, 878. Unitas et consensio rectae fidei a Deo, 878. Fides et conversio ex Deo, 92. Fides, opera, et in eis perseverantia ex Deo, 218. Fides in omnibus sanctis gratiae donum, tam in iis qui ante Christi adventum, quam in his qui postea [Col. 0970] vixerunt, 765. Probatur ex Scriptura, 766. Fides a Deo est, 876. Bonae voluntatis et bonae actionis est genitrix, ibid. Non in diversitatem ingenii referenda, 901, 902. Fides qua venitur ad Christum inspiratur a Deo, 914. Fides sancti aedificii fundamentum, 49. Hanc persecutores subvertere voluerunt, ibid. Fides est initium boni, 871. Fides convincitur esse ex gratia, 353. Ante fidem omnes sub peccato, et filii irae, 81, 872. Unde spiritus fidei in homine, 877. Fides secundum mensuram datur pro arbitrio largientis, 878.
    Fides initialis imperfecta in aliquibus, 897. Fidei et gratiae incrementum postulandum, 438. Qui sunt in fide sanctorum patrum in toto mundo, ipsi in honore numerantur haeredum, 483. Captivi dominos suos trahunt ad fidem, 920.
    Fidelis. Pauci fideles inter gentiles tempore legis veteris: infideles inexcusabiles, 901. Fideli terra sordet, coelum patet, 777 vers. 62 et seq. Fidelium tota salus tota patientia ad Deum referenda a quo sunt, 470, 548, 633 epigr. 33.
    Fiducia sperantium misericordia Dei, qui nihil donorum suorum correctis negat, 479, 480. Fiducia in Deo solo, etiamsi per angelos aut homines juvet, 432.
    FILIUS Dei a Patre genitus, Patrique consubstantialis omnia cum Patre agit, 677 epigr. 105. Filius vitam habet sicut Pater, non participando sed nascendo, 595, 677 epigr. 105. Filium a Patre doctum idem quod genitum, 452, 598. Facilius secundum formam servi a Patre didicisse intelligitur, 452. Filius, et non Pater dicitur judicaturus, quia solus in forma hominis apparebit omnibus, 595. Quare Filium dicat in ps. CVIII, Fac mecum, nec plura addantur, 413. Filius quomodo etiam in futuro subjectus erit Patri, 606.
    Filii Abrahae, filii promissionis, in toto mundo, 393. Filii promissionis, merces fidei, et spiritale semen Abrahae omnino salvantur, 857, 858. De his Scripturae testimonia, 858 et seq. Agnitionem Dei summi eruditoris magisterio accipiunt, ibid. Filii Ecclesiae utero fidei concepti, 474. In Ecclesia electi et reprobi, post mortem discernendi, 474. Non in hominum, sed in Dei potestate est, ut habeant homines potestatem filios Dei fieri, 59. Filii mortificatorum, filii martyrum qui, 377. Filii justorum qui melius intelliguntur, 381.
    Finis boni et mali, 565.
    Finis hominis in hac vita mereri vitam aeternam, 775 vers. 41 et seq. Finis fidelium Christus, 572.
    Flagella Dei spem non auferunt sed augent, 443. Flagella Dei quid prosint: et cur justi pariter ac injusti flagellentur a Deo, 582.
    FLAVIAE Domitillae exsilium, 707.
    FLAVIANUS Constantinopolitanus episcopus ab Eutychianis occisus, 749. Flavianus in exsilium actus ab Eutychianis in via occiditur, 750.
    Flere. Tempus flendi tempus est seminandi, 473.
    FLORIANUS XXXI regnat, 721. Interficitur, ibid.
    Foederis Romanorum et Atheniensium cum Judaeis decretum mittitur, 699.
    Fortitudo est a Deo, 879. In Deo fortitudo et laudatio, ne cadamus, 433. Vera animi fortitudo in aerumnis, 551, 645 epigr. 52. Fortitudo gentilium cupiditas, Christianorum charitas, quae est a Deo, 587, 763, 764.
    Fortuna. Nihil fortuitum, sed omnia Dei legibus serviunt, 529.
    FRANCI ab Aetio e Galliis pulsi, 743.
    Fuga in persecutionibus licita, 510. Perit ab eo fuga, qui mavult omnem saevitiam tolerare, quam cedere, 510. Fugienda hominum perversitas, non homines, 559.
    Funes peccatorum, impedimenta inimicorum sive spiritalium, sive carnalium, 446.

G
    GALBA imperium arripit, et paulo post interficitur, 705.
    GALERIUS XXXV imperat, 723. Ejus mors, 724.
    Galliae a Vandalis et Getis vastatae, 787 vers. 27 et seqq.
    GALLI Senones Romam occupant, 694. Gallorum 40000 a Romanis caesa, 696.
    GALLIENUS pacem reddit Christianis, 720. Gallieni lascivia variis nationibus provincias Romanas vastandi fit locus, 720.
    GALLUS fit Caesar, 729. Gallus Caesar Constantii dolo perit, 729.
    GALLUS et Volusianus XXVI regnant, 719. Gallus et Volusianus occisi, 719.
    Gaudium verum et aeternum Christus, 555, 556, 661 epigr. 81. Christiano quae gaudiorum causa, et quis usus temporalium 558, 647 epigr. 60. Securitas gaudiorum incommutabilium, [Col. 0971] 526. Gaudium, quod proprie animi est, oris dicitur cum ore promitur, 472. In Scripturis dicta fidelibus promissionum Dei cupidis causa gaudii, 467. Nullus non habet, de quibus nemo non gaudet, 481.
    GEDEON quot annis judex, 690.
    GEILAMER apud Vandalos tyrannus, et ejus scelera, 756.
    GEISERICUS rex Vandalorum catholicos in Africa vexat, 746. Geisericus quatuor Hispanos sibi charos pro fide persequitur et interimit, 746. Geisericus Carthaginem dolo invadit, et vastat nobilitati et religioni infensus, 747. Quo Romae conditae anno, ibid. Geisericus Siciliam affligens Sebastiani metu Carthaginem redit, 748. Geisericus multos suorum in se conspirantes perdit, ibid. Geisericus Romam capit, 754. A S. Leone delinitus, a caede et suppliciis abstinet, direptione contentus, ibid. Captivos innumeros cum regina et filiabus ejus Carthaginem abducit, 734.
    GEMINUS presbyter Alexandrinus, 717.
    Gemitus spiritalium viventium inter carnales, 465. Gemitus omnis fidelis de habitatione terrena, 494. Etiam tempore pacis boni gemunt, mali praevalent, 787 vers. 60 et seqq. 788 vers. 77 et seqq.
    Generatio et generatio omne humanum genus significat, 518. Generationis repetitio et praesens saeculum indicat et futurum, 520. Generatio hominum alia qua nascuntur mundo, alia qua renascuntur Deo, 489. In utraque sub altissimo judicio Dei, et opus naturae impletur et gratiae, ibid.
    Gentes in Scripturis saepe indicatae nomine bestiarum, 386. Promissio benedictionis omnium gentium ita completur quotidie, ut nec pereuntibus sit excusatio justa, nec salvatis de sua justitia gloriatio, 917. Gentium mentes silvis similes, 482. Vicissitudo illuminationis aut desertionis gentium et Judaeorum inscrutabilis, 874, 875. De gentibus sine lege facientibus quae legis sunt, 332. Ex omnibus gentibus una gens se ab aeterna perditione, non suis meritis, sed Dei gratia intelligit liberari, 528.
    GEORGIO occiso a populo, Athanasius sedi suae redditur, 730.
    GERMANUS Antissidorensis episcopus Pelagianos in Britanniis expugnat, 744.
    Gladius veritatis totum mundum percutit, 493. Gladius benignus, et malignus, 516.
    Gloriatio. Non in meritis, sed in Deo gloriandum, 38, 943. Qui in Domino non gloriatur, non dubito dicere, alia quaecumque habet, inaniter habet, 80. In Deo solum gloriandum esse ipsa oratio Dominica ostendit, 57. Quidquid in creatura laudabile reperitur ad illius recurrit gloriam, qui omnia in omnibus operatur, 518. Omnia ex Deo haberi, ideo in nullo gloriandum nisi in Deo, 579, 763.
    Gnostici unde dicti, 710. Coenosi et Borboritae dicti ob turpitudinem, ibid.
    GOLIAS diabolum figurat, David Christum etiam in corpore suo quod est Ecclesia, 514, 516.
    Gratia. Sententia catholica de gratia, 38. De gratia quid tenendum, 80. An omnes doceat, necne, 31, 32. Quod promittit Deus homines esse facturos ipse facit, 34. Divinae gratiae potentia et energia, 31. Gratiae vis et efficacia unde, 32, 45. Nos volumus, sed Deus in nobis operatur velle; nos operamur, sed Deus operatur in nobis et operari, 65. Gratia a nullo duro corde respuitur, 13. Ideo tribuitur, ut duritia cordis auferatur, ibid. Gratia tollit cor lapideum, id est, durissimam voluntatem, et adversus Deum omnino inflexibilem, 31. Gratia Dei ea proprie est, quae bonos a malis discernit, 29. Gratiae natura et vis ex oratione dignoscitur, 38. Ad solam nunc Dei gratiam pertinet, ut ad Deum accedamus, et ab eo non recedamus, 57. Veram Dei gratiam defendi posse, etiam si nullum esset, ut volebat Pelagius, originale peccatum, 63. Cum agitur de Gratia, totum Deo tribuendum est, 56, 57. Tutiores vivimus, si totum Deo damus, non autem nos illi ex parte et nobis ex parte committimus, 56.
    Gratiam ex meritis dari damnavit et Pelagius in synodo Palaestina, negando gratiam secundum merita dari, 25, 64. Pelagius in episcopali judicio Palaestino eos qui dicunt gratiam secundum merita dari, ne ipse damnaretur, damnare compulsus est, 76. Quidam nisi aliquid sibi assignent quod priores dent ut retribuatur eis, ab omni studio pietatis reprimi se putant, 36. Gratia gratis datur, 58. Gratia non datur secundum merita, 39, 65, 77, 79. Gratia et inchoandi, et usque in finem perseverandi non datur secundum merita, 65. Gratia effectus misericordiae Dei, non merces voluntatis hominis, 61. Gratiam merita non praecedunt, 27. Gratiam secundum merita dari dicere est gratiam negare, 75. Gratia sine meritis defenditur, etiamsi nullum esset peccatum originale, 63. Nec gratiam secundum merita dari, nec quemquam nisi suis meritis puniri [Col. 0972] ex parvulis optime infertur, 62. Eadem gratia qua factus est Christus, fit homo Christianus, 40. Gratiae ac praedestinationis exempla praeclara in parvulis et in Christo, 36. Gratia quam secreta et a sensibus remota, 31. Gratia cur non omnibus datur, 32. Cur cum gratia gratis detur, non omnibus detur, 63. Non fato fieri, ut infantibus aliis subveniatur, aliis non subveniatur, 64. Inscrutabilia Dei judicia in gratiae distributione, 38, 63, 64. Inscrutabile cur unum potius quam alterum aut liberet aut puniat Deus, 58. Non injustus Deus qui non omnibus, et uni potius quam alteri donat gratiam, 58. Gratia secundum placitum voluntatis Dei datur, 63. Quaestiones de gratia difficiles ante Pelagium transeunter attigerunt tractatores Scripturarum, 58. Cur de gratia, praedestinatione, etc., non egerit Augustinus in libris de libero arbitrio, 62. De libris de libero arbitrio frustra praescribitur Augustino in quaestione de gratia, 64. Objectioni ex libris de libero arbitrio ipse satisfacit Augustinus, 64. Quod gratia operetur non tantum docendo, sed efficaciter mentem immutando, ibid., vers. 335 et seq. Quod praestare non potest nec lex, nec praedicatio, nec natura sibi dimissa, ibid., vers. 334 et seq. Gratiam efficere ut fides radicem agat in cordibus, ut germinet, ut crescat, ut maturescat, ut conservetur ac perseveret usque in finem, ibid. vers. 347 et seqq. Filius hominis non venit justos eligere, sed peccatores et impios salvos facere, 527.
    Gratia Dei tam potens est, ut etiam annosam cordium glaciem superno igne faciat fervescere, 527. Exemplum in Paulo qui ex persecutore praedicator factus est Evangelii, ibid. Gratia Dei praeveniens omnia merita nostra non aufert libertatem, sed sanat, 276. Omnia bona divini operis esse probant gratiarum actiones pro omnibus, 275, 276. Si quid laudandum, si quid laetandum ab homine agitur, opus Dei est et munus gratiae ejus, 391. Gratiam confitetur qui Deum laudat in sanctis, cujus habent sanctificatione quod sancti sunt, 532. In his quae aguntur in toto mundi corpore Dei nutu et arbitrio, intelligendum est quae operetur in ipsis hominibus, 487. Omnis sancta cogitatio, et motus piae voluntatis ex Deo, per quem aliquid boni possumus, sine quo nihil possumus, probatur ex loco Zosimi papae, 274. Gratia oleum, 387. Justitiae opera non ex natura, sed ex gratia, 213. Omnis qui audivit a Patre et didicit venit ad Christum, 32. Legem Christus dedit per servum, cum gratia ipse descendit, 592. In conditi hominis erat viribus non discedere a Deo, 57. Ad solam nunc Dei gratiam pertinet ut accedamus ad Deum et ab eo non recedamus, 957. Opitulationes divinae gratiae, stabilimenta sunt voluntatis humanae, 356. Agricolae exemplo cujus labor omnis inutilis est, nisi Deus opituletur, omnium actuum et cogitationum a Deo esse principium, 284, 285. Injusta adversus Deum querela, quod non omnes per gratiam liberet a perditione ita omnibus debita, ut jure potuerit neminem liberare, 163 vers. 159. Auctoritates pro necessitate gratiae, 91. Nihil in homine amore dignum quod non sit ex Deo, 647 epigr. 56. Virtus piorum non ideo minoris facienda, quod eam totam a Christo accipiant: sicut nec coelestis gloria sanctorum, quam totam a Deo habent, qui omnia in illis omnibus est, 185 vers. 954 et seqq. Multo minus gravari oportet agnoscere nos in hac fletus valle nihil boni, nisi per gratiam posse, nec ea re tollitur libertas, sed restituitur ac redimitur: ut quidquid recte agit non ipsi acceptum referatur, sed gratiae Christi, 187 vers. 973 et seqq.
    Gratia omnimodo gratuita maxime elucet in parvulis post baptismum decedentibus, 94, 95. Gratia Dei tota repellitur, nisi tota suscipitur, 939. Quomodo nostrum est, quod in nobis operatur Spiritus sanctus, 945 et seq. Per gratiae praedicationem virtutis studium non resolvitur, ut objiciebant Semipelag. Contra sine gratia nullum est virtutis opus, solaque gratiae vi idonei fiunt et accenduntur animi hominum ad recte vivendum, 187, vers. 986 et seqq. Inimici gratiae sunt qui nisi ad retributionem referatur quod gratis datur, ad iniquitatem volunt pertinere quod redditur, 247. Gratia nullis saeculis subtracta, 892. Gratiae necessitas ad omnia bona, 213. Ex episcoporum constitutione, quam totus mundus amplexus est, 213. Male objicitur, per Dei gratiam destrui liberum arbitrium, 97 et seqq. Incipit a Cassiano introduci definitio qua docetur, multos ad gratiam venire sine gratia, 313.
    Gratiae necessitas ad superandas tentationes, 272. Deo auxiliante vincimus, sine illo vincimur, 273. Gratia affectum credendi et volendi in libero arbitrio generat, 91. Quantum viri fideles ab hostibus gratiae sibi cavere debeant, 171, vers. 767 et seqq. Gratia initialis Semipelagianis natura ipsa, 4. Qui aliquos per liberum arbitrium ad gratiam baptismi posse venire contendit, a recta fide est alienus, 762. Quotidie quod alii per meritum perdunt, alii per gratiae munus accipiunt, 489. Innumera Scripturarum [Col. 0973] testimonia gratiam probant, 766. Prima Dei gratia est ut doceat nos humilitatem, 557. Duo gratiae dona seu officia, 561. Dei munus recta cogitatio et bona actio, 445, 547, 629, epigr. 22, 762. Gratia ad invocationem non datur, sed ipsa facit ut invocetur, 760. Non tantum boni operis fructus Deus largitur per gratiam, sed etiam operandi voluntatem et cogitationem, totamque piae vitae seriem, 187, vers. 982 et seqq. Gratia in praeteritis saeculis de omni mundo eruit paucos. nunc de universo hominum genere salvat innumeros, 249. Gratia agit ut mandata Dei dilectione impleantur, quae impleri timore non poterant, 477. Causam varietatis gratiae Dei ad altitudinem divitiarum sapientiae Dei suspendit Apostolus, 865, 866. Qui a gratia reformari se non putant indigere in phrenesim transiere, sed si promissionis sunt filii sanabuntur, 322.
    Gratia Dei valet et ad remissionem praeteritorum peccatorum, et ad auxilium ne committantur in futurum, 274. Non solum ut sciamus quid faciamus, sed etiam ut id facere diligamus, 274. Sine gratia Dei nihil possumus, nedum facilius facere, 275. Gratia ex invito volentem facit, 314. Gratiae effectus in anima sine laesione libertatis, 314. Deus bonum velle et operari operatur in nobis, ut cooperatores simus gratiae ejus, 276. Quidam catholico nomine gloriantes, licet Pelagium et Coelestium damnarent, sanctis doctoribus gratiae defensoribus excessum exprobrabant, 271.
    Gratia Christi non perdimus, sed recipimus pristinum naturae honorem: ea gratia meritorum in nobis est principium, quae eo magis crescunt, quo illam humilius accipimus, et accipiendo augemus, 161, vers. 607, et seqq. Dei gratia ex bonorum operum qualitate agnoscenda, 313. Deus constantiam dat non timenti, et fiduciam reparat formidanti, 430. Relicta Deo arcanorum suorum conscientia, agnoscatur unus cunctorum auctor bonorum, usque ad minimum bonae voluntatis initium, 169, vers. 754 et seq. Uni Christo nos debere, si quid recti sapimus et volumus, 165, vers. 694 et seqq. Gratia justificans non ex bonis meliores, sed ex malis bonos facit, 93. Gratiam non dari ex meritis ostenditur ex impiis qui in extremis conversi salvantur, 869. Quod sufficit ad desiderandum, non sufficit ad obediendum, nisi augeatur, 438. Gratiae cujuslibet causa voluntas Dei, 871. Scripturae quae afferuntur ad manifestationem gratiae eludi ulla arte nequeunt, 888. A Christo dividi qui Christum in se non fatetur operari, 944. Apostolus cum de gratiae potentia disputaret, iis quae impossibile erat enarrare succubuit, 865 et seq. Deus subjicit sibi per gratiam suam quos vult, 886. Occasio erroris de gratia, horror praedestinationis fixae et gratuitae, 94. Definitum numerum praedestinatorum negare, impium et gratiae contrarium, 94. Quod Scriptura gratiam Dei et libertatem nostri arbitrii declaret, 290 et seqq.
    Gratia datur electis non ut otientur, vel a nullo hoste impetantur, sed ut bene operentur, et hostem vincant, 922, 923 Omnia quae ad vitam aeternam pertinent sine gratia Dei nec inchoari, nec augeri, nec perfici, 886. Omnis bona cogitatio et actio donum Dei, 879, 880. Tanto quisque beatior Deoque conjunctior, quanto plus in eo fuerit gratiae divinae, quam actionis humanae, 952. Gratia non est lex, nec natura, sed per gratiam lex impletur, et natura reparatur, 591, 764. Primum gratiae munus est, nihil sibi boni, sed gratiae tribuere, 939 Gratiae differentia pro diversis temporibus, 891. Ex Deo intellectus et scientia, verbum bonum et opus sanctum, 943. In nullo gratiae operationem ab humana voluntate praeveniri, 945 et seq. Gratia gloria Dei, 332. Gratia omnino gratuita est, cum nemo bene agat, nisi cui donat bene agere: et ne quidem desiderari possit, nisi cum se ipsa desiderari facit, 157, vers. 557 et seq. Ut Matthaei et Pauli, sic Zacchaei et latronis in cruce conversio pariter ex gratia, 323, 324, 766. Nec desiderium sanitatis haberi sine gratia, 316.
    Gratiae necessitas, cui jungenda industria liberi arbitrii, 210. Gratia quantum praestet voluntatibus exprimit Apostolus per vocem, aguntur, 590. Quidquid nascitur boni in agro cordis de opere et munere est coelestis agricolae, 487. Necessitas gratiae, 852. Gratia quae libero arbitrio praestet, 97, 98. Gratia Dei quotidie attrahens humiliter subsequenda, 285. Ad omnes pertinet, Non vos me elegistis, sed ego elegi vos, 355. Et alia Scripturae loca de gratiae praeventione, 355 et seq. Testimonia Scripturae irrefragabilia, quibus probatur, nihil boni hominem posse sine gratia, 944. Gratiam secundum merita dari simulata et insincera gratiae confessio Semipelagianorum, 942. Refelluntur, ibid. Quidquid veritatis et charitatis sancti habent in hac vita a Deo habent: quoniam et in coelo quidquid habituri sunt ab illo erit: ab illo portio, a quo erit plenitudo, 950 et seq. Gratia gratuita probatur, cum impii justificantur, et minus nocentes superbi a justificationis dono alieni sunt, 869, 870. Gratiae inscrutabilem profunditatem frustra per liberum arbitrium aperire conantur aliqui, [Col. 0974] 875. Sine Christi operantis auxilio nihil boni nos agere: nec ita auferri liberum arbitrium, sed juvari, 944 et seq. Si gratia esset ex meritis, vilesceret redemptio sanguinis Christi, nec misericordiae Dei humanorum operum praerogativa succumberet, 869. Gratia mutabilitatem voluntatis non aufert, 915 et seq. Unde vigilandum et orandum monuit Dominus, ibid. Cur utrumque, ibid. Gratiam negat, qui eam comitem dicit humanae voluntatis, non ducem, 848.
    Gratia generalis ad verum Deum agnoscendum, 913. Gratia specialis non est omnibus communis, ibid. Et licet nunc copiosius quam ante praestetur, causae tamen ejus soli Deo notae, ibid. Gratia generalis omnibus data, specialis data electis, 918, 919. Pro veritate mori donum gratiae, 454. Gratia Dei omne hominis meritum praevenit, 605 Gratia datur, ut per eam nova dona impetrentur, 895.
    Gratia specialis Evangelicae praedicationis omnibus jam communis, 920. Gratia Dei voluntas humana fit spiritalis, 849. Gratiae profectus diversi, 914. Divinae auctoritates de gratia, 325, 326. Efficacia gratiae in rebellibus sibi subdendis, 903. Gratia specialis praeter generalem, tam in majoribus quam in parvulis, 911. De gratiae profunditate disputantibus tribus definitionibus innitendum, 918.
    Gratiae officium et efficacia, 913. Voluntas ei subjungitur et conjungitur, ibid. Voluntas receptrix et famula gratiae, 914. Gratia Dei prophetis revelata, gentibus abscondita, 906, 907 et 908. Gratia hominem etiam per ipsum sanat, 854. Initium bonae voluntatis a gratia, 328. Gratiae dona et opera innumerabiliter variantur, 897. Gratia principium omnis meriti, 871. Quid gratia homini conferat, 879. Non datur ut otiemur, sed de virtute in virtutem proficiamus, ibid. Humana etiam diligentia et cooperatio Dei munus, 949. Gratia est principalis causa meriti, 919. Catholicae Ecclesiae orationes ad Deum gratiam Christi resonant, 275. Gratiae auxilium ad custodienda mandata necessarium, 436. Semper necessarium, ibid. Ad promissiones Dei, nisi ejus auxilio non venitur, 255. Gratia non prius deserit quam deseratur, 220. Doctrina sana de gratiae omnimoda necessitate, 519. Gratiam exprimit qui poscit in Dei justitia exaudiri, 511. Quidquid auxilii per ministros venit, Dei est, 471. Gratia non tollit potestatem declinandi ad vitia, 896. Non omnibus etiam nunc eadem mensura gratiae confertur, 892. Gratiae praedicatione liberum arbitrium negari immerito objicitur, 848. Gratia Dei eo manifestior, quo duriores sunt quos sibi subjicit, 902. Prima semina gratiae interdum perfecta, 897. Mensura gratiae, 881.
    Gratia Pelagiana, 88. Doctoris ac legis vices agens erga omnes, ut qui voluerint, merito voluntatis justificentur, ibid. Gratia si meritis redditur, et non ipsa est bonorum creatrix, frustra gratia nominatur, 88. Quam gratiam praedicarent Pelagiani, 244. Gratia satiandi ligna campi et cedri Libani, id est, humiles et sublimes, 388.
    Gratiarum actio gratiae testimonium, 53. Irrisoria est gratiarum actio, si ob hoc gratiae aguntur Deo, quod non donavit ipse nec fecit, ibid. Si homini gratias ageret homo pro eo quod illum vel putaret non praestitisse vel nosset, adulatio vel irrisio verius quam gratiarum actio diceretur, 44. Gratiarum actio de omnibus bonis Deo debetur, 531. Gratiarum actiones testimonia gratiae, 352.
    GRATIANI ortus, 739. Gratianus imperator factus, 731. Gratianus Alamannos vincit, 732. Gratianus cum Valentiniano regnat, 732. Gratianus cum Valentiniano fratre XLI regnat, 733. Gratianus superatur et occiditur, 735.
    GREGORIUS Nazianzenus, 74. Gregorius Nazianzenus obiit, 735.
    GORDIANUS XXIII regnat, 718. Occiditur a Philippo, ibid.
    Gothi ab Hunnis vastati et a Romanis suscepti rebellant, 733. Romanos superant et Thraciam invadunt, ibid. Ubi iterum certamine cum Romanis inito, Romani caeduntur, et Valens sagitta saucius in casam deportatus cum ea incenditur, 733, 734. Gothi Italiam ingressi, 738. Gothi in Gallias ingressi, 739. Gothi pacem non servantes, Hunnis auxiliantibus impugnantur, 746. Pax iterum cum Gothis facta, 747.
    GOTHOLIA regnat, 691.
    GOTHONIEL Judex Hebraeorum, 689. Quot annis, ibid.
    GUNDICARIUS rex Burgundionum ab Aetio victus: postea ab Hunnis cum stirpe deletus, 745.
    GUNTAMUNDUS rex Vandalorum, 755. Catholicis favet, ibid. et 756.

H
    HABITATIO Dei in Jerusalem, id est, in cordibus fidelium, 496.
    HAEMON rex in Thessalia, 688.
    Haereses quid boni per occasionem Ecclesiae afferant [Col. 0975] 75. Haereses Arii et Sabellii duobus verbis detruncantur, cum dicit Christus: Ego et Pater unum sumus, 597.
    Haeretici idolis similes facti omnia rationalis vitae officia perdiderunt, 490. Ex ipsis mutantur quotidie, ibid. Haeretici et schismatici ab Ecclesia reprobati, quia principes esse voluerunt, 407. Haeretici et schismatici percutiuntur in fide, quae dum a charitate Ecclesiae desciscit, exstinguitur, 488.
    Halleluia, Laudate Dominum, 392.
    HANNIBAL a Romanis deficit, 696.
    HEBER tempore linguarum confusio, ob turris Babylonicae exstructionem, 687.
    Hebraeorum profectio, quo tempore causa laetandi fuit Aegyptiis, 396. Inter Hebraeos cum proficiscerentur ex Aegypto nullus corpore infirmus, 396. Regni Hebraeorum divisio, 691.
    HELENAE raptus, 690.
    HELENA mater Constantini quo sensu concubina Constantii vocetur ab Hieronymo et Prospero, 724 not.
    HELENOPOLIS, quae alias Drepana, a Constantino instauratur, 725.
    HELI sacerdos, 690.
    HELVIUS Pertinax XVI regnat jam senex, 715.
    HERACLAS XII Alexandriae episcopus, 717.
    HERACLIUS spado qui Valentiniani animum sibi astrinxerat, 752. Hunc in Aetii necem commovet, ibid. Inimicitiae inter Valentinianum et Aetium incentore Heraclio spadone, 752. Heraclius simul cum Valentiniano consuditur, 753.
    HERACLIUS episcopus concilio Arausicano II subscribit, 767.
    HERACLIANUS consul honore et vita privatus, 740.
    HERACLITUS philosophus, 694.
    HERCULES Antaeum superat, 689. Herculis tempora, 690.
    HERCULIUS Maximianus Diocletiani consors imperii Bacaudas opprimit, Galliis pacem reddit, 722. Occiditur, 724.
    HERMOGENES Constantinopoli a populo necatus, 727.
    Hermon. flumen exaltatum, Christus intelligitur, 485.
    HERMON XXXVIII Jerosolymis episcopus, 723.
    HERODES alienigena Judaeorum principatum accipit, 699. Prophetiae Jacob et Danielis implentur, ibid. Herodes Tiberiadem et Libiadem condit, 701. Herodes Sebastem et Panion exstruit, et Turrim Stratonis Caesaream vocat, 700. Herodes Hyrcanum et alios interficit, 700, 701. Herodes parvulos interficit, et biennio post misere, sed digne moritur, 701.
    HERODOTUS historicus, 694.
    HEROS V episcopus Antiochenus, 712.
    HEROS Arelatensis episcopus a sede pulsus, 739.
    HIERONYMUS nascitur, 726. Ejus libri contra Pelagium, 121, vers. 55 et seq. Hebraeo Graeco et Latino eloquio venustus, ibid. vers. 54. Hieronymus contra Pelagianos Dialogorum libros scripsit, 121, vers. 58. Hieronymus presbyter Eusebii historiam continuavit, 725. Hieronymus in Bethleem secedit, 735, 736. Hieronymus moritur, 741.
    HILARIUS Pictaviensis episcopus ab Arianis pulsus in Phrygiam, 729. Libros de religione componit, ibid. Hilarius redit in Gallias, 730. Gallia impietatem Arianam Hilarii curis damnat, 730. Hilarius moritur, 731.
    HILARIUS Arelatensis episcopus, 8.
    HILARIUS Gallus qui epistolam ad Aug. misit, laicum se esse significat, et Augustini discipulum, 18. Libros retractationum postulat, ac librum de gratia et libero arbitrio, 18. Hilarius debitam Massiliensium quibusdam reverentiam servavit, nec pro viribus pro veritate certare omisit, 18.
    HILARIUS diaconus exsul pro fide, 729.
    Hilarius diaconus a Leone papa legatus ad Ephesinam synodum, 450. Omnibus episcopis haeresi consentientibus contradicit, et fugit, ibid.
    HILDRIX rex Vandalorum, 756. Catholicos fovet, ibid.
    HIPPOCRATES medicus, 694.
    HIPPOLYTUS scriptor clarus, 717.
    Historicae actiones in Psalmis narratae formae sunt rerum spiritalium, 514.
    HOMERUS poeta, 691.
    HOMO imago Dei, sed obnoxia vanitati, 557. Dei opus non solum primus homo, sed et singuli quotidie homines, 448, 583. Primus homo creatus absque vitio, et potens in bono perseverare si vellet, libero arbitrio discescit a bono, 328. Primus homo Adam, et quomodo secundus dicatur Christus, 588. In primo et secundo homine quid patuerit, 578. Hominis institutio bona est, etsi nascatur peccato obnoxius, 589. Hominis dignitas magna, 515. In quo differant a primo parente homines post lapsum, 795, vers. 267 et seq. Homo ad quid sibi sufficiat, 559. Hominem ab homine natura non discernit, sed gratia fidelem ab infideli. [Col. 0976] 246. Hominum diversitas voluntaria ex cujusque studio, alia ex conditione, 857. Non ascribenda fato aut sideribus, sed Dei voluntati, qui hujus rei causam innotescere noluit, quia non oportuit, ibid. Ex Scripturis istud probatur, ibid. Homo carnalis terra aliena, sacri seminis incapax, 495. Quae homo a se ipso habeat, quid a Deo, 592, 764. Homo miser et inter prosperitates et inter adversitates saeculi: quia illa premunt, ista decipiunt, 428 Homo naturalem possibilitatem per Adam perdidit, 271. Hominis causa omnia condita, homo ipse propter Deum, 795, vers. 258 et seq. Quam parvi facienda quae, homini post casum supersunt, 181, vers. 905 et seqq. Unde et quousque dejectus homo per peccatum, 608. Hominum originales differentias ordinat Deus occulto judicio, 866. Hominis creatio, 793, vers. 218 et seq. Homini nec superbiendum, nec desperandum, 381. Homo cum alterius sit, de se pacisci non potest, 770.
    Honor debitus potestatibus, 471, 472. Nisi a Dei cultu avertant, ibid. Honor mutuus dilectionem roborat, 935.
    HONORIUS nascitur, 735. Honorius princeps constituitur, 737. Honorius cum Theodosio XLV regnat, 739. Honorii triumphus de Attalo, 741. Honorius moritur, 742.
    Hora passionis Domini non fato, sed Dei ordinatione venit, 604.
    HORATIUS Flaccus nascitur, 698.
    Humanae naturae excellentia, quod Deo adhaerere possit et sine ipso non nisi male illi esse possit, 585. Humanae naturae excellentia ab eo statu aestimanda in quo fuit Adam ante peccatum, 795, vers. 267 et seq.
    Humilis. Verum humilem gloriam et opes saeculi fastidire, 936. Humiles sapientia proficiunt et intelligentia, 936.
    Humilitas vera quae sit, 555. Humilitas numquam sine fonte gratiae est, 385. Humilitas potus lactis materni, 480. Quam necessaria, ibid. Magna in vera humilitate felicitas, cui Deus omnia, et in qua futurae beatitudinis consortium, 950. Humilitas est virtus copulatrix, 938. De humilitate epistola ad Demetriadem, 913 et seq. Ab humilitate non arcentur divites, 937 et seq. Non desinunt destrui qui non desinunt elevari, 418. Qui autem humiliantur per Christum reparantur, ibid. Humilitatis descriptio et gradus primus, 935. Humilitatis profectus, 936. Humilitas sanet quod superbia vulneravit, 524. Humilitas in exterioribus pulchra, in intimis multo speciosior, 935. Non omnis laudanda, ibid. Sed voluntaria, ibid. Veram humilitatem in perfecta et integra gratiae confessione consistere, 939. Primum humilitatis bonum, dilectionem et concordiam inter homines servare, 935. Fidelis anima non in suis viribus, sed in Dei exsultat auxilio, 471. Humilitas omnium virtutum inexpugnabilis fortitudo. 947. Unde vera a falsa distinguatur, ibid. Non solos pauperes, sed etiam divites humilitate Christiana ornari posse, 937. Exemplis res astruitur, ibid. Humilitatis dignitas omnia ad Deum referre, 944. Per humilitatem homo vere Deo subditur et unitur, 947. Christus conquassat capita, dum e superbis humiles facit, 418. Omnes sanctos Ecclesiae filios aliis rebus dispares, humilitate pares effici, 938. Exaltandi sunt qui fuerint humiliati, et in lacrymis tribulationis tempus vitae praesentis exegerint, 474. Humilitatis confessione potens fit qui non deficit in tribulatione, 509. Per humilitatem ad sublimia gradus est, 610. Quomodo Deus justos doceat humiliari, 390, 391. Humilitatis utilitas, 407, 408. Christus forma descensionis omnibus fidelibus, 465. Humilitas in virtutibus omnibus sectanda, 480. Per humilitatem pervenitur ad gloriam, 474.
    Humilitas poenalis paratur superbis, 488.
    HUNERIX Vandalorum rex, 755. Ejus persecutio in catholicos, ibid.
    Hunni in Oriente debellantur, 748.
    HYGINUS VIII Ecclesiae Romanae praeest, 711.
    HYMENAEUS XXXVII Jerosolymorum episcopus, 720.
    Hyperbolicos dicta, 396.
    Hymnus est canticum quo laudatur Deus, 530. Hoc utuntur sancti omnes qui sunt verus Israel, ibid.
    HYRCANUS ad Ptolomaeum pergens honorifice suscipitur, 696. Quae occasio magnarum calamitatum Judaeis, ibid. Hyrcanus pontifex Judaeorum a Cn. Pompeio constitutus, 698.

I
    Idola colentes corvis similes, 525. Pulli corvorum Deum invocantes: parentibus non invocantibus Deum credidit posteritas quod ignoravit antiquitas, 526. Idolorum cultores somniantibus similes, 573. Omnes verum Deum nescientes, et Christi Evangelio resistentes, idolorum cultores sunt, 489.
    IGNATIUS II Antiochiae episcopus, 705. Ignatii Antiochem martyrium, 708.
    [Col. 0977] Ignis quem Dominus venit mittere in terram dilectio Dei est, 854.
    Ignorantia et difficultas ad miseriam justae damnationis pertinent, 62. Etsi ignorantia et difficultas essent primordia naturalia hominis, nec sic culpandus foret Deus, sed laudandus, 63. Quamvis Manichaeis ex suppositione concessum sit, ignorantiam et difficultatem non esse supplicia naturae; fides tamen de peccato originali contra Pelagianos est defendenda, 63. Ignorantia vel peccatum est, vel poena peccati, 590. Quomodo ignorantia non excuset a peccato, 590.
    ILIUM ab Ilo conditum, 690.
    Imago Dei in animo hominis, 595.
    Imitatio Christi in quo sectanda, 558.
    Imperant qui consulunt, obediunt quibus consulitur, 566.
    Impietas est ut quemquam putemus meritis suis erui de potestate tenebrarum, 249.
    Impiorum multitudo nec indecora est mundo, nec inutilis Dei regno, 222.
    Impunitas peccantium poena gravissima, etsi dilata, 555, 561, 661 epigr. 80.
    INACHUS rex Argivorum, 688. Ejus filia Io seu Isis, ibid.
    Incarnatio Verbi ineffabilis, 40. Incarnationis Verbi mysterium et fructus, 552, 651 epigr. 65. Incarnationis Christi necessitas et fructus, 446. Incarnatio Christi quanta spondeat homini, 793.
    Increpatio. Potentia Dei in mari increpatio dicta, 399.
    Ineffabilia quomodo narrentur, 519.
    Infantes ante rationis usum cur in malis publicis implicentur, 787 vers. 43, 44. Cur sacra ipsa et viri sancti publicas calamitates non effugiant, 787 vers. 45 et seq. Infantes et fatui sine ullius suae voluntatis arbitrio gratiam Dei aut accipiunt aut amittunt, 342.
    Infelicitas. Quem non frangat infelicitas, 578.
    Infideles elementa pro lege habuerunt, 851. Eisdem providentia non defuit, ibid. Infidelium vita tota peccatum, et falsa virtus eorum, 557, 663 epigr. 83. Infidelium opera qualia, 853 et seq., 871 et seq.
    Infirmitas. Cur plerumque fortes infirmari sinantur, 443.
    Ingenium. Bona ingenia in verbis disserentium quid quaerant, 580.
    Ingrati gratiae adversarii superbi et ingrati, 103 Quos ingratorum nomine designet S. Prosper Carm. de Ingratis, 303 not. Carminis de Ingratis argumentum, unde originem sumant bona voluntas et fides, 103. Causa scriptionis carminis de Ingratis, 115 vers. 1 et seq.
    Inimici bonorum soli mali, cur permittantur: pro his orandum, quare, 572. Quomodo perfectis pax sit cum pacis inimicis, 466, 547, 548, 631 epigr. 29. Inimici cavendi diabolus et angeli ejus, 513. Inimicus insidiosior qui in labiis portat bona, et in penetralibus animi occulit mala, 504. Serpentibus comparatur, ibid.
    Iniquitas non est substantia, sed vitium naturae id appetentis, quod non est ordinis sui, 671 epigr. 97. Iniquitas aperta minus noxia quam tecta, 504. Profunditas iniquitatis, peccati defensio, 575. Iniquitas et impietas omnis finem habet, 556. Nulla iniquitas timenda accedenti ad Deum, tantum ut toto corde accedat, et mala agere et velle desistat, 480.
    Iniquis odiosam esse justitiam, 568.
    Injustitia male utitur malis et bonis, justitia bene bonis et malis, 564.
    Injustus prior laeditur sua iniquitate, 561. Convenientius dolet injustus in supplicio, quam laetatus est in delicto, 566.
    Inobedientia. Quid per inobedientiam perdidit homo, 579.
    Innocens non est qui etsi aliis non noceat, quolibet modo sibi nocet, 503. Innocentia vera quae sit, 371, 543, 613.
    INNOCENTIUS XXXVIII Romanae Ecclesiae praeest, 738. Innocentii I papae laus, et testimonium de gratia et libero arbitrio, 319. Innocentii I epistola ad Carthaginense concilium, 272. Ad Milevitanum concilium, 273.
    Intellectus non aliud est quod anima, sed obtutus quidam occultus animae, 594. Intellectus petendus, ut intelligatur quam contemnendum quod auferri potest speranti vitam aeternam, 459. Intellectus hominis peccato corruptus et gratiae munere reformandus, 448 Intellectum et memoriam redarguit Scriptura, 398. Intellectui fides viam aperit, infidelitas claudit, 560. Quomodo intellectum sibi dari postulet propheta, 448. Intellectus bonus, intellecta facere, 420, 445, 623, epigr. 13.
    Intelligentiae humanae egestas, 569. Naturalis intelligentia [Col. 0978] aut usus beneficiorum Dei nec antiquis, nec nobis ad vitam aeternam sufficit, 94. Super doctores intellexit quem Pater docuit, 452. Semper superest quod intelligi possit et sciri, etiam intelligentibus et doctis, 456, 547, 631 epigr. 27.
    Intentio non recta in bonis operibus, cum non amore summi boni, sed praesentis utilitatis et laudis fiunt, 442. Intentionem hominis nemo cognoscit praeter Deum, 510.
    Invidentia, odium felicitatis alienae, 586. Invidentia ex superbia nascitur, non superbia ex invidentia, 586, 587. Invidia Cain in fratrem dona ejus reprobari fecit a Deo, 797 vers. 308, 309. Invidia numquam nisi maligna, et malis non satiatur alienis, 372.
    Invocare in veritate Deum quid sit, 521. Si homines concupiscant quod praecipit justus et bonus Deus, propinquus omnino est his quae inspiravit affectibus, ibid.
    Io seu Isis filia Inachi, quam Aegyptii divino honore coluerunt, 688.
    IPHITUS Olympiadum auctor, 692.
    Ira cito cohibenda, ne vergat in odium, 592, 673 epigr. 100. Ira peccatoris quando sera et infructuosa, 422. Ira in Deo quomodo intelligatur, 402, 565. Verba quaedam psalmorum iracundiae et odii esse videntur, quae sunt praecipuae charitatis, 391. Nemo iram Dei fugit, nisi qui ad iratum confugit, 500, 576.
    IRENAEUS Lugdunensis episcopus claret, 715.
    Iris signum multiformis gratiae, 900.
    ISAAC generat Esau et Jacob, 688. Isaac moritur, 688. Isaac Christi et vocationis gentium figura, 897.
    ISAIAS propheta, 692.
    ISMAEL filius Abrahae ex ancilla, a quo Ismaelitae, qui et Agareni, postea Saraceni dicti sunt, 687.
    ISRAEL videns Deum, 466, 472. Israel idem qui Jacob, 395.
    Israelitae Christi dicti ante usum chrismatis quare, 394. Populus Israel cur redemptus dicatur de manu inimicorum, 399. Figura erat baptismi, ubi redimimur pretio sanguinis Christi, ibid. Israelitae magis concupierunt bona praesentia quam futura: cum de tantis erga se Dei beneficiis debuerint intelligere quod ad aliquam sine fine beatitudinem vocarentur, 399. Israelitae et Jerusalem omnes gentes et omnes populi, qui per imitationem fidei filii facti sunt Abrahae, 431. Israelitae ipsi nisi misericordia Dei succurrisset, in eamdem impietatem in quam aliae nationes transissent, 851. Deus gentis Israeliticae curam sibi reservavit, caeterarum angelis deputavit, 487. Non omne Israeliticum genus periit, propter facmus impiorum, 482. Inde enim apostoli, inde doctores, inde tot martyres et primogeniti totius adoptionis, ibid. Pro quibus Christus orabat in cruce, ibid.
    ITHACIUS episcopus accusator Priscillani excommunicatus, 736.

J
    JACOB Isaaci filius qui et Israel, a quo Israelitae, qui nunc Judaei, 688. Jacob descendit in Mesopotamiam, servitque VII annis 688. Generat Joseph, ibid. Jacob ingressus in Aegyptum, 688. Jacob moritur, 688. Prophetans de Christo et vocatione gentium, ibid. Jacob personam gerunt omnes filii promissionis, Esau vero nomine tota pars infidelium figuratur, 496. Inter utrosque lucta perpetua, ibid. In Jacob ostensum est quid homini donaretur, in Esau, quid deberetur, 244.
    JACOBUS primus Jerosolymorum episcopus, 703. Jacobus frater Domini a Judaeis lapidatur, 704.
    JACOBUS Nisibenus, 727. Ejus sanctitas, ibid.
    JADDUS pontifex Judaeorum, 694.
    JAIR Judex, 690.
    JANNAEUS Alexander rex et pontifex crudelissime praeest Judaeis. 698.
    JECHONIAS rex Juda, 693. Ejus captivitas, ibid.
    JEPHTE judex, 690.
    JEREMIAS propheta, 693.
    JEROBOAM rex in Samaria, 691.
    JERUSALEM, visio pacis, 431, 472. Jerusalem coelestis sanctorum omnium mater, 467. Hujus filii de bonis futuris gaudent, propter spem firmam eorum, 467. Jerusalem coelestis non mole saxorum, sed virtutum soliditate consurgit, et societate sanctorum, 467. De aedificatione aeternae Jerusalem nihil debet carnale sentiri, 468. Ad coelestis Jerusalem consortium ascendit, qui confitetur non proprii operis, sed divini esse muneris, quod ascendit, 468, 518, 633 epigr. 31. Jerusalem mater et filia, 497. Jerosolymis 1100000 pereunt, alia 100000 captivorum publice venundantur, 705. Quomodo tanta multitudo Jerosolymis reperta, 705. Post Philippum Jerosolymis episcopus X Seneca, XI Justus, XII Levi, XIII Ephres, XIV Joseph, XV et ultimus ex circumcisione ante eversam ab Adriano Jerusalem, [Col. 0979] Judas, 710. Deinde XVI Marcus, XVII Cassianus, XVIII Publius, XIX Maximus, XX Julianus, XXI Grajanus, XXII Symmachus. XXIII Carus, XXIV Julianus, XXV Capito, 712, 713. XXVI Mormius, XXVII Antoninus, XXVIII Valens, XXIX Dachianus, XXX Narcissus, XXXI Dius, XXXII Germanio, XXXIII Gordius, XXXIV alius Narcissus, 715. XXXV Alexander, vivente Narcisso, 716.
    JESUS filius Josedech pontifex, 693.
    JESUS filius Sirach Sapientiae libri auctor, 696.
    JOACHAZ rex Juda, 693.
    JOACHIM, qui et Eliachim, 693. Hujus anno XXX Judaea capitur a Nabuchodonosore, et Joachim tributarius fit, ibid.
    JOANNES prius sentit initia gratiae, quam naturae, 897. Joannes praedicat, 702.
    JOANNES apostolus exsulat in Pathmum, 707. S. Joannis reditus de exsilio Ephesum, 708.
    JOANNES Hircanus unde sic dictus, 697. Romanorum amicus, ibid Samariam solo aequat, ibid.
    JOANNES episcopus Constantinopolitanus a Theophilo oppressus, 738.
    JOANNES Cassianus claret, 745. Vide Cassianus.
    JOANNES monachus et propheta, 737.
    JOANNES regnum occupat, 742. Africam reposcit, sed infirmior factus est, ibid. A Placidia et Valentiniano opprimitur, ibid.
    JOAS rex, 691.
    JOATHAN rex, 692.
    JOB patientia nihil illustrius inter sanctorum palmas, 347. Dominus in sancto Job fecit, quod in Apostolis et martyribus suis spopondit esse facturum, 348. Non deseruerat Dominus Job, sed curabat et purificabat, 348. Job de incarnatione ac resurrectione Christi, ac spe redemptionis quae in ipso reposita est omnibus sanctis prophetavit, 348. Job suis viribus vicisse diabolum non Dei auxilio, nisi quatenus Deus non majorem tentatori dedit potestatem, quam illi noverat inesse virtutem, ex Cassiano, 344, 345. Job in conflictu cum diabolo sua ipsius virtute vicisse putat Cassianus, 347. Job cum daemone propria virtute, non Dei solius gratia protegente congressum docet Cassianus, 295, 297. Probatur Job vicisse auxilio Dei, 347, 348.
    JOLADA quot annos vixerit, 691.
    JONADAB filius Rechab, 691.
    JONAS propheta, 692.
    JONATHAS Judaeorum pontifex occiditur, 697.
    JORAM rex, 691.
    JOSAPHAT rex Juda, 691.
    JOSEPH quo patris anno natus, 688. Joseph venditur a fratribus, 688. Joseph vir tantus et unius veri Dei cultor non alendis tantummodo Aegyptiorum corporibus, sed et animis erudiendis prospexit, 395. Joseph Dux Aegypti, 688. Moritur, ibid. Joseph in omnibus quae illi contigerunt, Dei providentiam cogitabat omnia juste disponentem, 799 vers. 356 et seq.
    JOSEPHUS vir nobilis inter Judaeos legatus ad Ptolomaeum regem ab eo honoratur, 695, 696.
    JOSIAS rex Juda, 693. Occiditur, ibid.
    JOSUE successor Moysi, 689.
    JOVIANUS XXXIX regnat, 730. Moritur, 731.
    JOVINUS et Sebastianus tyranni occisi, 740.
    Jubere. Deus facit ut homines faciant quae jubet ut fiant, 35. Vide Mandata, Praecepta.
    JUBILATIO quid sit, 532, 533.
    JUDAEI unde non poterant credere, 66. Judaei Jerosolymis captis, Romanorum vectigales facti, 698. Judaei pluribus in locis Christianis infesti, 709. Alexandriae rebellantes reprimuntur, ibid. Judaei Salaminam subvertunt, 709. Judaeorum Christum crucifigentium insania, 902. Etiam testes resurrectionis ejus persecuti, 902. Obstinatio Judaeorum in adventu Christi, 902. Quae in Judam dicta sunt in ps. CVIII etiam in Judaeorum populum prophetata intelliguntur, 410 et seqq. Judaeorum regnum non diu mansit post crucem Christi, 411. Judaeis nullius peccati fit remissio, quia illum respuerunt, in quo solum est abolitio peccatorum. 411. Non habent qui eorum misereatur, non ad temporalem, sed ad aeternam vitam, 411. Judaei sacramentis et sacrificio privati ad humilitatem gentium transierunt, 406. Judaei in Palaestina saeviunt, et reprimuntur, 710. Judaei prophetiam psalmi CV ad regnum suum visibile pertinere putant, ideo ab Antichristo seducendi, 403.
    JUDAS Machabaeus, dux et pontifex Judaeorum, 697. Foedus jungit cum Romanis, et duces Antiochi e Judaea expellit, templumque emundat, ibid. Occiditur, ibid.
    JUDAS Galilaeus, 701.
    JUDAS quomodo pro peccato patris et matris punitus, 410: Non omnia psalmi CVIII de uno Juda traditore intelligenda, sed quaedam ad omne genus inimicorum Christi, quaedam ad ipsum Judam proprie pertinent, 408.
    [Col. 0980] Judicium Dei magis inscrutabile in electione gratiae, quam in retributione justitiae, 886. Judicium Dei inscrutabile in discretione parvulorum, 868, 869. Nihil in his invenit quod discernat humana justitia, sed habet quod eligat inenarrabilis gratia Dei, 869. Judicari parvulos secundum ea quae praesciti sunt facturi si viverent, dicere compulsi sunt Semipelagiani, 64. Qui unumquemque judicari putant secundum merita praescita, adversantur sententiae catholicae de originali peccato, 37. Favent Pelagianis, 37. Judicari quemquam secundum merita quae habiturus fuisset si diutius vixisset absurdum est dicere, 36, 60. Ipsi Pelagiani viderunt falsum esse hominem judicari secundum merita praescita, 37. Non judicat quemquam Deus, ob ea quae facturus fuisset, si diutius vixisset, sed ob facta tantum, 36, 39, 61. Judicium Dei jam factum in plebem Judaeorum, 489. Separati inde justi, remanserunt injusti, ibid. In omnibus gentibus erunt homines Israeliticae dignitatis, cum Judaei ex maxima sui parte erunt impii, et veritatis inimici, 489.
    Judicia Dei quam inscrutabilia, 38. Exempla judiciorum Dei inscrutabilium, 59 et seq. Judicia Dei consolationem pariunt, 444. Judicium Dei nec dici nec comprehendi potest, 821 vers. 937 et seq. Dei judicia ab operibus discernenda, 589. Non posse Dei judicium non esse aequum, quamvis occultum sit, cum omnibus meritum ad mortem suppetat, vel ex uno originali peccato; nullum ad vitam, nisi quod gratia donarit, 171. vers. 763 et seqq Judicia justitiae Dei sunt, quibus pronuntiatur in aeternum vita justo, poena impio, 462. Judiciorum Dei secreta nulli perspicua, aut divitiae sapientiae Dei, 528. Judicia Dei semper justa, nec hominum judiciis comparanda, 588, 673 epigr. 99. Judicia Dei non patent superbis et praevaricatoribus, 500. Judicium Dei sine miseratione non erit super justos, 461.
    Judicium temerarium. Occulta cordis alieni non temere judicanda, 442, 546, 627 epigr. 21.
    Jugum Christi superbis grave videtur, leve humilibus, 775 vers. 45 et seq.
    JUGURTHA a Romanis victus et captus, 697.
    JULIANUS Caesar appellatur, 729. Julianus XXXVIII, regnat 730. Idololatra efficitur, et Christianos dolose persequitur, 730. Julianus Christianos vetat liberalium artium esse doctores, 730. Juliani interitus, 730.
    JULIANUS jurisperitus cujus scelere Pertinax occiditur, a Severo interfectus, 715.
    JULIANUS X Alexandriae episcopus, 715.
    JULIANUS Pelagianus dolo conatus in sedem amissam et communionem Ecclesiae irrepere, a Xisto Leonis diaconi hortatu repellitur, 747.
    JULIANUS Amartolus episcopus concilio Arausicano II subscribit, 767.
    C. JULIUS Caesar primus singularis imperat apud Romanos, ex quo Caesares, 698. Germanos vastat, Gallos subigit, ibid. Occiditur, 699.
    JULIUS XXXIII Romae episcopus, 726.
    JULIUS Puteolanus episcopus Ephesi legatus S. Leonis, 750.
    Jumenta et pecora dicuntur in Scripturis in Ecclesia simpliciter ambulantes, sed utiliter, non multum docti, sed fide pleni, 406, 407.
    Junior censetur omnis qui qualibet aetate per poenitentiam renovatur, 437.
    Juramentum appellatur quod statuit mens etiam sine sacramento: quia fixa esse debet in custodiendis Dei mandatis, 453. Juramentum in Deo est constitutio incommutabilis veritatis, 482.
    Justa poena ejus qui voluntate amisit quod amare debuit, ut amittat cum dolore quod amavit, 585.
    Justificatus gratuito dono, eodem acquirit meritum, 210.
    Justus si a sua justitia recesserit, in qua diu vixit, et in ea fuerit impietate defunctus, in qua non dico unum annum, sed unum diem vixerit, in poenas iniquis debitas ibit, nihil sibi praeterita justitia profutura, 37. Justus non est cui defuerit gratia, aut quem inflaverit superbia, 439. Justi non solum fructibus laboris sui, sed etiam ipso illo, quo ad fructum tendunt labore paseuntur: dum fit eis tolerantiae amor futurae portio voluptatis, 475, 476. Justi quolibet tempore tam ex populo Israel, quam ex quibuscumque nationibus qui Deo placuere, spiritu gratiae Dei discreti, 892. Justos peccata venialia ab aeterna vita non impediunt, nec impiis aliqua bona opera prosunt ad aeternam salutem, 550 641 epigr. 46 Justorum nemo sine laboribus ac molestiis in hac vita, 526. Dominus diligit justos: quoniam ipse est justitia eorum, 523.
    Justi aliqui qualibet mundi aetate, 797 vers. 265 et seq. Multi justi aut non habuerunt filios, et qui habuerunt non omnes aut in omnibus sunt gloriati, 381. Justi coelum visibili [Col. 0981] excenentius, 427. Corda et opera justorum in manu Dei, 880. Justorum nativitas ex Deo renascendo, 588. Justi quid in aeternum facturi, 521. Deus justum etiam in adversitate non deserit, 556. Justi semper liberi, iniqui semper servi, 551, 615 epigr. 5. Deus sors justorum, 472. Justus nimis quis censeatur, 602. Justi qui imperant serviunt eis quibus videntur imperare, 566. Justi diligentis Deum remuneratio est ipse dilectus, 452.
    JUSTINUS philosophus martyr moritur, 712. Justini philosophi Apologia pro Christianis, 712.
    Justitia et judicium similia, et pro altero quodlibet eorum ponitur, 398. Differunt tamen aliquatenus, ibid. Magna Dei justitia poena peccatori decernitur, et poenitenti justificatio non negatur, 458. Justitia in quo consistat, 556. Inter adversa servanda, ibid. Justitia hominis vera non nisi per Christum, 92. Justitia praeterita etiam diuturna nihil prodest, si in impietate vel unius diei quis moriatur, 37. Justitia hujus vitae etsi vera, magis remissione peccatorum constat, quam perfectione virtutum, 567, 667 epigr. 90. Justitia hujus vitae etiam perfecta parva est ad illam magnam alterius, 590. Minor illa facit meritum, major haec facit praemium, 590. Justitia vera et perfecta quae sit, 590. Justitia infidelium falsa, 92. Deus etiam in hoc mundo evidentissima justitiae suae documenta edit, 817 vers. 805 et seq. Quorum Deus non est malus auctor, justus est ultor, 607. Poena animae justitiam deserentis, 574.
    JUSTUS a Tiberiade Judaeorum scriptor, 708.
    JUSTUS Simoni succedit in episcopatu Jerusalem, 708.

L
    LABDON judex Israel, 690.
    Labia iniqua et dolosa, a sancto proposito revocantes, 465.
    Labor piorum exercitatio est, non damnatio, nec conturbare debet, qui sciunt Christum majora passum, 582. Laboris finis diligere quod non possit auferri, 561, 665 epigr. 87.
    LAC. Idem et lac parvulis et grandibus esca esse potest, 69.
    LACTANTIUS Crispi praeceptor: et ejus elogium, 725.
    Laetitia populi Dei non est praeter eum, 398.
    LAMISSUS rex Longobardorum, 742.
    Lapitharum et Centaurorum bellum, 690.
    Laqueus conteretur venantium, cum omnes praesentium vanitatum illecebrae conterentur, 471.
    LATINUS Sylvius rex Latinorum, 690.
    Latro in cruce cum omnibus credentibus attractus ex ipsa sua confessione docetur, 324. Idem prius Christum de suo blasphemavit, de Spiritu sancto postea credidit, 324.
    LATRONIANUS Priscillianista capite plectitur, 736.
    Laus Dei quando Deo accepta, 530. Vera Dei laus quae, 381, 544, 619 epigr. 6. Laudare Deum, et in gloriam Dei psallere, non voce tantum, sed multo amplius modulatione rationabilis vitae, 523. Deus laudandus in omnibus, quia laudabiles facit, 398. Justorum vita omnis Deum laudat, cujus doctrina et munere ita vivitur, ut nihil actionum non Dei laude sit dignum, 523. Parum est quod anima infirmitate corruptibilis carnis potest ad laudandum Deum, ideo ad perfectam et aeternam laudationem proficere concupiscit, 521, 522. Deum laudans devotioni coelestium se jungit, ut pro modulo suo jam faciat quod sine fine facturus est, 529. Duarum proprie creaturarum est Dei laudatio, angelicae et humanae, 528. Alia quomodo laudent, ibid. Laude hominum non eget Deus, 486. Laus vero Dei hominibus prodest, ibid. Quales debeant esse Dei laudatores, ibid. Laus plena Dei cum dicitur bonus, ibid. Quomodo omnia Dei opera, etiam intellectu carentia Deum laudent utilitate et pulchritudine sua immensam dando materiam laudatoribus, 519. Videntur laudantia, quae sunt laudabilia, dum quod non possunt loqui, faciunt non taceri, ibid. In continua Dei laudatione spes aeternitatis accipitur, 518. Non ab operibus vox, nec a voce opera debent dissonare, et laus quae voce promitur, de bona conscientia proferatur, 524. Omnia Dei opera laudant veri laudatores, et sic omnia facta mirantur, ut mirabilior sit ipse qui fecit, 518. Omnia etiam irrationabilia et sensu carentia etsi propria confessione Deum laudare non possunt, sua natura potentiam sui protestatur auctoris, 528. Deus semper laudandus, quia omni laude semper est major, 518. Praedicanda misericordia Dei et justitia, regnum aeternum et ignis perpetuus, 519, 553, 657 epigr. 73. Dei laus vere continuatur, si sine cessatione bene vivitur, 382. Quod ore promitur et quod opere agitur, in laudem Dei dicendum est atque faciendum, 398. Laudatur Deus in hoc saeculo, et multo magis laudabitur in futuro, 518.
    Laus auctoris quidquid in universitate laudabile est, [Col. 0982] 530. Laudatio Dei in praesenti tempore continuanda, quae in aeternitate mansura est, 517. Deus laudandus, sive laetus de secundis, sive tristis de adversis ducatur dies, 518. Falsi laudatores Christi in occisionem ipsius conspirarunt, 375. Deus sine periculo se laudat, et non suo bono, sed nostro, 599. Deus vita semper laudandus, 554. Quare superiora ab inferioribus monentur Deum laudare, 529. Deus ubique dominatur, ideo ubique laudandus, 381, 382. Semper invocationem debet praeire laudatio, 392. Laus et praemium fidei, 579, 580. Falsa laudatio non amanda, 507.
    LEO diaconus inter Aetium et Albinum amicitias redintegrat, 748. Leo XLIII Romanae Ecclesiae episcopus, 748. Leo papa contra Eutychem mittit legatos, qui injuriam patiuntur, 749. Leo a Theodosio accitus in causa Eutychetis, a populo ire prohibetur, sed legatos mittit, 749, 750. Leo papa ad Attilam pacis causa profectus, rem feliciter perficit, 752.
    LEON DES Origenis pater martyr, 716.
    LEONTIUS diaconus epistolas a Prospero ad Augustinum, et ab Augustino ad Prosperum defert, 1, 18.
    LESBON condita, 689.
    Lex et prophetae Christum annuntiarunt, 803 vers. 467 et seq. Legis et gratiae differentia, 315, 592. Altitudinem et profunditatem legis nemo penetrat, nisi qui intellectum acceperit: ille vero legem intelligit qui exsequitur, perfectamque legis scientiam habet qui charitatem habet, 441. Lex Dei panis, 374. Lex observatu facilis per gratiam Christi, qui quod praecepit prior ipse fecit, 803, vers. 510 et seqq. Lex paedagogus ad petendum castum timorem perducit, 456. Magnum mysterium Moysi et veris Israelitis revelatum: lex data ut abundaret delictum, ut superabundaret gratia, 380. Lex quae non posset vivificare data, ut gratia quaereretur, 457. Hoc secretum gratiae, nisi humilibus infirmisque reseratur, ibid. Lex in paradiso data, naturaliter insita, et litteris promulgata praevaricatores fecit, 455.
    Lex Christi sanguine scribitur a Spiritu sancto in cordibus, 805, vers. 512 et seq. Deus legem in corde scribit, ut eum non tamquam servi sine amore metuamus, sed tamquam filii casto amore diligamus, 452. Lex fidei quae per dilectionem operatur gratiam promeretur, 451. Lex immobiliter fixa, ut omnis qui se exaltat humilietur, et omnis qui se humiliat exaltetur, 461. Lex non juvat voluntatem, 855. Lex impletur per charitatem, non per timorem, 574. Legis naturalis argumentum, neminem quod agit velle pati, 801, vers. 422 et seq. Deus portio custodientis legem ipsius, 445. Lex quomodo naturaliter fiat, 579. Quomodo lex diligenti eam scandalum non sit, 463. Lex perpetuo custodienda charitas, quae est plenitudo legis, et cessantibus caeteris mandatis sola permanet in aeternum, 443. Dissipare legem est praevaricationis iniquitate integritatem ejus non custodire, 457.
    Lex factorum et lex fidei, 440. Legis et gratiae fines diversi, 550, 639, epigr. 44. Lex non suo vitio non implebatur, 550. Qui diligit legem, etiam quod in ea non intelligit honorat, 463. Nec eam ex mutabilibus hominum moribus pendit, ibid. Etiamsi homines sancti propositum suum deserant, justitia legis perseverat, ibid. Lex nova perfectio charitatis, 479, 549, 645, epigr. 38. Sine gratia lex impleri non potest, 855. Lex Dei mirabilior omnibus a iis ejus operibus, 457. Finis legis Christus quomodo, 570. Legis meditatio nutrit et firmat desiderium adventus Christi, 494. Lex veritas, per quam cognitio peccati, et quae testimonium perhibet justitiae Dei, 459. Legis inutilitas, si gratia desit, 549, 639, epigr. 43. Lex sine gratia quid praestet, 579.
    Liberari a corpore mortis quid, 590.
    LIBERIUS XXXIV Romae episcopus, 728. In exsilium truditur ob fidem ac deinde restituitur, ibid. Liberius exsulat, 729.
    Libertas arbitrii sola causa peccati, 811, vers. 651 et seq. An libertas ex se aequaliter se habeat ad bonum aut malum, 342, 343 et seqq. Libertas voluntatis in illius primae conditionis praestantia quid valuerit apparet in Angelis qui steterunt, 57. Libero arbitrio homo potuil cadere, non ita resurgere, 62. Libertas a peccato, 39. Libri de libero arbitrio quo fine, et contra quos scripti, 62 et seq. Nemo servit, nisi cum aliqua libertate, et nemo liber est, nisi cum aliqua servitute, 331. Mala libertas ex volentatis defectu, bona nonnisi ex auxilio gratiae, 331. Manet voluntas libera post lapsum, sed non bona. Quocumque fertur, ruit et labitur, 159, vers. 388 et seq. Divini instinctus cum libertate concordia 273. Libertas arbitrii primum hominem decepit, 273. Libertas sub gratia, 898.
    Liberum arbitrium, 795, vers. 238 et seq. Posse suum omne a Deo sibi esse humiliter agnoscat, ibid. Liberum arbitrium per peccatum, nisi gratia praeveniatur, ad nulum [Col. 0983] bonum sufficere, 765. Liberum arbitrium non perdit homo cum Spiritu Dei agitur, nec cum diabolo voluntate se dedit, 854. Liberum arbitrium bibit omnium vitiorum venenum et totam naturam hominis intemperantiae suae ebrietate madefecit, 329. Non sicut potuit Deo non impellente corruere, ita potest Deo non erigente consurgere, 330. Liberum arbitrium peccato laesum, 330. Nec ita sanum in Adae posteris, quam in Adam fuit ante peccatum, ibid. Absurde dici liberum arbitrium tolli cum sanatur et liberatur per gratiam, 161, vers. 593 et seq. Haec cogitatio ex eadem superbia nascitur, quae Adamum perdidit, ibid. vers. 596 et seqq. Non liberi arbitrii facultate posse sanari liberum arbitrium, sed gratia Christi, quae est arbor vitae, etc., ibid. vers. 600 et seqq. Quod homo libero arbitrio nimium tribuat, ex illa superbia profiscitur, quam diabolus primis parentibus inspiravit, 183, vers. 915 et seq. Plurimos inde errores oriri, ibid. vers. 929. Quos pii omnes aversari debent, ibid. vers. 932 et seqq. Qui cum membra sint Christi, a capite suo vim omnem hauriunt, 185, vers. 959 et seqq. Liberum arbitrium non peremptum, sed renatum, 97. Solum quid valeat, ibid. Spem suam in medico collocare debet, 97. Homo in libero arbitrio bonus et malus, sed per se malus, per Deum bonus, ibid. Liberum arbitrium esse, sed ante fidem in tenebris agere, 209. Quale sit ante gratiam, et quomodo gratia ei medeatur, 209, 210.
    Liberum arbitrium non aufertur per gratiam Dei, sed formatur, regitur, ordinatur, 321. Desipiunt qui Paulo ipsi inscrutabilem, cur hi potius quam illi liberentur per gratiam, quaestionem per liberi arbitrii velle et nolle se solvere posse opinantur, 169, vers. 757 et seqq. Liberum arbitrium quod humano spiritu agitur, et quod a Deo regitur quale sit describit S. Jacobus. cap. III, 14, 98. Contra omnem elationem de libero arbitrio gloriantem renititur sententia Apostoli dicentis: Quis enim te discernit? etc., 886. Inepta querimonia superbientium, liberium arbitrium auferri, si et principia, et profectus, et perseverantia in bonis usque in finem Dei dona esse dicantur, 356. Liberi arbitrii lapsus et impotentia ex lapsu ex Innocentio, 319. Liberum arbitrium nec voluntatem boni, nec possibilitatem habet, nisi per gratiam, 334. Post gratiam liberum arbitrium manet in natura, sed qualitate et conditione mutata per Christum, 356, 557. Omnia ad Deum referri liberum arbitrium non destruit, 944. Liberum arbitrium non ex toto deletum, sed lapsum, et alligatum ad malum, 159, vers. 586 et seqq. Libero arbitrio nemo sine gratia bene utitur, 273. Per ejus velle et nolle non solvitur difficultas in materia gratiae, 886. Liberum arbitrium et ejus infirmitas ex Scripturis, 291 et seqq. Liberum arbitrium sine gratia nullo modo idoneum ad eligendum bonum, 329. Liberum arbitrium in omnibus vitiatum, 762. Liberum arbitrium est rei sibi placitae spontaneus appetitus, 329. Libero arbitrio quantas vires tribuat Cassianus, 347. Liberum arbitrium sine Deo, aut cum Deo quale, 93.
    Libri quinque Moysis quot annos contineant, 689.
    Liber Sapientiae Jesu filii Sirach Panareton dictus, 696. Sapientiae librum rejiciunt Massilienses, 15, 37. Liber Sapientiae auctoritatem Scripturae canonicae habet, 38, 39. Libri Sapientiae auctoritate usi sunt magni et docti viri, qui longe ante Angustinum eloquia divina tractarunt, 70.
    Liber Pastoris a Cassiano citatus, 294. Liber Pastoris nullius auctoritatis, 342.
    Librorum de vocatione omn. gent. argumentum. Quomodo voluntas Dei erga salutem omnium hominum impleatur, 847.
    LICINIUS imperator factus, 724. Licinius Christianos pellit, 725. Licinius occiditur, 725.
    LICINIUS Licinii filius Caesar, 725. Licinii junioris mors, 725.
    Linguarum confusio in Babel, 901. Confusio linguarum, 904. Ex una LXXII factae sunt, 900. Quo misericordiae Dei consilio, 901.
    Linguosus vir non capit scientiam veritatis, 506.
    LINUS I Petri successor in Romana sede, 705.
    LITTORIUS imprudenter cum Gothis pugnam conserens capitur, 746, 747.
    Locus superior etsi administrandus ut decet, indecenter appetitur, 566, 567.
    Locustae et bruchi una plaga: quia altera est parens, altera fetus, 396. Locustarum nomine fideles propter multitudinem, vel quod transierunt de loco in locum, 413.
    Longaevitas ex Deo est, nec causa peccati, 207, 220. Non peccatum est diu vivere, sed male vivere, ibid.
    LONGOBARDI e sedibus egressi Vandalos vincunt, 733.
    Longum. Etiam quod subvenienti breve est, longum videtur optanti, 450.
    Loquacitas imperita mavult docere, quam discere, 506.
    [Col. 0984] LOTH solus servatus in quinque civitatibus pereuntibus, quia solus justus repertus, 799, vers. 353 et seq.
    LUCIFER Calaritanus, 729. Lucifer de exsilio rediens Paulinum Antiochiae episcopum facit, 730. Luciferi Calaritani mors, 732. De eo judicium, ibid.
    LUCIUS imperator moritur, 713.
    LUCIUS XXI Romae episcopus, 719.
    LUCRETIUS poeta, 698. Ejus mors, ibid.
    Lunae cursus apud Romanos invenitur, 700
    LUPERCIANUS episcopus concilio Arausicano II subscribit, 768.
    Lycia et aliae provinciae subactae, 706.
    LYSIAS Quietus ob repressos Judaeos rebellantes, procurator Judaeae denuntiatur, 709.

M
    MACEDONIUS, a quo Macedoniana haeresis, Paulo in sede Constantinop. subrogatur ab Arianis, 728.
    MACHABAEORUM historia unde regnum Graecorum supputet, 695. Libri Machabaeorum ab Haebraeis non recipiuntur, ibid.
    MACHARIUS XXXIX episcopus Jerosolymorum, 724.
    MACHARIUS S. Antonii discipulus, 729.
    MACRINUS XIX regnat, 717. Occiditur, ibid.
    MAGNENTIUS occupato imperio, superatur, 728, 729. Magnentius seipsum interimit, 729.
    Magni sermonem suum propter parvulos temperant, 434. In comparationem Dei nihil vere magnum, nihil vere dicitur potens, et in illo vera est magnitudo, et magna virtus, 524.
    Magnificare. Quomodo Deus magnificetur, 382
    Magnitudo Dei ut praedicanda, 519.
    MALACHIAS propheta, 693.
    Maledictio. Vana maledictio hominum: Deus autem cum benedicit, facit quod dicit, 414.
    Mali bonorum usibus commodati, 562. Malorum intentio ut bonos similes sui faciant: quod cum non obtinent, calumniis onerant, 477. Perfectorum est tales patienter usque in finem tolerare, nec cedere, 477. Deus malis utitur ad emendationem bonorum, ut bonus pater, 433. Mali omnes sollicite fugiendi et cavendi, 504. Quare nec malos hic puniri, nec bonos hic remunerari oporteat, 815, vers. 746 et seq. Tolerandi mali a justis in hac vita quantumlibet saeviant, 556, 557. Malorum tempus omne exiguum, 556.
    Malitia iniqui bonis prodest, 559. Apertior malitia malum se ostentantis, 412.
    Malum omne in bono, quia natura omnis bona est in quantum natura, 587, 588. Nulla mali natura, quia omnis natura per Verbum facta est, iniquitas vero per ipsum facta non est, 671, epigr. 97. Nullam esse mali substantiam, 568. Nulla mali substantia, 608. Quomodo Deus custodiat ab omni malo, 467, 548, 631, epigr. 30. Malis pereunt injusti, 506 Mala hujus vitae poenae sunt justae, patienterque toleranda, ut salutaria, 667, epigr. 95. De duobus malis unum fieri bonum non potest, unam virtutem duo vitia non gignunt, unum verum duo falsa non faciunt, 318. Malum a quo liberari petimus, 503.
    MANASSES rex Juda, 692.
    MANASSES Judaeorum pontifex, 695.
    Mandatum Dei quando bene fiat, 579. Mandata Dei super aurum et topazion diliguntur, cum in observantia eorum non temporale praemium quaeritur, sed justitia, 457. Mandata Dei scrutari ut perfectius faciendo cognoscantur, 447, 547, 629, epigr. 24. Mandata Dei quis non obliviscatur, 381. Mandata Dei semitae justorum, 504. Juxta eas scandalum ponunt qui veris verisimilia adjungunt, 504. Mandata Evangelica fidei non dura, sed possibilia, 775, vers. 59 et seq. Mandata Dei pene neminem latent, et ab impiis possunt sciri, 439. Quomodo a se ea non abscondi postulet propheta, 439. Quomodo homo non repellatur a mandatis Dei, 437. Scrutanda mandata Dei in quiete, 454, 547, 629, epigr. 26. Mandata Dei valde mandantur, et valde custodienda, 436. Deus ipse facit ut homines faciant quae praecepit, 34. Mandata Dei faciendo discere, et operandi notitia comprehendere, 437. Mandata custodientibus plerumque inimici fiunt ea contemnentes, 463. Cur homini imperentur ea quorum facultatem non invenit in sua natura, 334. Mandatum valde latum charitas, 451.
    MANES auctor haeresis Manichaeorum. Eorum errores et turpitudines, 721, 722.
    Manichaei libros veteris Instrumenti non recipiunt, novi non nisi quos volunt, 62. Manichaei vetus Instrumentum non accipiunt, novum corruptum esse asserunt, 63. Manichaeorum error de Christi incarnatione, 81. Mali naturam Deo coaeternam putant Manichaei, 82. Manichaei in Urbe [Col. 0985] latentes a Leone detecti, et damnati, 749. Idemque praestitum a multis Orientalibus episcopis, ibid.
    MANLIUS Torquatus filium victorem caedit, 694.
    Mauna panis coeli, 397.
    Mansiones multae in una vita aeterna pro meritorum varietate, Deus tamen omnia in omnibus, 600.
    Manibus significatur operis plenitudo, digitis laborum divisio, 514. Manus Domini, potestas Dei, 447. Manus Dei virtus et sapientia, et utrumque Christus, 448. Manus Dei Filius et Spiritus sanctus, ibid. Manus Domini Christus, 390, 414.
    MARCELLINUS XXVIII Romae episcopus, 723.
    MARCELLUS vir illustris concilio Arausicano consentit et subscribit, 768.
    MARCIANUS XLV imperator factus, 750. Egregiae viri dotes, ibid.
    MARCION haeresiarches, et ejus errores, 712.
    MARCUS evangelista Alexandriae praedicat, 703.
    MARCUS I Jerosolymorum episcopus ex Gentibus, 711.
    MARCUS VII Alexandrinorum episcopus, 712.
    MARCUS XXXII Romanae Ecclesiae praeest, 726.
    Mare saeculum, 425.
    C. MARIUS Cimbros superat, et cum Catulo triumphat, 697.
    MARTINUS Turonensis claret, 735.
    Martyres non terruerunt verba minacia aut supplicia regum terrenorum, sed verba Christi, 462. Martyrum sanguine et gemitibus concessa Ecclesiae libertas, et infidelium conversio, 377. Martyres contra persequentes dilectione certarunt; ideo isti occidendo defecerunt, illi moriendo vicerunt, 439, 440. Martyres misericordia Dei adjuti, pro veritate moriendo vicerunt, 450. Martyrum cruore incrassata terra et fecundatus est mundus, 508. Martyrum exemplis totus mundus illustris est, hi tamen victoriam suam non sibi sed Deo tribuunt, 461. Martyrum vox trepidantium, nec de se praesumentium, 430. Solus Christus martyrum fortitudo, 509. Martyrum passiones scriptae servantur, 713. Christus ubique martyrum gloria, 433. Martyres in Gallia, 713. Martyres non baptizati justificantur, 564, 665, epigr. 89. Custodes martyrum plurimi crediderunt, 462. Martyrium sine charitate non prodest, 463.
    Massae. Non duae massae, sed una massa, 98. Ex massa damnata si nullus liberaretur, justum Dei judicium nemo juste reprehenderet, 31. Ex massa damnata sola misericordia liberamur, non meritis, 389.
    MASSILIA condita, 693.
    MASSILIENSES quidam Augustini libris non intellectis offensi, 1. Nonnulli recensito libro de Correptione et Gratia intelligentiores facti, 2. Massiliensium sententia partim catholica, partim Pelagiana, 3. Quatenus a Pelagianis recesserint Massilienses, 24. Reliquiae istae Pelagianae haereseos quam perniciosae, 6. Massiliensium et aliorum quorumdam in Galliis de praedestinatione et vocatione sententia, 13 et seqq. Et de perseverantiae dono, 15. Inter Massilienses multi virtutum studio egregii, 2. Quidam episcopi, 6. Plures quibus Ecclesiastica consuetudine laicos summam reverentiam necesse sit exhibere, 18. Pauci audent eis contraire, 6. De reliquis eorum dogmatis. Vid Fides, Gratia, Praedestinatio, Perseverantia, et Epist. Prosperi et Hilarii, 1 et seq.
    Massilienses nonnullis exceptis, in factis et dictis omnibus Augustinum admirantur, 18. Massilienses contrarium putant Patrum opinioni et ecclesiastico sensui quidquid Aug. in libris suis adversus Pelagianos de Vocatione electorum secundum Dei propositum disputavit, 1. Massilienses rejiciunt testimonium et lib. Sapientiae, tamquam non canonicum, 15. Massiliensium sententia de peccato originali et de gratia regenerationis, 3, 13. De praedestinatione, 3, 14, 15. De explicatione Epistolae B. Pauli ad Romanos, 3, 4. De proposito vocantis gratiae, 4, 13. De voluntate salvandi omnes, 4, 17. De libertate hominis ad bonum et malum faciendum, 4. De electione ex praevisis bonis aut malis quae parvuli si diutius vixissent perpetraturi erant, 4, 5. De morte Christi pro universo humano genere, 5. De numero praedestinatorum, 6, 14, 15, 16, 17. De duobus quae salutem humanam operantur, gratia et hominis obedientia, 6. De insufficientia hominis ad bonum opus incipiendum et perficiendum, 13. De initio bonae voluntatis, ibid., 14. De praedicatione aliis et non aliis facta, his et non illis temporibus, 14 et seqq. De perseverantia, 15. Prosper imparem se dicit ad agendum contra Massilienses, 6. Augustinum rogat ut respondeat, ibid. Quaestiones proponit quibus velit responderi, 7. In reliquiis Pelagianae pravitatis non mediocris virulentiae fibra nutritur, 6.
    Massilienses initium fidei et bonae voluntatis a voluntate incipere volebant, quo merito caetera consequantur, 13. Opus non incipi nedum perfici posse sine gratia fatebantur, [Col. 0986] 13. Nullam naturam ita depravatam putant ut non possit velle sanari: nec eo gratiam negari volebant, 13. Electorum et rejectorum unde causam peti vellent, 14. Discretionem omnem ex praescientia suspendebant, 14 et seq. Idque ex Augustini verbis firmare nitebantur, ibid., 17. Massilienses dubitasse videntur parvulos erui de potestate tenebrarum per baptismum, 63.
    Matutinum Ecclesiae, 460.
    MAXENTIUS Augustus appellatur, 724. Maxentius occiditur, ibid.
    MAXIMINUS XXII regnat, 718. Sextam persecutionem movet, ibid. Occiditur a Pupieno, ibid.
    MAXIMINUS et Severus Caesares facti, 724. Maximinus moritur, ibid.
    MAXIMINUS Treverorum episcopus Athanasium fugientem honorifice excipit. 728.
    MAXIMUS XIV Alexandriae episcopus, 720.
    MAXIMUS XL Jerosolymorum episcopus, 728.
    MAXIMUS imperator fit, 735. Victorem filium regno sociat, ibid.
    MAXIMUS imperium sumit, 753. Valentiniani interfectores non plectit, sed in amicitiam recipit, uxoremque ejus sibi nubere cogit, 753. Brevi interficitur, ibid. et 754.
    MAXIMO, tyrannide accepta, moxque ablata, vita conceditur, 739. Maximus tyrannus capite damnatur, 736. Et Victor ejus filius, ibid.
    MAXIMUS episcopus concilio Arausicano II subscribit, 767.
    MAZABANUS Alexandri successor in cathedra Jerosolymitana, 719.
    MEDEA Colchis, 699.
    Medicus noster etiam hoc donat morbidis, ut veram desiderent sanitatem, 338. Summus Medicus diversa remedia misericorditer et scienter apponit, quia multarum elisionum non est curatio una, 524.
    Meditatio non obliviscendi est perseverantia operandi, ad quam postulandum Dei auxilium, 438. Meditatio legis quae utilis, 449, 547.
    MELCHIADES XXX Romae episcopus, 723.
    MELITO Asianus episcopus Apologeticum fidei tradit Antonino, 713.
    Membra Christi arca sanctificationis, sive per incarnationis veritatem, sive per gratiae electionem, 482.
    Memoriale Dei, quia efficit omnino quod spopondit, 489.
    Mendacium laboriosum, non ita veritas, 553, 653, epigr. 68. Mendacio protegunt se veritatis inimici, 505. Melius est filli, quam mentiri, 581. Mendacium, ut facilius obrepat, colorem sibi veritatis assumit, 488. De mendacii facilitate, 578. Non omnis qui verum celat mentitur, ibid.
    MENELAUS, 690.
    Mens summa pars animae, 521. Mens speculum quod fides tergit, 803, vers. 460.
    Mensa Dominica Sacramentorum et doctrinae, 476.
    Mensura miseriarum unicuique a Deo ordinata, 910.
    Mensis Quintilis Julius dicitur decreto Antonini, 699. Menses duo, September Germanicus, et October Domitianus appellantur, 707. Mensis Septembris a Commodo dictus Commodus, 715.
    Merces debetur bonis operibus si fiant, gratia indebita datur ut fiant, 587, 764.
    Meritum unde homini, 916. Est donum Dei, 276. Datur unicuique sine merito unde tendat ad meritum, 894. Datur ante ullum laborem unde quisque mercedem accipiat secundum suum laborem, ib. Probatur ex parabola Evangelica, Matth. XXV, 14 et 15, ibid. Merita facit gratia Dei, 29, Merita non comparantur, nisi per corporis tempus, 36. De meritorum futurorum praescientia, 37. Si mortui non judicantur secundum opera quae facturi fuerant, gratia non datur secundum merita, 65. Omne bonum meritum donum esse divinum ostenditur, 876 et seq Et primo de fide, ib. Tum de aliis donis, 878, 879. Differentia meritorum in Deum refundenda, nec de eorum inaequalitate querela movenda, 893. Deus his quos elegit sine meritis, dat unde ornentur et meritis, 922. Nulla merita bona sine gratia, 871. Si, ut Cassianus vult, sine merito est quem Deus semper adjuverit, consequens erit in Dei muneribus nullum meritum esse, aut saltem merita acquiri posse propria facultate, nosque ideo in aliquibus adjuvari, ut possibilius fiat per gratiam quod non erat impossibile per naturam, 335. Fidei et bonis operibus laudem ac meritum tribui sine praejudicio gratiae, 351. Laus et meritum per gratiam non aufertur, 351. Nec laudem nec meritum habent, in quibus non inveniuntur quae nisi Dominus dederit non habentur, 351. Procul abjiciendi qui existimant sanctis auferri causam obtinendae coronae, nisi humana in eis merita reperiantur, 185, vers. 945 et seqq. Omnis laudis ac meriti causa in Deo, 352. Omne sanctorum meritum ad [Col. 0987] Deum reterendum, 532. Merita nostra sunt Dei dona, et pro his recipimus aeterna praemia, 276. Meritis nullus locus ante gratiam, 314. Merita hominum nulla, nisi ex gratia, 334. Omnia sanctorum merita dona sunt Dei, 273. Sine amore Dei nullum est verum meritum, 859. Omne meritum ex Deo, 514.
    MESSALA Corvinus orator, 701.
    MESSANA condita, 688.
    Meta sudans erigitur, 707.
    Mille generationes pro omnibus, 393. Hunc numerum constat nec ab Adam usque in finem mundi posse compleri, ibid.
    MINOTAURI fabula, 690.
    MINUTIUS Fundanus Asiae proconsul, 710. Epistolam ab Adriano, ne Christiani temere damnarentur, accipit, ib.
    Mirabilia quae Deus solus fecerit, 491, 492. Non tamen sine Filio et Spiritu sancto aliquid fecit Pater, 492. Aliqua per angelos aut homines, 492. Mirabilia Dei vident quibus prosunt, 558.
    Miracula Dei quotidiana, licet magna, consuetudo non miratur, ideo per inusitata et nova humana excitatur intentio, et utilis timor nutritur, 741. Miracula visibilia et invisibilia, 561. A visibilibus ad invisibilia transeundum, ibid. Miracula non sunt contra naturam, etsi ita nobis esse videatur, 584. Miracula gratiae causa gaudii et formidinis, 501. Miracula Christi cur apud credituros non facta, apud non credituros vero facta sint inscrutabile, 252 et seq.
    Miseriae humanae non de institutione Creatoris, sed de retributione judicis, 320. An miseriae viventium posterorum ad poenam mortui pertineant, 410.
    Misericordia Dei et veritas praedicandae: quia non aliae sunt viae quibus ad nos venit, aut quibus nos ad se provehit, 497. Misericordia et veritas in sanctis solis indivisae, in omnibus facilius distinguuntur, 460, 547, 631, epigr. 28. Misericordia et judicia Dei Pelagianorum elationi penetrabilia videntur, quibus non latet consilium Dei, si gratia, ut et ira, de merito est, 247. Misericordia et veritas in Scripturis pene semper juncta, 426. In novissimo manifestabuntur, 426 Per eamdem misericordiam dantur coronae meritorum, per quam data sunt merita coronarum, 379. Fidelium unusquisque minister misericordiae Dei erga alios, 528. Misericordiae Dei dispensatio, non tantum ad Israeliticum genus, sed ad omnium quoque gentium propaginem pertinet, 525. Misericordia praecedit judicium, 460. Abundarent etiam circa justos causae ultionum, nisi Deus justitiam suam misericordia temperaret, 528. Misericordia Dei non confertur orantibus credentibus, etc., sed ut oremus credamus, etc., confertur per gratiam, 761. Qui digni et qui indigni misericordia, 607. Deus prospicit in terram cum misericordiam suam hominibus tribuit, 377. Misericordia est gratuita, judicium vero debitum, 37. Misericordiam nullum meritum praecedit, judicium merita supponit, 30. Infideles misericordiam Salvatoris opprobrio deputant, dicentes spem remissionis fomitem esse peccandi, 375. Misericordia Dei quomodo aeterna in sanctos, 491. Misericordia quae quaeratur, 498. Misericordia Dei corporibus et animis juvandis semper adfuit, 896. Misericordiae Domini viscera ad omnium nationum salutem, 872, 873. Deus tamen dat sui notitiam quibus voluerit, ibid. Deus quos vult ad fidem adducit, 873. Misericordia Dei nullis umquam saeculis, nullis generationibus defuit, 891. Misericordia Dei major in gentiles post adventum Christi, minor in Judaeos, 895. Misericordia Dei praeveniente liberari hominem a quavis miseria, 763. Misericordia et veritas non separandae in judiciis, 558.
    Missio Verbi, ejus apparitio et incarnatio: fide credenda, quia cito non capitur, 597.
    MONTANUS erroris Cataphrygarum auctor, 713.
    Montes prophetae, apostoli, et omnes praedicatores veritatis, a quibus omnis spiritalis cibum sumit et requiem, 386. Iidem montes et convalles diverso sensu, 385. Montes ipsi divina gratia irrigantur, 387. Montes apostoli et evangelistae, et duces gregum, colles qui ab his reguntur, 425. Montes praedicatores veritatis de supernis accipiunt, et in inferiora diffundunt, 471. Montes sublimiores quique, 525.
    Montes tumidi, tangente Dei gratia confitentur, 516.
    Mores perversos tolerare labor magnus, qui his non offenditur parum proficit, 559.
    Mors ex peccato primi hominis invecta, multiplicatis hominum criminibus aucta, 797 vers. 288 et seq. Mors nemini citius vel tardius accidit, quam Deus voluerit, 207. Mors et omnia mala ex peccato, 233. Homo unde omni momento morti obnoxius, 909. Causae diversae mortis, et cur diversa aetate, ignotae, 910 et seq. Mortem Deus non fecit, et tamen mors a Deo est, quomodo intelligatur, 588, 589. Prima et secunda corporis mors, 563. Prima et secunda mors quo differant, et in quo conveniant, 567.
    [Col. 0988] Mors Christi peccati remedium potens et singulare, 229. Quo sensu omnes hac redempti, et penes quos sit redemptionis proprietas, 230. Mors Domini et servorum, servis profutura, non Domino, 430. Mors priorum poena peccati, sed tamen ipsis bona, 563, 564. Mors sanctorum quolibet casu accidat, numquam mala, 550, 643 epigr. 50. Mors sanctorum pretiosa, quia empta sanguine Christi, 430. Mors non solum non inutilis fidelibus, verum etiam utilis, secundum Cyprianum, 37, 39. Mortui non judicantur secundum facta quae facturi essent si viverent, 60, 61. Absurdum est dicere, judicandos mortuos de peccatis quae perpetraturi fuerant si vixissent, 60. Exempta a morte anima, etiam mortali carne circumdata. 429. Mortis meditatio omni jactantiae reprimendae utilis, 610. Veritatem confitens, etiamsi mortem oppetat, non perit, 451.
    Mortificationes corporales et alia spiritalia exercitia, si hominum laude non suffulciuntur, sola Dei gratia sustineri, 287.
    MOYSES a Deo missus ad Pharaonem, ut populum dimitteret, 801 vers. 385 et seq. Moyses populum Israel educit ex Aegypto legemque ei tradit, 689. In Moyse demonstratum, quantum pro malis valeat apud Dominum sanctorum intercessio, 400. Moyses non tenuit fiduciam quam debuit, et dubitanter petram percussit, 401. Ideo terrenae haereditatis privatione mulctatus, non aeternae, ibid.
    Mundi pulchritudo sapientiam et virtutem sui auctoris ubique testatur, sed praecipue renovata in Christo creatura, 389. Status mundi mox creati, 793 vers. 212 et seq. Mundus cum totus a semetipso et in odio et in amore discordet, nos eum et odisse jubemur, et amare, 599. Ex toto mundo totus mundus eligitur, et ex omnibus hominibus omnes homines adoptantur, 221.
    Mundi amor charitati inimicus, 898. Quae homini cavenda in mundo, si virtutem colere cupiat, 809 vers. 587 et seq. Mundi nomine duo hominum genera, 599. De bonis et malis non sane judicat mundus, 811 vers. 851 et seq. Inter mundi scandala non discendentes a Domino monti Sion comparantur, 471.
    Musicum omne instrumentum vel pulsu sonat, vel flatu, 532. Instrumenta musica affectus animi varios designant, 532.
    MUSONIUS philosophus, 705.

N
    NAMATINUS vir illustris concilio Arausicano II consentiens subscribit, 768.
    NARBONENSIS civitas a Gothis obsessa, per Littorium liberatur, 745, 746.
    NARCISSUS Jerosolymorum episcopus, 716.
    Nativitates duae hominum, utraque singularis, 593, 594.
    Natura prior quam vitium, et illud contra naturam, 562. Natura omnis bona: quia nihil in vitio displicet, nisi quod corrumpit quod in natura placet, 608. Vitia naturae ex peccato Adae orta, 853. Omnis natura Dei omnipotentiae famulatur, 801 vers. 405. Natura humana numquam potest esse sine aliquo amore, 853. Non sufficit naturae quod ei remansit, nisi recipiat a reparatore quod perdidit, 448. Si eadem esset in natura vis quae fuit in Adamo, se ipsum quisque reconciliare Deo posset, ideoque Christus gratis mortuus esset, 181 vers. 880 et seqq. Posse habere virtutem de natura est, habere vero de gratia, 894. Item posse reparari et sanari, non vero reparatum esse et sanum, ibid. Quomodo natura filii irae dicamur, 375. Naturae omnes in quantum naturae bonae sunt, 563. Natura humana Adae lapsu in profundum malum demersa, 329. Natura est in qua nullum malum esse potest, nulla in qua nullum sit bonum, 566. Natura humana reformabilis formatori suo, 339. Bona voluntas est secundum naturam, 898. Vitium tamen non naturae virtute superatur, sed gratiae, ibid. Natura humana etsi mala, quia vitiata, non est malum, quia natura est, 588, 764. Naturam sanat sola gratia, 853. Natura qualis sit sine gratia, 872. Hoc Deo est natura quod fecerit, 584. Natura ante gratiam in damnatione, 359. Sordet natura sive gratia, 92. Naturae simplici esse et nosse non aliud atque aliud es, sed idipsum 598.
    Navium usus gentibus quibusdam factus, 743.
    Negligenter opus bonum facere quid, 899.
    NEHEMIAS Jerusalem restituit, 694.
    NEPOTIANUS arrepto imperio, plectitur, 728, 729.
    NERO VI regnat, 704. Nero cithara, etc., contendit, 704, 705. Ante mensam ejus fulmen cadit, 704. Nero Romam incendit, 705. Neronis crudelitas confusa glorioso martyrum fine, 904. Neronis luxuries, 704. Matrem et sororem patris interficit, ibid. Nero semel interficit, 705.
    NERVA X imperat, 708. Moritur, ibid. Inter deos defertur, ibid.
    [Col. 0989] NESTORIUS haeresiarches, 743. Huic Cyrillus et Coelestinus resistunt, ibid.
    NICAENA synodus contra Arium, 725.
    NICOMEDIA et Nicaeae pars terraemotu corruit, ab Adriano instaurantur, 710.
    Nimis, non pro eo quod est plus quam oportet, sed pro valde, 436.
    NINIVITAE poenitentiam agentes, morum mutatione regni conservationem meruere, 803 vers. 445 et seq.
    NIOBE ex qua Apis, seu Serapis, 688.
    Nix et nebulae valent ad opimandam terram, 527. Nives antiquitus obduratae convertuntur in crystallum, 527. Quid significent, ibid.
    Nocendi cupiditas ab homine, potestas a Deo, et hoc alta et abdita justitia, 586. Quae aliqua ex parte nocere videntur, ex alia prosunt, 791 vers. 134 et seq.
    NOE tres filios genuit anno D aetatis suae, eratque DC annorum cum factum est diluvium, 686. Noe justus cum uxore, tribus filiis ac totidem nuribus ad reparationem humani generis reservatus, 686. Noe cum familia cur conservatus, 900. In familia Noe omnes eorum posteri erudiebantur, 900.
    Nomen Dei quomodo super omnes magnificatum, 497.
    NOVATUS episcopus Africanus, 746. A Geiserico persecutionem passus, ibid. Novati schisma et haeresis, 719.
    NOVATIANI a Novato Catharos se vocabant, in quo errarent, 719.
    Nox multiplex hujus vitae, in qua nominis Domini homo memor esse debet, 445. Prodest eis qui salubriter exercentur in ea, 445. Nox adversitas. In hac operi sanctitatis incumbendum, 485. Media nox, profunda tribulatio, 446.
    NUMA Pompilius Romanorum rex, 692.
    Nummus argenteus primum figuratus, 695.

O
    OBDURATIO et derelictio Dei ex judicio Dei peccata juste punientis, 215, 216, 222. Obduratio solvitur verbo Evangelicae praedicationis, et flante Spiritu sancto calor charitatis emittitur, 528.
    Obedientia Dei donum, 447. Obedientiae bonum in paradiso apparuit, 576. Obedientia et humilitas gratiam non praecedunt sed gratiae ipsius sunt dona, 761.
    Obedire Deo jubenti semper utile homini, non obedire semper funestum, 585. Fit obedientibus blandum, quod asperum videbatur aversis, 531.
    Obsecrationes sacerdotales ab apostolis traditae, toto mundo celebratae gratiam ad initium fidei et justitiae et caetera omnia bona necessarium clamant, 275.
    Occulta non scrutanda, cum cuncta in Christo nosse et habere detur, 667 epigr. 91.
    Oculi corporis etiam nolentes vanitates vident, 442. Cordis oculi quomodo avertendi, ne intenti sint vanitati, 442. Oculi interiores a Deo, 398. Deficiunt oculi in salutare Dei non quia intentio desiderantis victa succubuerit, sed quia in exspectationem gratiae Dei toto mentis ardore transierit, 456. Ante oculos habere est amare, 371.
    Odium perfectum, 503, 552, 533. Quo odio odiendi sint mali, ibid. 552, 653 epigr. 67. Odia mundi pro amore Dei patienter toleranda, 599. Quo odio odiendi sint mali, 454, 547, 552, 629 epigr. 25, 653 epigr. 67.
    Offensio. Sine offensione esse debemus omnibus, 259.
    Officiis communis vitae Deus conciliatur, et societas humana connectitur, 935.
    OG, conclusio, 488.
    OLDA prophetissa, 693.
    Oleum e taberna meritoria manans, significat gratiam Christi ex gentibus, 699. Oleum gratia spiritalis, 413.
    Olympias prima auctore Iphito, 692.
    Omnes et omnia quo sensu in Scripturis, 857, 861 et seq, 889. Omnes salvari quo sensu Deus vult, 863 et seq., 872 et seq., 888. Scriptura sive de bonis, sive de malis, sive de electis, sive de reprobis loquatur, ita meminit unius partis, quasi neminem hominum praetermittat, 857, 858, 859, 860, 861. De electis et reprobis ejusdem populi tamquam de iisdem loquitur, 861, 869 et seq. De diversorum temporum hominibus quasi de ejusdem temporis, 862, 863. Secundum naturam omnes ex veritate sunt, non secundum gratiam, 605. Cur non dictum est, Omnis qui audit vocem meam ex veritate est, sed Omnis qui est ex veritate audit vocem meam, 506. Omnes doceri ut veniant, quo sensu recte dicatur, 31. An omnes omnino velit Deus salvos fieri, 211 et seqq., 231. Deus omnes salvat, quos vult omnes salvos fieri, 95. Scriptura loquitur de parte, quasi de toto, 859, 860 et seq. Alibi se aperit, 861.
    [Col. 0990] ONIAS Jaddi filius pontifex, 695.
    ONIAS Simonis justi filius pontifex, 695. Tributa Ptolemaeo non reddens, ad iram eum commovet, ibid. Sed per Josephum legatum pax obtinetur. ibid.
    Opera bona ex fide et dilectione fiunt, 574, 575. Opera bona ad Deum referenda, mala ad eos qui peccant, 207. Non frustra laborari ad acquirenda bonorum operum merita, vel orationibus insisti, quamvis incommutabile sit Dei propositum super salute electorum, 921, 922. Operum bonorum effectus et sufficientia a Deo, 882. Omne bonum opus non a nobis sed a gratia gratis bonum inspirante inchoari, 766. Bonis operibus laudandus Deus, ita ut de ipsis in Domino gloriemur, 381. Sine aliquibus bonis operibus difficillime vita cujuslibet pessimi hominis invenitur, 550, 641 epigr. 46. In operibus sic esse debemus laudabiles, ut Deus laudetur in nobis, 392. In judicio nihil laudandum dicitur, praeter opera charitatis; nihil vituperandum quam misericordiae benevolentiaeque neglectus, 894. Quantopere cavenda sit in bonis operibus elatio, quae omnia corrumpit, 946 et seq. Huic periculo quomodo occurratur, ibid. Opera misericordiae semen futurae messis, 421. Deus recta agentibus inesse sentitur, 371. Opera manuum Dei sumus, ut homines, et ut justificati, 498. Operum divinorum causae latent, effectus patent, 866.
    Operarii in vineam missi diversis horis, varietatem vocationis multimodae ad unam gratiam pertinentem astruit: hora undecima missi eorum figura sunt quos ad commendandam gratiae excellentiam in fine vitae muneratur, 870.
    OPILIO vir illustris concilio Arausicano II interfuit et subscripsit, 768.
    Oratio. Pro quibus et quid oret Ecclesia, 864. Oratio recta Dei donum est, 449. Fiduciam habemus exaudiendos nos a Deo, quia Filio suo non pepercit pro nobis, 428. Oratio quae non fit per Christum non potest delere peccatum, sed etiam ipsa fit ad peccatum, 410. Peti a se cur Deus voluerit, quae possit etiam non orantibus dare, 57. Etsi Deus sciat quid nobis sit necessarium, non propterea non orandum, 69. Quomodo petamus quae accepimus, 54. Orare Deum, gratiae spiritalis munus, 79. Deus justus saepe postulata non tribuit quae postulare donavit, 337. Quantumlibet proficiatur, semper donum Dei ad majorem profectum postulari debet, donec perfectum sit gaudium sine periculo amittendi, 441, 442. Orationi locus aptus cor mundum, 594. Oratio donum Dei, 373. Semper orandum, etiam cum Deus exaudierit, 506. Deus incessanter orari debet, qui oranti adjutor est et testis, 509. Velociter exaudiri petit qui quae Deus docuit peti concupiscit, 497. Orationes sanctorum odor incensi ad Deum tendentis, 507. In cordis secreto qui orat, in conspectu Dei orat, 509. Male usurus eo quod petit, Deo miserante non accipit, 601. Metuendum ne Deus quod possit non dare propitius, det iratus, 601. Deus supplicantes pro necessitatibus hujus vitae misericorditer audit, et non audit; postulantes quae praecipit aut promittit semper audit, 573, 669 epigr. 95. Peti a Deo debet quod ei placet, 882. Ecclesia pro omnibus orat, 864. Deus vult pro omnibus orari, ibid. Quod preces Ecclesiae non exaudiantur pro omnibus, ad occulta Dei judicia referendum, 865 et seq. Nihil boni esse a nobis, quando nec ipsa recta oratio, 949, 950. Quid contra se petant qui Dei voluntatem non facientes dicunt in oratione Dominica, Fiat voluntas tua, 239, 240. Deo secundum ipsius praeceptum quotidie pro omnibus supplicatur, 890. Oratio praedestinationis certitudine non tollitur, 923. Quando Deus irascatur mala poscenti, 578. Orandum pro omnibus in Ecclesia, nec ab obsecrationibus umquam cessandum, 924. Cito obtinentur preces quae hoc petunt quod vult ille qui petitur, 373.
    Oratio Christi in cruce sacrificium vespertinum, 506, 507. Oratio Christi quam docuit, et qua quotidie interpellat pro nobis, 508. Christus ex persona suorum multa poscit personae suae non convenientia, 507.
    ORIGENES claret, 717. Perversa quaedam libris admiscet, ibid. et 718.
    OROSIUS historicus claret, 738.
    ORPHEUS Thrax, 690.
    OS cordis, unde sumunt verba ipsa principium, exauditur, 497. Os invisibile hominis interioris affectus, 473. Os carnalia loquens mutum est: quia inde delectatur, unde confunditur, 496.
    OSEE propheta, 692.
    OSIAS regnat, 691.
    Ossa cur dicantur in Christi corpore fortiores, 374
    Ossa Andreae et Lucae, 729.
    Ossea fortitudo et patientia sanctorum insuperabilis secundis et adversis, 501.
    OTHO imperium occupat, et se interficit, 705.
    Otium sanctum quaerat dilectio veritatis, negotium justum [Col. 0991] suscipiat necessitas dilectionis, 567. De Deo meditandum in otio, ut in actione possit de eo cogitari, 574.
    OVIDIUS nascitur, 699.
    OVIS Christi ex parte inventa, adhuc quaeritur, 464. Oves a Christo congregandae non solum de Israele, sed etiam de gentibus, 403.

P
    PACUVIUS tragicus claret, 697.
    Poenitentia quomodo in Deo, 402. Poenitentia in Deo, conversio sententiae, 482. Omnia invitant ad poenitentiam, cum Deus electis per flagella consulat, 619 epigr. 4. Non est consequens, ut Deus quibus poenitentiam non dedit, resipiscentiam abstulerit, 238.
    PAEONIUS martyr, 713.
    PALLADIUS primus Scotorum episcopus ordinatur, 363, 744.
    Panis confirmans cor quis sit, 388. Panem angelorum non manducaret homo nondum angelis adaequatus, nisi panis angelorum hominibus dignaretur aequari, 607.
    PANCRATIUS presbyter Romanus, 729.
    PANTAENUS philosophus Christianus, 716.
    PANTAGATHUS vir illustris concilio Arausicano II interest et subscribit, 768
    Pantheon exstruitur, 707.
    Parabola talentorum exponitur, 894.
    PARTHIS regnat primus Arsaces, unde Arsacidae, 696.
    PARMENIDES philosophus, 694.
    Parvuli diabolo obnoxii, propter culpam originalem, 232. Parvuli sine baptismo decedentes reprobantur, 908. Aeternae eorum miseriae, 911. Quae gratia eis impensa, 911 et seq. Parentum culpa perire quomodo dici queant, ibid. Eorum fides et infidelitas penes parentes, ibid. Cur id Deus permittit, 612 et seq. Parvuli non baptizati non possunt habere vitam aeternam, quare, 37. Parvulorum sine baptismo decedentium aeternae miseriae, 911. Ex parvulis statim post baptismum morientibus clarissime perspici gratiam non dari secundum humanae voluntatis studia, sed secundum Dei beneplacitum, 161 vers. 616 et seq. Eorumdem salutem non esse parentum meritis, nec damnationem demeritis ascribendam, 163 vers. 629 et seq. Quod maxime patet in geminis, quorum alter baptizatur, alter sine baptismo moritur, sola Christi misericordia eos discernente, 163 vers. 637 et seq. Eadem misericordia aliis tribui fidem, qua bene operentur, ac meritis augeantur usque in finem, ibid. vers. 643 et seq. Immaturae mortis parvulorum ratio, 909, 910.
    Pascha IX kal. Maii celebratum, 749. Pascha VIII kal. Maii celebratum a Leone studio pacis, pertinaci intentione Alexandrini episcopi et Orientalium, 754. De hoc epistolae Leonis ad Marcianum datae, quibus veritas patefacta, ibid. Quaestio de Paschatis die oritur, 716. Qui de hac scripserint, ibid.
    Paschalis cycli LXXXIV annorum initium, 704.
    PASCHASIUS Hispanus martyr pro fide, 746.
    Passeres humiles fidelium, 471.
    PATER principium et Filius principium, non duo principia, 416. Sicut nec duo dii, sed unus Deus, ibid. Pater quomodo agat ad Filium et per Filium, 605. Pater quomodo vitam dederit Filio, 602. Quomodo Pater Filium docuerit generando, 598. Pater omnia gignendo dedit Filio, 604.
    Patientia. Pro Christo pati quis sine magna charitate non potest, 92. Ut perduret usque in finem patientia adjuvat Deus, 426. Perseverantia etiam sublimioribus a Deo danda, 426. Ad eruditionem patientiae nostrae dicebat Salvator, Pater, si fieri potest, transeat a me calix iste, etc., 520 Deus patientes et mites vult esse suos, 379.
    Patresfamilias quo animo imperent, 566.
    PATROCLUS in Herotis sede pulsi locum substituitur, 740. Patroclus occiditur, 743.
    PAULILLUS puer pro fide ad servitutem damnatus, 746.
    PAULINUS Nolanus episcopus, 76.
    PAULINUS Galliarum episcopus fidei causa exsul, 729.
    PAULINUS Treverorum episcopus exsul moritur, 729.
    PAULINUS XXII episcopus Antiochiae, 726.
    PAULUS miles acerrimus, et defensor invictissimus gratiae, 45. Paulus apostolus apud Felicem perorat, 704. Paulus gratiae doctrinam ad stuporem transfert, 865, 874, Excellentissimus gratiae praedicator, 883. Ejus sententia, Qui est Salvator omnium, etc, explicatur, 918, 919.
    PAULUS Samosatenus XV Antiochiae episcopus, 720. Pauli Samosateni haeresis, 720.
    PAULUS Constantinop. episc. strangulatur, 728.
    Pauper et mendicus ante Deum humilis, 407. Pauperes humiles et sancto desiderio suspirantes, 506. Pauperes voluntarii a divitibus Christianis suscepti, necessariis solatiis adjuvantur, 388. Petram Christum sequentes, 388.
    [Col. 0992] Paupertas non metuenda, nec divitiae aestimandae, 779 vers. 109 et seq. Paupertatis nomen unum, non eadem mens pauperum, 935
    Pax cum Gothis, 735. Pax quae est a Deo non bene quieta est, si non discordet a mundo, 923. Pax super ipsum est, cui Deus semper placet, et in nullo ab ejus voluntate discordat, 472. Pax summa civitatis supernae, 527. Ibi nulla necessitas, ubi justitiae cibus est in epulis, qui fuit in desideriis, 527. Perpetua justitiae praemia cur pacis nomine exprimantur, 476, 477, 549. Pax domestica in quo sita sit 566. Pax Christi omnis piae intentionis, actionisque perfectio, 603. Pax plena non est in hac vita, 567. Pax a Deo qualiter quaeratur, 569
    Peccatum. In malorum potestate est peccare, ut autem hoc vel hoc illa malitia faciant in solius Dei, 41. Peccata quaedam sunt, quae ita peccata sunt, ut poenae etiam sint peccatorum, 34. Peccatum nullius substantiae est, 471. In peccatum impellere opus non Dei sed diaboli, 215. Peccata opera diaboli, 478. Deus peccata non praedestinat, sed poenas peccatis debitas, 235, 236, 237. Peccati non est auctor Deus, sed naturae, peccatum autem contra naturam est, 233. Peccatum ipsum malum est, non substantia quae peccando diligitur, 609. Omne peccatum quomodo dicatur mendacium, 564. Peccatum non est natura, sed vitium naturae, et solum non factum per Verbum, 575, 671 epigr. 97. Peccatum est vitium naturae id appetentis quod non est ordinis sui, 575. Peccatum omne puniri necesse est, 573. Omnes prima transgressione diabolo captivati, a Christo redempti sumus, 495. Pars quae captivatoribus volens servit praebet se ministram ad impugnandos redemptos, 495.
    Peccati originalis et mortis transfusio, 769. Originalis peccati certum argumentum miseria humani generis, 582, 583. Originale peccatum parentes quidam aggravant, quidam relevant, solus Christus tollit, 589. Sicut baptismus ita et circumcisionis lex arguunt omnes in Adam damnationi obnoxios nasci, 942. Peccatum originale et ejus poenae, 374. Quid remansit in homine post peccatum, 339. Egregia casus hominis descriptio, peccati originalis trajectio, mentis caecitas, 159 vers. 575 et seqq. Peccati originalis effectus, 853 et seq. Per peccatum Adae non corpus solum, sed animae libertas laesa, 759. Quae homim remanent post praevaricationem mortalem vitam honestare possunt, aeternam conferre non possunt, 337. Peccatum originale pertinet ad corporis tempus, 36. Peccatum Adae non ipsi solum nocuit, sed in posteros peccatum cum morte transfudit, 760. Quomodo baptizatus originale peccatum trajiciat quo caret, 588. Ante reconciliationem Christi, nemo nisi peccator et impius, 905. Omnes in peccato natos a salute alienos esse, nisi in Christo renascantur, 942. Peccatum originale negant Manichaei, 62. Peccatum originale etiam a nonnullis haereticis agnitum, 36. Peccato originali per Dei judicium non soluto, aut per Dei gratiam soluto, cum moriuntur infantes, aut merito regenerationis transeunt ex malis ad bona, aut merito originis transeunt ex malis ad mala, 36. In gravi jugo miseriae parvulorum non esset Dei justitia, si in eis esset innocentia, 894. Dupliciter intelligi possunt posteri cum patribus suis tanto antiquioribus peccasse, 398. Omnes sub peccato, et omnibus redemptio sanguinis Christi innotuit, 905. Nemo ante reconciliationem quae per Christi sanguinem facta est, non peccator aut impius, 904, 905. Nemo in hac vita sine peccato, 512. In toto mundo haec supplicatio convalescit, Dimitte nobis debita nostra, etc., 508. Quomodo verum quod nemo sine peccato sit, et quia qui natus ex Deo peccatum non facit, 951.
    Peccatis minutis hispidi hericiorum nomine significati, 388 Et ipsi a Christo suscipiuntur, ibid. Omnia peccata, quantalibet fuerint, dimitti in baptismo, 570. Peccata amore non timore vitanda, 559. Qui timore non peccat sola reus est voluntate, ibid. Peccata remittentes proximis propria solvunt, 637, epigr. 38. Peccata confitenda, non excusanda, aut ad necessitatem naturae retorquenda, 507. Quidam peccata doctius defendentes, et de tali defensione gloriantes, 507. Peccata sua siderum influxibus deputantes refelluntur, 809, vers. 624 et seq. Peccata sua divinae providentiae, non sibi tribuentes refelluntur, 807, vers. 550 et seq. Peccata praeterita qua cautela recogitanda, 572.
    Peccatorum nomine qui soleant intelligi, cum illud nec justi a se existiment alienum, 477. Licet justi non sint absque peccato, Scriptura tamen non levium culparum homines hoc nomine appellare consuevit, 400. Quos Deus omnes peccatores disperdet, nisi perseverantes in peccatis, 521. Omnis peccator inexcusabilis, 589. Omnis peccator juste puniendus, quia non Dei, sed suam exsecutus est voluntatem, 235. Nullus nisi transgressione peccator est: quia etiam quem non condemnat littera, arguit conscientia, 455. Cur Deus laborare sinat peccatores in viis suis, [Col. 0993] 499. De peccatoribus non esse desperandum, 569, 667, epigr. 92.
    PELAGII ortus, socii, et errores, 470. Pelagius apud Orientalium episcoporum concilium damnare compulsus eos qui dicerent: Gratiam Dei secundum merita nostra dari, 319. Pelagius innumeros seduxisset, si doctrinae suae poculum aliquo melle praelinisset: nam dum errores suos initio minus obtexit, plerosque ab iis deterruit ipsa eorum deformitate, 175, vers. 806 et seqq Pelagius vocatur coluber Britannus, 115, vers. 2. Pelagii dogmata, 115, vers. 1 et seqq.
    Pelagius quid senserit de mortalitate primorum hominum, 116, vers. 3. De peccato originali, ibid. vers. 9 et seqq. Adam imitatione non propagatione posteris nocuisse, ibid. vers. 12 Posse hominem, si velit, ad virtutis culmen ascendere, ibid. vers. 13. Id posse hominem ex solis naturae viribus, 118. vers. 15 et seq. Quid de baptismatis effectu, ibid. vers. 24 et seq. Omnibus offerri gratiam, modo baptizari velint, recuperatamque quae sponte peccando amissa erat innocentiam, libertate servari, 119, vers. 29.
    Pelagii doctrinam quam fortiter Ecclesia rejecerit, 119, vers. 33 et seqq Sedes apostolica quomodo prima hanc pestem reciderit, ibid. vers. 39 not. Orientales episcopi, ibid. vers. 42. Synodus Palaestina etsi erga Pelagium forte benignior, ad errores tamen damnandos eum adegit, 119, vers. 44 et seq Pelagius ficto pectore abnegavit errores, 121, vers. 51 et seqq. Pelagius illa verba: Da quod jubes, et jube quod vis, ferre non potuit, 75. Damnationis suae timore, gratiam secundum merita dari damnavit Pelagius, 64. Pelagii dogmata, 941, 942. Dogma Pelagianum, 912. Pelagiani prava interpretatio loci S. Pauli: Qui coepit in vobis opus bonum, Philipp. I, 6, 883. Ex ipso Apostolo refellitur, ibid Ante multos annos contra ea quae futura erant Pelagianorum venena antidotum a Cypriano praeparatum, 53. Pelagiani negant originale peccatum, 875. Pelagianorum dogmata, 942.
    Pelagianis ab Innocentio damnatis, Augustini maxime scientia resistebatur, 740, 741. Epheso ejecti Pelagiani, 121, vers. 68. Pulsi e Sicilia, ibid. vers. 69. Pelagiana haeresis Africanorum praesulum ope potissimum debellata, 123, vers 72 et seqq. Geminum Africanorum concilium, ubi damnati Pelagiani, eorumque artes omnes discussae, 123, vers. 77 et seqq. Pelagianorum oratio, qua postulant sic de se judicare, ut vel in Ecclesiam recipiantur, quodque docent Semipelagiani docere permittantur, vel etiam illi una secum foras pellantur, 133, vers. 196 et seqq. Pelagianae haereseos caput gratiam secundum merita dari: etsi quando gratiam necessariam confitetur, meritis eam humanae voluntatis enervat, 244, 245. Pelagiana haeresis tota ex minima sui parte renovatur, 131, vers. 287 et seqq. Pelagianus error si vel in minima sui parte admittatur, ex toto resurgit, 365. Pelagianorum omnium errorum nequissimus et subtilissimus, Gratiam secundum merita dari, 87. Pelagianorum primus error, gratiam negare; tum vero subdole confiteri, 87, 88. Pelagianorum versutia deprehensa et debellata, 19. Pelagianorum error, justos omni peccato carere, 55. Pelagianae haereseos tria praecipua capita, 53. Pelagianorum objectiones fere nascebantur ex eo quod peccatum originale non confiterentur, 232, 233.
    Pennae animae geminae charitatis praesidia, 500.
    Peregrinus quis sit, 438.
    Perfectioni hujus vitae semper addendum, 557. Nihil perfectius postulari potest, quam multiplicari in virtute 496.
    Perfectis etiam in hac vita vetustatis labores tolerandi, 557. Perfecti his qui injuriam fecerint misericordiam magis optant quam vindictam, 380. Perfectum et imperfectum quomodo se dixerit Apostolus, 590.
    PERPETUAE et Felicitatis martyrium, 716.
    Persecutio prima Neronis, 705. Secunda persecutio Domitiani, 707. Occiditur, 707. Tertia persecutio sub Trajano, 708. Quarta persecutio, 713. Quinta persecutio, 716. Sexta persecutio Maximini, 718. Septima persecutio sub Decio, 719. Octava persecutio Valeriani, 719. Nona persecutio, 723. Persecutio extrema in fine mundi, 389.
    Persecutionibus aucta Ecclesia, non exstincta, 433. Inter persecutiones calumniantium patientia a Deo petenda, 458. In persecutionibus quae cavenda, 510. Persecutiones et pericula in hac vita vitari nequeunt, 390. Cavendum ne subrepant, et non recedendum a ligno crucis, 390. Deus persecutionibus modum posuit et finem, 385. Persecutiones regum quid praestiterint imitatoribus Christi, 904. Salva fit a persequentibus anima, si eis non consentiatur ad malum: non autem consentitur, cum Dominus assistit, 415. Bona persecutio quae, 372. Vivi absorbentur, qui metu persecutionis consociantur impiis, aut fidem intus retinentes, acquiescunt idolorum culturae, 470. Muscipula erant promissiones persecutorum, scandala exempla lapsorum 508. Inter persecutiones piorum charitas [Col. 0994] non frigescit, et a mandatorum Dei exercitatione non desinit, 449. Persequentium saevitia spem sanctorum, nec gaudium auferre potuit, quia nequibant expugnare patientiam, 433. Persecutiones mundi, non comparandae cum bonis quae speramus, aut superari possunt, aut ad praemium citius consequendum proficiunt, 582. Persecutores populi Dei fidem saeva exinanitione subvertere voluerunt, 496. Christus persecutionem falsorum fratrum et falsorum filiorum in se et in suis sustinet, 511. Christo infertur quod membra ejus patiuntur, 511.
    Perseverantia donum Dei, 210. Misericorditer datur quibusdam, juste non datur aliis, 210, 211. Perseverantia non datur nisi praedestinatis, 58. Perseverantia sibi concessa nemo non perseverat, 55. Concesso sibi Dei dono ne inferatur in tentationem, nemo sanctorum est qui non teneat usque in finem perseverantiam sanctitatis, 55. Perseverare nemo desistit, nisi in tentationem primitus inferatur, 56. Utrum quis acceperit perseverantiam incertum est quamdiu vivit, 51. Cur non perseveraturos perseveraturis miscet Deus, 65. Perseverantia martyrum difficilior, 53. Perseverantia quae est donum Dei, est perseverantia usque in finem, 51, 52. Perseverantia petitur in oratione Dominica, 53. Perseverantiam postulant sancti, 54.
    Perseverantiae donum precibus obtineri potest, sed cum datum fuerit, amitti non potest, 56. An perseverantia possit amitti, 56. An ideo perseverantia potest amitti, quia voluntate sua quisque deserit Deum, ut merito deseratur, 56, 59. Perseverantia donum Dei, 51, 52, 53 et seq.; 70, 72, 74, 76. Hoc agnovit ante Augustinum Cyprianus, 76. Deum dare perseverantiam ad fidem pertinet, 53. De qua perseverantia inter theologos disputetur, 52. Perseverantia in bono sanctis a Deo semper petenda, 762. Perseverantia in bono a Christo, 377. Perseverantia donum Dei, 93. Perseverantia est Dei donum, 916. A provectioribus etiam petenda, ibid. Perseverantia est a Deo, 883. Quid sit, 884. Perseverantia in bono ex Deo est, 884, 885
    Perseverare est tentatione non vinci, 884. Perseverari in eo non potest quod non toto corde diligitur, 898.
    PERTINACIS modestia, 715. Occiditur, ibid.
    PETRONIUS moritur, 735.
    PETRUS praecipuus discipulus, 915. Etiam in passione mutabilis, 915 et seq. A principali petra communionem virtutis sumpsit et nominis, ibid. Petri fides ardentissima in tentationibus defecisset, nisi pro eo Dominus supplicasset, 93. In Petro demonstratur liberum arbitrium nihil posse sine gratia, 93. Cur permissus periclitari, 94. Petrus multis lacrymis se accusavit et lavit, ut principem suum Ecclesia, non negationis, sed poenitentiae imitatione sequeretur, 600. Petrus etsi martyrii avitissimus, adepturus tamen denuntiatur victoriam passionis non sine tentatione formidinis, 916. Petri trina negatio, 915. Petri cor non humanis, sed divinis oculis Christus convenit, ibid. Fides Petri defectura, nisi Christus pro eo oraret, 915. Petrus apostolus fundata Antiochiae Ecclesia Romam venit, ubi praedicat, et perseverat, 703. Petrus et Paulus in persecutione Neronis occumbunt, 705.
    PETRUS XVI Alexandriae episcopus, 723. Martyr occumbit, ibid.
    PETRUS Marcellinus Felix Liberius praefectus praetorii Galliarum et patricius interest et subscribit Arausicano concilio, 768. V. Liberius.
    PHARAO dissipatio, 488.
    PHAEDRAS et Hippolytus, 690.
    PHILAGRIUS episcopus concilio Arausicano II subscribit, 767.
    PHILETUS X Antiochiae episcopus, 717.
    PHILIPPOPOLIS in Achaia aedificatur, 718.
    PHILIPPUS rex Syriae a Gabinio captus, 698.
    PHILIPPUS XXIV regnat, primus ex imperatoribus Christianus, 718. Philippum filium consortem regni facit, ibid. Philippus uterque interficitur, 718.
    PHILOGONUS XXI episcopus Antiochiae, 726.
    Philosophi a consummatione impudicitiae abstinentes, desideria et concupiscentiam non excludebant, 186. Philosophos non talem qualis a nobis exigitur castitatem assecutos esse, 286. In his portiuncula castitatis, ibid. Perfectam vero ac perpetuam puritatem nec cogitare potuerunt, ibid.
    PHINEES sacerdos adulteros interficiens, hoc totius populi charitate fecit, ideo Deo acceptus, 401. Phinees pontifex Hebraeorum, 689.
    PHORBAS Rhodum obtinet, 688.
    PHOTINUS, a quo Photinianum dogma, moritur, 732. Photinus Pauli Samosat. haeresis assertor vehementior: a quo Photiniani, 720. Baptizari jubentur a synodo Nicaena, unde credendum eos regulam baptismi non habuisse, 720.
    [Col. 0995] Photinianorum error de Christi incarnatione, 81.
    Pietas vera in quo sita sit, 852. Pietatis officia in hac vita, 587, 671, epigr. 96. Quod attinet ad pietatem non sumus idonei cogitare aliquid tamquam ex nobis, 65. Omnes pii despiciuntur ab impiis tamquam stulti, quae despectio in ipsos aliquando retorquebitur, 469, 548, 633, epigram. 32.
    PILATUS Judaeae procurator, 701. Pilatus seditionibus semina praebens, 703. Pontii Pilati mors funesta, 703.
    PINYTUS Cretensis vir eloquentissimus, 713.
    PIUS IX Romae episcopus, 712.
    Placere Deo ad plenum non potest qui adhuc est in regione mortalium, 429.
    PLACIDIA nubit Constantio, 740. Placidia Augusta in Orientem se recipit, 742. Placidiae et Valentiniani de Joanne victoria, 742. Placidia Augusta moritur, 751.
    Plagae Aegypti nec omnes, nec eodem ordine commemoratae in psalmis quo in Moyse, 396.
    PLATO, 694.
    Plebis multitudo jumentorum et pecorum nomine significata, 525.
    PLINIUS secundus de Christianis scribit ad Trajanum, 708, 709. Ejus mors apud Vesuvium, ibid.
    PLOTIUS Gallus primus Romae rhetoricam Latinam docet, 698.
    Plutarchus philosophus, 705.
    Pluvia Romanis et fulmina in eorum adversarios coelitus missa orationibus Christianorum militum, ex testimonio Aurelii imperatoris, 714.
    Poenam Deus convertit ad disciplinam, et humiliationem ad eruditionem, 447. Poenae peccati ignorantia et difficultas, 908. Utraque non natura hominis, sed poena, ibid.
    Poenitentium sessio et exaltatio, 499.
    POLYCARPUS Romae multos ab haeresi convertit, 712. Polycarpi martyrium, 713.
    POMPEIUS nascitur, 697. Cn. Pompeius Jerosolymam capit, Judaeosque vectigales Romanorum facit, 698. Pompeius imperator appellatur, Lusitaniam et alia capit, 698. Pompeius victus a Caesare occiditur, 699.
    S. POMPONIUS Bononiensis, 698.
    PONTIANUS XVII Romae episcopus, 718.
    Populus quem Deus subdit sive Christo, sive cuique Christiano, 515.
    M. PORCIUS Cato Stoicus philosophus, 698.
    PORRICIDES historicus, 694.
    POSSIDIUS Africanus episcopus, 746. A Geiserico persecutionem passus, ibid.
    Potentia. Super omnem potentiam excellit Omnipotens, 487.
    Possibilitas. Omnem hominem Adam peccante naturalem possibilitatem et innocentiam perdidisse, e qua ruina nisi per gratiam non possit surgere, 271, 272.
    Potestas verbi non solum praesidentibus, sed omnibus discipulis veritatis qui possunt arguere errantes data est, 531. Justo judicio datur peccatoribus potestas qua sanctos persequantur, 446, 547, 629, epigr. 23. Potestates omnes Deo subjectae, humanae vero aliae aliis, 568.
    Praeceptum cur datur, 646. Ideo dari praeceptum, ut praecipientis quaeratur auxilium, cui homo obediendo cooperetur, 946 et seq. Omne praeceptum Dei leve amanti fit per Spiritum sanctum diffusa charitate, 574. Praeceptum Dei charitate fit liberaliter, timore serviliter, 574. Non ob aliud homo accipit praeceptum, nisi ut divinum quaerat auxilium, 318. Contemptores praeceptorum Dei feno quod super tecta nascitur similes, cum videntur stare ceciderunt, 478. Nihil mercedis insensatis rebus aut ratione carentibus cum Dei jussa implent, sed soli homini, 807, vers. 565 et seq.
    Preces. Publicae preces feria sexta hebdomadae sanctae fieri solitae per totum orbem ex traditione apostolica, 275, 276.
    Praedestinare quid sit, 70. Praedestinari neminem ad malum, 766. Praedestinati ex Judaeis, 41.
    Praedestinatio et gratia quid differant, 34. Praedestinationis judicia quam inscrutabilia, 61. Cur Tyriis et Sidoniis credituris non sint facta miracula, quae aliis facta fuerunt non credituris, non nisi ex inscrutabili praedestinationis judicio, 60, 61. Praedestinationis praedicatione non plus desperationis quam exhortationis affertur, 72. Cum praedicatur praedestinatio ut oportet, non est causa desperationis, 79. Praedestinationis praedicatione non impeditur exhortatio, 72. Quae contra praedestinationis praedicationem afferunt adversarii, eadem dici posse contra gratiam Dei, ex qua caetera dona, excepta fide ac perseverantia, esse fatentur, 69. Adversarios negare non posse praedestinationem ad ea gratiae dona pertinere quae ipsi agnoscunt, et hac tamen praedestinatione non impediri eorum exhortationes, 70. Si praedestinationis definitio [Col. 0996] non impedit exhortationes ad sapientiam, et alia quae agnoscunt adversarii dona Dei: nec debet impedire ad fidem et perseverantiam, 70. Ipsi Massilienses exhortantur ad ea quae nobiscum agnoscunt esse Dei dona, ut ad pudicitiam, 72. Cypriani et Ambrosii testimonia, quibus et gratiam esse gratuitam, et tamen hinc exhortationes non impediri ostenditur, 73. Praedestinationis definitio sicut non impedit quin corripiantur impudici et contentiosi, sic nec impedit quin corripiantur infideles et in fide non permanentes, 71.
    Praedestinatio per apostolos praedicata, ab Augustino contra novos haereticos defensa, obedientiam non tollit, 74. A praedicatione fidei et obediendiae non prohibet, 67. Sicut ille quem castum futurum esse praescivit Deus, quamvis id incertum habeat, agit ut castus sit: ita ille quem castum futurum praedestinavit, quamvis id incertum habeat, non ideo non agit ut castus sit, quoniam Dei dono se audit futurum esse quod erit, 70. Praedestinationis doctrina utilitati praedicationis non est adversa, 66, 67, 74.
    Praedestinatio quam Augustinus defendit quam certa, 73. Contra eam nisi errando nemo disputare potest, ibid. Praedestinationis hujus fidem, quae contra novos haereticos nunc defenditur, numquam Ecclesia Christi non habuit, 79, 80. Praedestinatio cur tam acriter ab Augustino defensa, 75, 76. Praedestinationi contradicere vel de praedestinatione dubitare, nimiae contentionis est, 77. Quae contra praedestinationem objiciuntur, contra praescientiam possunt objici, 70. Praedestinatio Dei etsi apud nos in hac vita incerta est, apud Deum incommutabilis, 236. Praedestinatio Dei nullo modo ex filiis Dei facit filios diaboli, etc., sed contra, 236.
    Praedestinationis illustrissimum exemplum Christus Jesus, 39, 40, 80. Praedestinatio in Christo maxime claruit, 40. Christi et membrorum ejus praedestinatio non ex praeviis meritis 40. Promissio facta Abrahae de fide gentium in ejus semine, de praedestinatione Dei facta est, non de nostrae voluntatis potestate, 34. Praedestinatio praedicanda, 75 Quomodo praedicanda, 69. Et quando, 68. Praedestinationis praedicandae ratio incommoda et inepta, 68. Praedestinationis praedicandae formula odiosa et vitanda, 77. Praedestinatio quomodo citra offensionem praedicanda, 77, 78 et seqq. Non solum praedicatione praedestinationis ab opere salutis non impeditur praedestinatus, verum ad hoc adjuvatur, 70. De praedestinatione quae Pelagianorum sententia, quae Semipelagianorum, 36. Non profuit Tyriis posse credere, quia non erant praedestinati: non obfuisset Judaeis non posse credere, si fuissent praedestinati, 66, 67. Merito Deum voluisse ut nos lateret divinae praedestinationis arcanum, quamdiu in hac vita sumus, 169, vers. 748 et seqq. Nec praedestinationis nomine fatum praedicandum, nec fati nomine veritas praedestinationis infamanda, 205. Fati opinio vana et falsa, praedestinationis fides certissima, ibid.
    Praedestinatio certa, 67. Immobilis veritas praedestinationis, 42. De praedestinatione alicujus nihil certi potest ab altero asseverari, 65. Praedestinatio nec libertatem, nec studium orandi tollit, 924. Praedestinatio, 57. Praedestinatio quid, 66. Praedestinatio praescientiae interdum nomine significatur, 72, 73. Praedestinatio et praescientia, 73. Praedestinationis firmitas, 212. Praedestinatio quid, 251. Praedestinationem nullus catholicus Christianus negat, 205. Ut differat a fato, ibid. Scripturae auctoritate munitur, ibid. Praedestinatio non est ex meritis, 868. Ex parvulis gratuita probatur, 868. Patienter ferenda occultatio mysterii praedestinationis, 96, 97. Praedestinatio non necessitat ad bonum aut malum, 210. Praedestinatio Dei semper in bono est, 218.
    Praedicatio et praedestinatio se invicem non impediunt, 56. Quinam praedicationem veritatis obedienter audiunt, 68. Praedicatio non negligenda, etsi Deus det incrementum, 464. Praedicatio veritatis bonus Christi odor; quibus in vitam quibus in mortem, sive eam loquentibus, sive audientibus, 598. Verbo et opere praedicare, 392.
    Praedicatores veritatis nubes a quibus vinea Domini fecundatur, 383. Praedicatores magni montes, qui de humilitatis convallibus a mas veritatis emi tunt, 386. Praedicatores veritatis nihil sibi quasi proprium vindicent, nec inter eos sit discordia, et societas charitatis faciat unum et commune quod profluit, 386. Praedicatoribus verbi et praesidentibus praebenda necessaria, 387. Coeli sunt praedicatores veritatis, per quos mundo innotescit coruscatio Evangelii, 515 et 516. Praedicatoribus Evangelii quomodo Christus se adfuturam promiserit, 888, 889. Non sinceri praedicatores Evangelii sibi ministrant, non Christo, 372. Omnis devotus Evangelii praedicator comparatus pelicano, nycticoraci, et passeri, 374. Christus maxime, 375.
    Praescientia Dei et voluntas quomodo differant, 216. Praescientia Dei ad bona et mala extenditur quomodo, [Col. 0997] ibid. Praescientia et praedestinatio discerni debent, 218, 224. Praedestinata eadem sunt praescita, non omnia praescita sunt etiam praedestinata, 219. Praescientia Dei neminem peccare compellit, ideo juste punit peccantem quem peccaturum praescivit, 606. Praescientia Dei non est causa peccatorum praescitorum, 899. Praescivit Deus beneficia sua quibus nos dignatur liberare, 251. Praescientia necessitatem non intulit, etsi falli non possit, 218. Praescientia Dei non est incerta, nec consilium mutabile, nec inefiicax voluntas, nec falsa promissio, 858. Praescientia Dei praedicanda, etsi quidam hac doctrina abutantur, 68. Praescientia sine praedestinatione, non sine praescientia praedestinatio, 34.
    Praesules in sacris legati plebis apud Deum, et humani generis causam agunt, 275. Praesidentium et subditorum periculum commune et pax, 405. Qui navem fideliter amant quas perturbationes agnoscant, 406. Piorum afflictione macerari convenit praesules Ecclesiae, 262. Connivere falsitati censentur praelati qui tacent, 261. Quando utilis sit cura praepositorum, 474, 549, 655 epigr. 36.
    Praesumptio et desperatio malae, 500. Non praesumendum cuiquam de innocentia, 511, 512.
    PRAETEXTATUS episcopus concilio Arausicano II subscribit, 767.
    Praevaricatores. Omnes peccatores praevaricatores dicuntur propter legem naturae, 455. Parvuli tales etiam deputantur propter originale peccatum, ibid.
    Presbyteri dignitate subjecti episcopis, 261.
    PRIAMUS rex post Laomedontem, 690.
    PRIMUS Alexandriae IV episcopus, 708.
    PRINCIPIUS episcopus concilio Arausicano II subscribit, 767.
    PRISCA et Maximilla insanae vates Montani, 713.
    PRISCILLIANUS haeresiarches, 734. Priscillianus ad imperatorem provocans, plectitur a Maximo cum aliis sui asseclis, 736.
    Prius et posterius ad opera Dei non ad Deum referenda, 563.
    PROBUS XXXII regnat, 721. Occiditur, 722.
    PROBUS Hispanus martyr pro fide, 746.
    PROCAS Sylvius rex Latinorum, 692.
    PROCOPIUS tyrannus exstinguitur, 731.
    Prodigus filius gentium forma, 499.
    Profectus et perseverantia a Deo sunt, 883. Profectus in justitia a Deo petendus, 440. Sunt tam sublimes justificationes, ut hi qui experti non sunt, putent ad eas humanam infirmitatem non posse pervenire, 440. In bono semper proficiendum, 576, 677 epigr. 106. Quisque proficit sicut Deus donat, 892. Mens proficiens cordis aciem dirigit quo pervenire desiderat proficientium ascensione virtutum, 469.
    Profunda. Multa profunda miseriarum hujus vitae, 478. Haec sentiunt et de his clamant ad Deum qui perfecti sunt, his demerguntur qui his delectantur, 478.
    PROHAERESIUS Atheniensis scholam deserit, 730.
    Prolepsis, id est, anticipatio, in Scripturis, 395.
    Promissio. Firmitas promissionis Dei, 350. Promissionis Dei firmitati tutius se committit homo quam infirmitati suae, 35. Promissa Dei ex impletis secure exspectari docentur, 520. Promissiones Dei de omnibus salvandis in his implentur qui salvi fiunt per universos fines terrae, 212 et seqq., 221. Promissorum dilatio orationem exstinguere non debet, et quomodo utilis, 556. Promissio Dei in nocte tribulationum lucerna pedibus et lumen semitis, 453. Promissiones Dei bene sustinet qui mandatum ejus exsequitur, nec frustra sperat parcendum peccatis suis, qui ignoscit alienis, 479. Substantia spei nostrae Christus, 479. Fundamentum promissionum Dei Christus, 460. Dei promissionum secura exspectatio, quia quae promittit, ipse facit, 641 epigr. 45.
    PROPHETAE Gad, Nathan, Asaph, 691. Prophetae Abdias, Jenozias, Micheas, 691. Prophetant Achias, Sameas, Jemoded, Azarias, qui et Addo, et Anani, 691. Prophetae etiam ad alias gentes praeter Israeliticam missi, 803 vers. 441 et seq. Prophetae mysteria futura noverunt, 906.
    Prophetia lucerna erat in tenebris ambulantibus, 484. Prophetiae auctoritas non humana est, sed divina, 473. Prophetiae David aliter intelligi quam ab apostolis sunt intellectae, non possunt, 249. Prophetiarum implendarum certitudo, 573. De hoc non dubitandum quod licet historia sacra praetermiserit, propheta non tacuit, 394, 395, 401. Libera est prophetica laudatio a lege narrationis historicae, 396.
    Propositum. Quod Dei propositum admittant quidam Semipelagiani, 4. Cassiani sententia de proposito Dei circa salutem hominum, quos gratiae Dei donum aliquatenus praevenire docet, 288 et seq. Omnes a Deo vocari defendit, ibid. Initium boni aliquando a Deo, aliquando a nobis esse opinatur, 289, 290.
    [Col. 0998] PROSPER Augustino facie ignotus, animo compertus et sermone, 1. Prosper ex doctrina Augustini Semipelagianis resistit, 3. Prosper imparem se dicit ad agendum contra Massilienses, 6. Augustinum rogat ut respondeat, ibid. Quaestiones proponit, quibus velit responderi, 7. Prosper vir moribus, eloquio et studio clarus, 18. Dignus notitia Augustini judicatus, 18. Prosper meliora in posterum de Augustini contradictoribus sperat, 90. Quo Dei consilio sinantur diutius errare, ibid. Prosperi tempore multae gentes primum gratiae participes, aliae nullum odorem boni istius attigerant, 96. Prosper ab invidis circa fidem diffimatus, 87. S. Prosper scriptorem quemdam aliquid operis molientem adversus S. Augustinum, proposita rei impietate pessimoque successu, ab incepto deterrere nititur, 92. Eumdem aut alium, cum jam scriptum ejus serpere diceretur, suspicionibus onerat, ipsique egregiam a sancto doctore refutationem promittit, 193. Prosperi fama objectionibus calumniosis a malevolis et invidis palam traducta, 227. Has cum simplici anathematis subscriptione refellere posset, fusiori sensus sui et fidei quam ex apostolicae sedis auctoritate defendebat expositione, earum auctores confundit, ibid. Prosper excerptis presbyterorum Genuensium satisfacit, ex ipsis libris unde illa ducta fuerant. 242 et seqq. Prosper et Hilarius calumniis presbyterorum quorumdam fatigati ad apostolicam sedem recurrentes. 260, 261. Prosper Collationum auctori resistebat, 890.
    Prosperitatis et adversitatis usus diversus in bono et malo, 550, 643 epigr. 49. Amans deceptiones suas, et gaudens falsis prosperitatibus saeculi, veris periculis demergitur inferni, 428.
    Protectio Dei super populum Israel videbatur dicere gentibus, Nolite tangere christos meos, etc., hoc agente Deo in cordibus alienigenarum ut electi Dei essent illaesi, 393, 394.
    Providentia. Exempla providentiae Dei erga homines ante legem, 797, vers. 305. In Abel et Cain, ibid. vers. 306. Raptus Enoch et Eliae quid doceat, ibid. vers. 321 et seq. In diluvio servata Noe domus. 399 vers. 335 et seq. Abrahae fides, ibid. vers. 345. Loth servatus, ibid. vers. 350. Joseph venditus in Aegyptum, ibid. vers. 360 et seq. Moyses populum educens de Aegypto, 801 vers. 385 et seq. Protectio Dei erga filios Israel in deserto, 801 vers. 395 et seq. Exempla providentiae Dei in lege, 801 vers. 413. Lex naturalis omnibus innata, ibid. vers. 419. Non in sola gente Israelitica effectus providentiae Dei, 803 vers. 442 et seq. Providentia Dei querelis hominum impetitur, 785 vers. 20 et seqq. Providentia Dei nec populum Israel sub dura regis Aegyptii servitute reliquerat, 799 vers. 377 et seq. Providentia Dei cum sit immutabilis, mutabili creaturae varie subvenit, ut ars medicinae eadem manens mutat praecepta languentibus, 608.
    Providentia Dei erga omnes nationes, 851.
    Providentia Dei ab aeterno omnia simul continet, 519, 637 epigr. 41. Deo providentiam negantes seipsos in sortem ferarum redigunt, 793 vers. 199 et seq. Naturae suae et promissorum Christi obliti, ibid. Deus omnibus animantibus praestat alimoniam: sed hominibus non terrenum tantum, sed et spiritalem cibum; quem hi accipiunt qui desiderant, 523. Omnia Dei providentia et bonitate subsistunt, 512. Cursus temporum et siderum stabilis argumentum est Dei providentiae, 813 vers. 728 et seq. Deo nec potestas deest nec voluntas providendi homini, 793 vers. 195 et seq Quaestiones universae contra providentiam Dei invictissime resolvuntur, si intelligatur inter praesentis vitae inaequalitates, nec a justitia misericordiam, nec a misericordia abesse justitiam, 371. Providentia Dei, non solum totum mundum, sed etiam vilissimas ejus particulas regit, nec quid fortuito accidit, 584. Omnium hominum cura est Deo, et nemo est quem aliqua ratione non conveniat, 243.
    Pruina significat coeleste beneficium, quo concupiscentiae marcescunt, 450.
    Psallere coram angelis est spiritaliter psallere, 497.
    Psalmi 104 et 105. Conjuncti, ut in uno commendetur populus Dei in electis, in alio in iis qui amaricaverunt, sed conversi veniam precantur, 397.
    Psalterium decachordum decem praecepta legis, 516. Psalterii et citharae differentia et significationes, 532.
    Pseudo-synodus Seleuciae, 729. Pseudo-synodus Ariminensis, 729.
    PTOLEMAEUS Lagi filius primus potitus regno Alexandrinorum, 695. Judaeam capit, et Judaeos captivos abducit. ibid.
    PTOLEMAEUS Philadelphus, 695. Judaeos liberos dimittit, et Scripturas per LXX Interpretes transferri curat, ibid. Bibliothecam amplissimam sibi comparat, ibid.
    PTOLEMAEUS Evergetes, 696, 697.
    [Col. 0999] PTOLEMAEUS Philopator regnat, 696.
    PTOLEMAEUS Epiphanes, 696. Judaeam capit, ibid.
    PTOLEMAEUS Philometor, 696. Ptolemaeo judicante Judaei Samaritas de templo contendentes vincunt, 697.
    PTOLEMAEUS Physcon, qui et Soter, 697.
    PTOLEMAEUS Alexander, 698.
    PTOLEMAEUS Cleopatrae filius, 698.
    PTOLEMAEUS Dionysius, 698.
    Puerorum nomine non aetas infantium, sed animorum humilitas compellatur, 422.
    Pupilli et orphani et viduae quorum Deus adjutor, 523. Anima quae in temporalibus non fidit, sed mundi istius peregrina est, merito pupilla appellatur et vidua, 523.
    Puritas animi ab invitis non amittitur, etiam corpore oppresso, 551, 643 epigr. 51.
    PYTHAGORAS philosophus, 693.

Q
    QUADRATUS discipulus apostolorum Apologista noster, 710.
    Quaerere. Tum recte quaeritur Deus, si non per ipsum alia, sed per omnia ipse quaeratur, 435.
    Queri. Impie queruli puniendi, 472.
    Quies hujus temporis quo pretio comparanda, 936.
    QUINTILIANUS rhetor claret, 707.
    QUINTILLUS Augustus appellatur, mox occiditur, 720.
    QUIRINUS Sciscianus episcopus et martyr, 724.

R
    RADAGAISUS superatus et captus, 739.
    Raptus Enoch et Eliae mortis metum et spem resurrectionis docuit, 797 vers. 321 et seq.
    Rectus quis, 553. Recti corde de praeceptis Dei aut constitutionibus non queruntur, nec varietate rerum temporalium depravantur, 472, 548, 635 epigr. 35. Deus dat recta sapere et velle, 859.
    Reges et potentes mundi nisi Deum timeant, quem timebunt? 531. Aliquo modo tamen praedicatione Evangelii vinciuntur, ibid. Reges Ecclesiam persequentes, nullam causam persecutionis habuerunt, 462. Reges illi qui oderunt Christianum nomen jam conquassati, sed in die judicii penitus conterendi, 417, 418. Reges Christianos latere non potest, quod eorum sceptra dona sint Dei, 498. Deum laudent de excellentia sibi a Deo collata, 498.
    Regnum Dei omnis pulchritudo creaturae, quia diversorum ipse est auctor et dominus: regnum Dei specialius nominantur invisibilia bona, quae ex decore visibilium intelligitur quantum excellant, 519, 520. Quod Dei regnum exspectatur, ibid. Regnum Christi ut hominis incipit a Christianis, et non habet finem, 416. Incoepit ab Jerusalem, ibid. Regnum Christi quotidie fieri videmus, ibid. Regnum coelorum constat omnes ingressuros bonos, donante gratia; et nullos malos, merente nequitia, 97.
    Regnum Assyrium ad Medos translatum, 602.
    Regni Alexandrinorum initium, 695.
    Relapsi non puniuntur propter remissa sibi peccata, sed propter postrema, 206. Relapsi et sine correctione deficientes, non necessitatem pereundi habuerunt, quia praedestinati non sunt; sed ideo praedestinati non sunt, quia tales futuri praesciti sunt, 207. Quod antequam caderent ab hac vita non ablati, ad occulta sed justa Dei judicia referendum, 207, ibid.
    Reliquiae primi status. Si quid homini supersit ex pristini status reliquiis, falso id putat sanum, atque hinc solum superbiendi materiam arripit, 179 vers 862 et seqq. Neque ex illis reliquiis ad veram vitam umquam perduci potest, 179 vers. 876 et seqq.
    Remissionem peccatorum petens displiceat sibi, 570.
    REMPHAM sidus adoratum, et cultus solis ac lunae magna poena vindicatum in Israelitis, 811 vers. 672 et seq.
    Reprobatio ex praescitis demeritis, 210, 215, 220, 236.
    Reprobi sunt qui verum quod credunt non loquuntur, aut qui verum quod loquuntur non credunt, 429.
    Requies Dei et nostra quae sit, 583. Dei requies qua nullius indiget bono, 583. Requies animae in hac vita quae sit, 429, 545, 623 epigr. 14. Requies longa brevis laboris merces, 775 vers. 44.
    Respondere. Quomodo respondendum calumniose interrogantibus, et non veritatem discere, sed credentium corda turbare volentibus, 495.
    Resurrectio Christi fidelibus spem certam facit resurrectionis suae, 507. Resurrectio Christi spei nostrae fundamentum. 479. Resurrectio Christi non credita aut intellecta, 512. Resurrectio etiam regeneratio nuncupatur, 518.
    Retributiones Dei non secundum merita humana sunt, 379. Retributiones quatuor, quarum duae ad justitiam pertinent, [Col. 1000] tertia ad misericordiam quartam Deus nescit; primitus vero necessaria tertia, qua bona pro malis retribuit Deus, 438, 545, 546, 625 epigr. 16. Tempus retributionis desiderio suo praevenit, qui promissa Dei vigilanter exposcit, 460.
    Rex est qui corpori suo scit imperare, 577.
    Rex peccati in aquis perit, 493.
    RHODANUS Galliarum episcopus exsul ob fidem, 727.
    RHODUS concussa, Colossus ruit, 696.
    ROBOAM quot annos regnarit, 691.
    ROMA. Imperii Romani amplitudo Ecclesiae servit exordiis, 905. Arx religionis, et principatum habet sacerdotii, 905. Romana sedes, approbando concilia aliarum dioeceseon, quid iis praestet, 271, 274. Romae annus millesimus, 718. Roma capta a Vandalis, 739. Romanae urbis captivitas a Geiserico, 754.
    ROMANI Gothos superant, 726. Romani Carthaginenses navali certamine superant, et centum Libyae urbes capiunt, 695. Romanorum variae expeditiones, 695. Romani regni latitudo ad Ecclesiae dilatationem, disposita a Deo, 905. Etsi Ecclesia jam latius pateat, ibid.
    ROMULUS Romam condit, 692.
    Roris descensio supernae gratiae significatio, quae sanctorum origo est meritorum, 485.
    RUFINUS. Prosperi epistola ad Rufinum, 87 et seqq. Rufinus pro salute Prosperi sollicitus, 87.
    Rumores famae alienae adversi non facile audiendi, 627 epigr. 21.

S
    SABBATI observatio bonis operibus intendere, nec de his in se, sed in Deo gloriari, 583.
    Sabbatum bonum quid sit, 588, 663 epigr. 84.
    Verum sabbatum quomodo observetur, 592.
    SABELLIUS, et ejus error, 717.
    SABELLIANI quare dicantur Patropassiani, 717.
    Sacerdotis benedictio super fideles, 79.
    Sacramentorum indigna perceptio unde noceat, 553, 657 epigr. 72.
    Sacrificium. Veri sacrificii extra Ecclesiam catholicam locus non est, 545.
    SADOC sacerdos Hebraeorum, 691.
    Saeculum praesens nox in comparatione futuri, 459. Saeculum hoc non corpore, sed corde fugiendum, 59. Tempus hujus saeculi nox, per quam dat locum poenitentiae misericordia Dei; dies judicii mane erit quo declarabitur quid quisque mereatur, 373. Volare de hoc saeculo donum Dei, 500.
    SALOMON regnat, templum aedificat, 691. Salomone cadente, quae per ipsum dicta sunt non sunt deleta, quia haec Spiritus sanctus erat locutus, 473.
    Salus a Deo solo bene exspectatur, qui ea non indiget, 522. Nemo umquam salvatus sine fide incarnationis, 805 vers. 492 et seq. Nemo nisi per Christum salvatus, 905. Salus non nisi ex fide, 253. Quomodo Deus factus sit salus aliquibus, 433. Salus animae facit ut usque ad mortem pro veritate certetur, 450. Salus animae per quos gradus gratiae fiat, 379. Nemo salvatur, nisi per gratiam Christi, 94. Nullius salus desperanda, 924. Neminem, nisi Deo miserante, salvari post peccatum, cum nemo nisi eo adjuvante salvari potuisset ante peccatum, 589. Nemo sine revelatione Dei mysterium salutis aeternae potest conquirere, 762. Omni tempore Deus vult aliquo modo salutem omnium, 908. Salus religionis nulli umquam defuit qui dignus fuit, et cui defuit, dignus non fuit, 33, 34. Totum quod ad salutem pertinet Deo tribuendum, 41. Eadem gratia et fide omnes salvatos quocumque tempore, 211. Nemo perit qui perire non debet, sed omnes ab aeterno electi salvi fiunt, 919, 920, 921. Ad salutem necesse vel declinare peccatum, vel agere poenitentiam, 571. De salute omnium quid apertum, quid clausum, 857. Deum velle omnes salvos fieri certum, 887. Cur autem non omnes salvet non oportet inquiri, 887. Deus omnis nationis, sexus, et conditionis homines salvare non neglexit, 803 vers. 453 et seq. Quomodo dicitur Deus velle omnes salvos fieri, 95. Malam voluntatem habentes, quamdiu salvi esse nolunt, salvi esse non possunt, nec tamen haec mala voluntas ex Dei voluntate est, 234.
    SALUSTIUS historicus nascitur, 698. Salustius moritur, 700.
    SAMARIA a Joanne Hircano destructa, ab Herode instauratur, et Sebaste nominatur, 667, 700.
    SAMARITAE, custodes exprimit hoc nomen, 692
    SAMNITAE a Romanis subjugati, 695.
    SAMSON, 690.
    SAMUEL, 690.
    Sancti ante Christum incarnationem desiderabant: [Col. 1001] sancti post Christum manifestationem et judicium concupiscunt, 449, 450, 493, 494. Sancti coelum, iidemque hunules, et de hun ilitate sublimes, 423 Donum Dei omnis celsitudo sanctorum, 423. Sancti omnia instrumenta sunt laudum Dei, quia in omnibus eorum officiis laudatur Deus, 532 Sanctorum mors somno similis, propter resurrectionem et gloriam secuturas, 474 Sancti nihil operum suorum suis meritis vindicabunt, sed misericordiae Dei et gratiae, 506 A Deo sanctorum honor, et ipse eos exaltat, 530. Victoria sanctorum opus Dei habitantis in sanctis, 884, 885. Sanctorum omnium gloria, ut totus mundus subjiciatur Deo et divinis legibus, 531. Sancti omnes iisdem quibus nos, subjecti tentationibus: quomodo eas vicerint. 809 vers 606 et seqq. Quomodo sancti peccatum habuerunt, et tamen in viis Domini ambulaverunt, 435, 436. Operari peccatum et habere ut differant, 436 Praesens vita sanctorum timoris et laboris, sed habent spem laetitiae et jucunditatis aeternae, 448. Sanctorum exaltatio vita aeterna est, 461. Sancti sublmiores throni sunt, ipsi et sedes et qui sedebunt ad judicandum, 468. Deus cum possit praestare sanctis, ut in eos adversarii non habeant potestatem, mirabilius tribuit, ut omnem superent passionem, 510. Sanctorum usitata confessio, quod tribulationes non immerito patiantur, 460. A nullis sanctis divina protectio aufert quod ipsis repugnat ex ipsis, quare, 916. Sanctis fiet in dispari claritate par gaudium, 600. Sancti omnia in aeternum Deo referent, 420. In cordibus sanctorum aedificatur aeternum Dei templum cum compage angelorum, 490
    Sanguis Christi pretium totius mundi, 221. Qui ejus extranei, ibid
    Sapienti quid desiderandum, 560. Sapientis est finem vitae semper habere prae oculis, 675 epigr. 101.
    Sapientia et pietas et reliquae spiritales divitiae sunt a Deo, 880, 881. Sapientia vera nosse et diligere Deum, a timore incipit, 420. Sapientia quaedam in infidelibus, ex naturae a Deo conditae reliquiis, 333. Sapientia mundi carnalis a vera sapientia destruitur, 936. Sapientia est a Deo, 879, 880 Homines non per sapientiam hujus mundi, sed per donum Dei ad lumen sapientiae Dei pervenisse probatur, 903. In pace quaerenda sapientia, 570, 669 epigr. 93.
    SAPORIS persecutio in Christianos, 728.
    SAUL primus rex Hebraeorum, 690.
    SCANDALUM. Omne scandalum, cum aut in confessione deitatis erratur, aut ab Ecclesiae unitate disceditur, 467.
    Schismatici unitatem Ecclesiae deserentes notantur, 502.
    Scientia et intellectus dona Dei, 888. Non est vera scientia boni, nisi ad hoc cognoscatur ut agatur, 447, 547, 629 epigr. 24. Pessima scientia mali est malum esse, et pessima ignorantia boni bonum non esse, 359. Scientia quantalibet ex naturae operibus residua, vel ex legalis doctrinae eruditione quaesita, non potest praestare ut quod factendum noverimus, etiam facere diligamus, 333. Scientia et amor boni ex Dei dono, 319. Scientiam boni Adam peccando perdidit, quia perdidit bonam conscientiam, 331. De scientia non gloriandum, 577. Scientia et opera Dei nihil velocius, 527.
    Scriptura coelum, cujus auctoritas quasi firmamentum in Ecclesia posita, et per totum orbem extensa, 382 Scripturarum intelligentia humilitate promerenda et bonis operibus, 525. Scripturarum obscuritas ad quid utilis, 553, 655 epigr. 70. Scripturis adhaerentes iniquitas mundana non obscurat, 559. Scripturae organa civium Jerusalem, 494. Scripturarum obscuritas ad quid utilis, 525. Scripturas reprehendentes et contemnentes propter obscuritatem, in illis caeci manent, 525. Scriptura nos non levat, nisi descendat ad nos, 605. Si descendentem cognovimus, cum levante surgamus, 605. Qui patiantur in Scripturis famem, qui lastidium, 581. Quae de uno hominum genere dicuntur in Scriptura, aliis personis priora, aliis posteriora conveniunt, 861. Sicubi in Scriptura res quaedam aliter dicuntur quam acta sunt, intelligi debet prophetia, ubi non constat historia, 424.
    SEBASTIANUS comes ad Africam transiens, Geisericum a Siciliae infestatione cessare cogit, 748. Geiserico nimium confisus misere perit, ibid.
    Secreta Dei patienter ignoranda: nec quia clausa nequeunt penetrari, praetereundus reseratorum introitus, 896
    Securitatis perversae periculum, ordinatae sollicitudinis utilitas, 554.
    Seditio Jerosolymis orta ubi 34000 Judaei perierunt, 704.
    SELEUCUS plurimas urbes condit, 695. Judaeos honorat, ibid Babylonem obtinet, ibid.
    SEM posteritas recensetur, 687 et seq.
    Semen servorum Dei opus justitiae, 378. Qui sint semen Abrahae, 576.
    [Col. 1002] Semina charismatum sensim ordinarie adolescunt, 897. Comparatione res firmatur, ibid. Semina virtutum naturalia originale peccatum evertunt, 339.
    SEMIPELAGIANI periculosius fallunt, quia Pelagium damnare videntur dum fatentur originale peccatum, baptismi quoque necessitatem, etiam ratione parvulorum, ut a peccatis solvantur, 175 vers. 817 et seqq. Sed cum Pelagio sapiunt, cum aiunt naturam suis viribus ad bonum ferri posse, quemadmodum ante peccatum, quasi originali peccato laesa non fuerit, etc, 275 vers. 823 et seqq.
    Semipelagiani Ecclesiam fallebant virtutis specie, 127 vers. 120. Ex ea occasionem erroris sumpserunt, 127 vers. 122 et seq. Semipelagianorum error, affectum bene volendi homini naturalem esse, ut male volendi, 129 vers. 128 et 129 Illos a Pelagianis non discrepare, adeoque publice pacem cum illis inire debere, ibid. vers. 132 et seqq. Inducuntur Pelagiani verbis querulosis Semipelagianos interpellantes, ut in gratiam recipiantur ab eis, cum ipsorum probent sententiam, ibid.147 et seqq Non posse qui haec sentiant Pelagianorum societatem recusare, nisi sententiam mutent; neque amplecti nisi palam ab Ecclesia dissentiant, 131 vers. 173 et seqq. Pelagianos facile caetera concessuros modo illaesa hominis libertas agnoscatur, 131 vers. 159 et seqq. Eadem posse queri Pelagianos apud Ecclesiae praesules, 131 vers. 184 et seqq. Haereseos Pelagianae capita, quae, ipsis fatentibus Semipelagianis, ab Ecclesia damnata sunt, 135 vers. 126 et seq Inter quae, Gratiam secundum merita dari, 137 vers 239 et seq. Semipelagianorum doctrina, Gratia omnes invitat, sed proprio quisque arbitrio paret vocanti, eosque juvat gratia qui juvari volunt et illustrari, 137 vers 249 et seqq In quibus adjuvante Domino crescunt postmodum virtutum studia, ita ut nullis non adsit perseverandi facultas, 139 vers. 263 et seqq. Verum ex libero arbitrio evenit ut alter perseveret, alter non perseveret, ibid. vers. 267 et seqq. Haec capita confutat S. Prosper. Et primo quod nemo sit cui non detur Christi gratia, etc., eorum exemplo qui de fidei mysteriis nihil acceperunt, 139 vers. 271 et seqq. Resp. Semipel. Quibus fides non annuntiatur, eos lumine naturae per vitia oppresso, aptos non fuisse quibus dona salutis conferrentur, 139 vers. 287 et seq Qui hoc dicunt in duas Pelagit haereses incidere, naturam humanam non esse laesam, et gratiam secundum merita dari, 141 vers. 296 et seqq. De voluntate Dei erga omnium salutem, 141 vers. 309 et seqq. Non omnes salvari et ad fidem venire, licet quidquid vult Deus impleatur, ibid. Refellit Semipel hoc libero arbitrio tribuentes, quod alii volunt salvari, alii nolunt, ibid., vers. 317 et seq. Exemplis probat gratia et virtute Dei omni tempore conversa corda pessimorum, ibid. vers 323 et seqq.
    Semipelagiani ficte fatentur hominem per se nec justitiam nec salutem consequi posse aut perseverare: sed contendunt vocanti Deo assentiri propria libertate, cujus ille conatum sequatur et perficiat, 143 vers. 334 et seqq. Confutantur: Dogmate isto everti veram Christi gratiam, quia foris extra animam hominis constituatur, quasi cordis januam pulset tantum, non aperiat, ibid. vers. 365 et seqq. Hoc pacto gratiam proprie non agere, sed liberum arbitrium probat exemplo eorum quae leguntur aut audiuntur, ibid. vers. 373 et seqq Contra vero gratia flectit voluntatem quo vult omni, otentissima virtute, nec ullum eam remoratur obstaculum, ibid. vers. 382 et seq Non ministrum qui praedicando extrinsecus plantat aut rigat aliquid esse, sed Deum, qui dat intus incrementum, 147 vers. 389 et seqq. Admirabiles gratiae effectus in mentibus humanis, ibid. vers. 390 et seqq Bene volendi affectum quo ad Deum cor accedit, nec hominem homini, nec ultum sibi, neque per naturalem sapientiam dare posse, ibid. vers. 395 et seqq. Eorumdem de perseverantiae dono sententia, 15. Nolebant de fide dictum, Quid habes quod non accepisti? ibid. Distinctionem gratiae quae nunc detur, ab ea quae Adamo innocenti data est non admittebant, 16 In quo a primo homine distare vellent omnium naturam, 16. Definitum esse numerum praedestinatorum nolebant, 17. Quem sensum horum verborum, Qui omnes homines vult salvos fieri, rejicerent, quem admitterent, 17.
    Semipelagiani catholico nomine gloriantur, 271. Damnatis haereticorum sensibus infecti, ibid. Gratiae doctores de excessu accusant, ibid. Sedis apostolicae se decreta sequi profitentur, ibid. Fugiendos errores Semipelag. omnibus vere piis, quorum Christus est tota justitia, quique agnoscunt primi parentis vulnere ita sauciatam naturam humanam, ut ne quidem sponte possit oculos mentis in altum attollere, et miseriam suam agnoscere, 177 vers. 847 et seqq. Objectio Semipel. Hac praedicatione gratiae liberum auferri arbitrium: neque poenas aut praemia ulli deberi, si natura sibi dimissa nonnisi mala velit, bona autem opera non nobis, sed gratiae ascribi debeant, 157 vers. 565 et seqq. Eos sic ratiocinari cum Pelagio: eo quod [Col. 1003] pariter cum illo totius naturae in primo homine casum re vera non agnoscant, 159 vers. 571 et seqq. A Semipelagianis voce tenus damnari Pelagianos, cum subtilissimum illius haereseos venenum retineant, 175 vers. 801 et seqq. Exstinctam in Pelagianis ab Ecclesia haeresim in Semipelagianis reviviscere coepisse. 127 vers. 114. Object. Semipelag. Si gratia ad bene agendum omnino necessaria est, eaque non omnibus detur, peccati reis non fore quibus bene gerendi data non fuerit, 163 vers. 647 et seqq. Hoc argumento negari peccatum originale: quo solo rei homines digni sunt morte, etsi propria non adjecerint, ibid. vers. 652 et seqq. Pelagianorum reliquiae Semipelagiani quid dogmatum Pelagianorum servaverint, 942. Reliquiae Semipelagianorum, quid ex iis retinuerint, 942. Originale peccatum negabant, ibid. Auctoritates Scripturarum, quibus abutuntur Semipelagiani, 90, 91 et seq. Si dogmata Pelagiana tueri non audeant Semipelagiani, suos etiam errores abjicere debere, 153 vers. 522 et seqq. Et fateri naturam ita vulneratam, ut numquam per liberum arbitrium consurgere possit ad faciendam justitiam, ibid. vers. 526 et seqq. Eos, si haec confiteri recusent, Pelagianis parem negare non posse, quibuscum re vera consentiant, 155 vers. 534. Verbis enim solis discrepare, dum coguntur dicere, peccato Adae corpus nostrum morti obnoxium factum, non autem animam peccato vitiatam: quod est injustitiam Deo ascribere, et homines prorsus absolvere, 155 vers. 540 et seqq. Injustum vero non esse Deum: quoniam ex Apostolo omaes in uno ceciderunt, nec postea ullus ad vitam resurgere potuit, nisi Christi gratia, ne quidem justi qui fuerunt ante Christum, ibid. 549 et seqq.
    SEMPRONIUS vir doctus, 734.
    SENATORES a Romulo instituti, et cur sic dicti, 692.
    Sensuum corporis non una est facultas circa corporalia, incorporea vero animus uno motu attingit, 594.
    Seon tentatio colorum, 488. Seon germen inutile, 493.
    Septies, pro semper, 462.
    Septuaginta hebdomadarum Danielis initium et finis, 694.
    Sepulcra magnatum, ubi omnes aequales fiunt, superbiae comprimendae causa intueri utile, 610.
    Sepultura nec sumptuosa prodest nec vilis nocet, 555.
    SERAPION VIII Antiochenus episcopus, 715.
    SERENUS Granius Adriano pro Christianis scribit, 710.
    Servitus Dei vera libertas, 560, 663 epigr. 85 Servitutis nomen et conditio ex culpa, non ex natura, 566. Melior qui servit homini quam qui cupiditati, ibid.
    SERVIUS Romanorum rex, 693.
    Servi Dei extra Ecclesiam non sunt, etiam qui se martyres dicunt, 430. Christi servus sapiens nil perdit horum quae sprevit, 821 vers. 922. Magna dignitas et beatitudo esse Dei servum, 514.
    SEVERIANUS Africanus episcopus, 746. A Geiserico persecutionem patitur pro fide, ibid.
    SEVERUS XVII regnat, et unde oriundus, Pertinacem se cognominari jussit, 715. Severi victoriae de Judaeis, etc., a quibus se cognominari voluit, 716. Severus moritur, 716.
    SEVERUS contra Maxentium pugnans occiditur, 724.
    SEXTUS Albanus Sylvius Latin. rex, 691.
    Sidera. Non homo sideribus subditur, sed aliquando sanctis hominibus sidera fuere subdita, ut Josue et Eliae, 811 vers. 670 et seqq. Vanae et noxiae praedictiones actuum humanorum ex sideribus ductae, 813 vers. 691 et seqq.
    SIGISVULTUS belli contra Bonifacium dux factus post Sinocem, 743.
    Signa divinitatis Christi in morte ejus, et resurrectionis ipsius, 805 vers. et seq.
    Signum in coelo, 736.
    SILVESTER XXXI Romae episcopus, 724.
    SIMEON Jacobo succedit, 704. Simeon Jerosolymorum episcopus crucifigitur, 708.
    SIMON Oniae filius, 695. Simon Oniae filius Judaeorum pontifex, 696.
    SIMON Jonathae frater sacerdos Judaeorum, 697.
    SIMPLICIANUS Mediolanensis Ecclesiae episcopus, 75. Ambrosii in episcopatu Mediolanensi successor, 28.
    Simulacrum est omne falsum dogma, 489.
    Simulatio virtutis duplex iniquitas, 574.
    SINOCES Galbionem et Mavortium dolo perimit, 743. Ipse postea a Bonifacio occisus, ibid.
    SION specula, Ecclesia futura prospiciens, non praesentia ciligens, 377. Sion in toto mundo est sanctorum omnium dorpus, 472.
    SIRACUSAE conditae, 692.
    SIRIGIUS XXXVI Romae episcopus, 735.
    SOCRATES philosophus, 694. Socrates ipse inter philosophos gentiles turpia de se confessus, 286.
    Sol Christus, luna Ecclesia, 467. Sol fidelium cordium [Col. 1004] sapientia, luna scientia, stellae caetera charismatum munera, 492.
    SOPHOCLES claret, 693.
    SOPHONIAS propheta, 693.
    SOTER XI episcopus Romae, 713.
    Spes in solo Deo, 432. Spes data a Deo etiam in ultimo profundo jacenti, 478, 479. Indulgentiam petens cum spe et laude debet orare, 397, 398. Spes in Deum hinc firmanda, quod omne bonum ab ejus bonitate manet, 513. Spes nostra perpetua et usque in finem vitae esse debet, 479. Nulla re terrenda aut obscuranda, sed fortiter custodienda, ibid. Spes in Deum in tribulationibus roborata, 510. Nihil sperandum post corpus quod non fuerit comparatum in corpore, 567. Bonae spei homo, 76.
    SPIRITUS SANCTUS auctor omnis doni, 881. Spiritui sancto Pater dedit vitam procedere de Filio, sicut procedit et de ipso, 603. Spiritus sanctus quo sensu interpellet pro nobis et clamet, Abba, Pater, 79. Spiritus sanctus unctio omnem Ecclesiam penetrat, usque ad infima membra descendens, 485. Spiritus sanctus quomodo non loquatur a semetipso, sed quaecumque audierit loquatur, 602. Spiritus sanctus acceptus etiam hoc agit, ut largius accipiendus quaeratur, 444. Spiritus sanctus cur in igneis linguis datus, 950. Spiritus sanctus omnes sanctos regit, quolibet tempore, 896. Etiam ante diluvium, unde hi dicti Filii Dei, ibid.
    Spiritales in Ecclesia fiunt angeli, cum fiunt praedicatores veritatis, 384. Iidem etiam fiunt ignis, cum fervent spiritu, et alios accendunt, ibid. Spiritales animae aves in montibus, 386, 387. Spiritalium est intelligere mandata Dei, 453. Etiam sub gratia homo spiritalis pugnat, 28.
    Stellae coeli sublimes sancti, arena maris multitudo ab impiis segreganda, 424. Steliae quas Deus habet numeratas, non tam stellae coeli quam electi qui in Ecclesia Dei bonae conversationis exemplo resplendent, 524. Has Deus numerat in aeternam praeelectas gloriam, et nominatim advocatas, ibid.
    STEPHANUS XXII Romae episcopus, 719.
    Suavitatem Domini confiteri non potest, nisi qui gustavit, 403.
    Sudor Christi sanguineus quid significaret, 553, 655 epigr. 71.
    Superbia Deo semper odiosa, 526. Superbia in recte factis cavenda, 550, 641 epigr. 48. Superbia de vana granditate praesumens, non sinit hominem ambulare per arctam viam, et intrare per angustam portam, 422. De superbia et humilitate, 559. Primi homines per superbiam lapsi, 439. Superbia primum et ultimum hominis vitium, 560, 665 epigr. 86. Superbia et angelo et homini prima causa labendi, 466. Superbiam humanam aggreditur Apostolus, illo loco, Quid enim habes quod non accepisti? 28, 29 et seq. Superbiae plures gradus, pejor corum qui spem suam non in Deo, sed in se constituunt, 940. Haec fuit diaboli superbia, ibid. Inde primum hominem dejecit, ibid. Superbia congruenter avaritia nominatur. 940. Utraque ex perverso usu donorum Dei nascitur, ibid. Superbia virtutibus maxime cavenda, 940, 941. Superbia tomes invidiae, 372, 513, 617. Omnia bona opera per superbiam destrui, 948. Vox superbiae Semipelagianorum, 942. Refellitur, ibid. Ex bonis operibus superbia, 941. Diabolus quibus non potuit persuadere vitiorum amorem, immittit laudis cupiditatem, 941. Superbia initium peccati in angelo et in homine, 940. Superbiae virus sola humilitate et charitate, quae se invicem complectuntur, excludi, 949 et seq. Superbia amor excellentiae propriae, 586. Nulla pars superbiae nocentior quam de bonis operibus elatio, 947.
    Superbi gratiam non exquirunt, et non de Deo Deo, sed de se sibi placere volunt, 461. Superbi justos se videri volunt, et peccatorum confessionem refugiunt, 504. Omnia agunt ut bonos seducant, ibid. Superbi quam gravis casus, 940. Quam difficile resurgit, 948. Totum corpus diaboli breviter superbi, 504. Doctrina Evangelica nec superbos vult nos esse nec desides, 946. Superbis in peccatum, etiam illa quae in eis videntur laudanda, vertuntur, 943.
    Superflua qui habeant, 554. Superflua pauperibus non erogans alienorum retentor est, ibid., 659 epigr. 77.
    Supplantatur qui relicto bono proposito, in imitationem transit impiorum, 504.
    Sursum corda. Gratias agamus Domino Deo nostro. Dignum et justum est, 66.
    SUSACHIN rex Aegypti templum exspoliat, 691.
    SYAGRIUS vir illustris concilio Arausicano II interfuit et subscripsit, 768.
    SYLVIUS Aeneae filius posthumus, a quo reges Latinorum Sylvii appellati, 690.
    Synaxis matutina ex orationum atque psalmorum solemnitate, 283.
    [Col. 1005] SYRIA in ditionem Romanam transit, 698.

T
    TABERNACULUM Dei fit qui non sua quaerit, sed quae Jesu Christi: quae autem sunt Jesu Christi totius corporis bona sunt. 481. Tabernaculum Dei fit qui Ecclesiae coaptatur, et corpori Christi per spiritum charitatis unitur, 481.
    TACITUS XXX regnat. 221. Occiditur, ibid.
    Taedium spiritalium periculosum, 405, 545, 621 epigr. 10.
    Talenta data secundum propriam et naturalem cujusque possibilitatem, non secundum proprium meritum, 894.
    TARQUINIUS Priscus rex Romanorum, 693.
    TARQUINIUS Superbus rex Romanorum 693.
    TATIANUS haereticus, a quo Eucratitae, 714.
    TELESPHORUS VII Romae episcopus, 710.
    Templum Jerosolymitanum quot annos steterit a prima aedificatione, 706. Templi commotiones et voces in templo auditae, 702. Deus templum sibi condit in omni terra, 143 vers. 332. Templa gentilium subversa, 726.
    Temporales qui usque in finem in obedientia non permanent, 77, 78.
    Temporalia in comparatione aeternorum vana sunt; nec vera sunt, quae vel esse desinunt, vel quod sunt perdunt, 525. Temporalia tribulationem afferunt speranti aeterna, 498. Hunc Deus exaudit cito, et vivificat, ibid. Cur Deus temporalia bona populo suo olim praestiterit, et nunc etiam praestet aliquando, 397. Quis rerum temporalium usus esse debeat, 809 vers 600 et seq. Temporale est et transitorium quod in hoc mundo agitur, 522. Tempus, motus creaturae: frustra ante creaturam quaeritur, 584. Omne tempus a Deo dispositum, qui tempori subditus non est, 604. Quae tempora Deus elegerit ad manifestandam Dei gratiam, quae in omnium gentium salutem disponebatur, 902, 93. Tempus miserendi Deo tempus incarnationis Christi, 376.
    Tenebrae adversitas, 500. Deo auxiliante lumen fiunt et deliciae, 500. Tenebrae quae metuendae, 596.
    Tentatio duplex, noxia et utilis, 56. Tentari et in tentationem non inferri non est malum, immo etiam bonum est, 56. Non inferri in tentationem ex dono Dei est, 56. Hujus vitae tentationibus eripi magnum Dei beneficium, 39. In tentationibus et molestiis oculi ad Deum convertendi, donec misereatur et pareat, 469. A Dei judicio venit quidquid mali inferri jubetur aut sinitur, 469. Sancti modum castigationum suarum ex Dei sententia pendere noverunt, ibid. Non tentari et non gemere non est hujus vitae, spes sanctorum tamen merito de his gaudet et gratias agit, quae sibi a veritate promissa sunt, 429. Intrare in tentationem et exire a tentatione, 467, 518. Tentatio Christi eruditio Christiani, 558. Homini non expedit contra diabolum sine protectore confligere, 854. O timis quibusque insidiari tentatorem, 941. Hoc praestat Dei protectio, ut in fide et charitate nulla tentatione superemur, 467. Tentationum utilitas, 573. In Ecclesia tentationes, tribulationes et liberationes, 406. Quatuor tentationum periculis liberandi qui perveniant ad perfectam pacem, 404. Prima tentatio ignorantia veritatis. a qua orans deducitur ad viam fidei, 404. Secunda cupiditatum difficultates, de qua liberatur per facultatem ad recte agendum a gratia datam, ibid. Tertia tentatio verbi Dei, 405. Quarta tentatio praesidentium propria, 405, 406.
    TERENTIUS Varro nascitur, 698. Graecas litteras discit, ibid. Terentius comoediarum scriptor moritur, 697.
    Terra fundata super aquas, quia aquis supereminet, mystice vero Ecclesia super baptismum fundata: ita ut ab aquis tota aeterni templi structura consurgat, 492. Terra desiderabilis, quam pro nihilo habuisse culpantur Israelitae, aeterna et coelestis, 400. Terra quomodo fundata super stabilitatem suam, 384. Terrae nomine aliquando appellantur quae vicina sunt terrae, 529.
    Terraemotus, 708, 710, 738.
    TERRIBILIA Dei et ipsa laudis honore sunt plena, 518. Deus et blanditur et minatur, 519, 353.
    Testamentum. Manichaei vetus Instrumentum non accipiunt, novum corruptum esse asserunt, 63. Per veteris Testamenti imaginem confirmata est promissio haereditatis aeternae, 393. Patria aeterna promissa Abrahae nomine terrae, cujus possessio non est perpetua, 393. Testamentum aeternum, non vetus, sed novum, 420.
    Testimonium quod numquam de Dei bonitate conticuit, 891. Haec gratia generalis plurimis fuit littera occidens, et odor mortis, 892. Quod in Israel per legem et prophetas gerebatur, hoc in universis nationibus totius creaturae testimonium et miracula bonitatis Dei semper egisse, 890, 891 et seq., 82.
    Tetrarchae fiunt Herodes, Antipater, Lysias et Philippus, 701.
    [Col. 1006] TETRICUS exercitum prodit, 721. Romam ductus ante Aurelianum triumphantem, ab eo honoratur, 721.
    THALES philosophus, 693.
    THARE pater Abraham anno suo, 75, 687.
    THEODORICI regis filii inter se dissentiunt, 752.
    THEODORUS Genuensis presbyter cum Camillo altero in eadem urbe presbytero excerpta nonnulla librorum S. Augustini de Praedest. Sanctorum, et de Dono perseverantiae ad Prosperum dirigit, 241.
    THEODOSIUM Gratianus consortem regni facit, 733. Is res feliciter gerit contra Gothos, ibid. Theodosii baptisma, 734. Theodosius XLIII regnat cum filiis, 737. Theodosius moritur, 737.
    THEODOSIUS XLVI regnat, 742. Valentinianum Caesarem factum in Occidentem mittit, ibid. Theodosius moritur, 751.
    THEONAS XV Alexandrinorum episcopus, 722.
    THEOPHILUS VI Antiochiae episcopus, 713.
    THEOPHILUS Caesariensis, 716.
    THEOPHILUS Joannis Chrysostomi hostis, 738.
    Thermae Commodianae, 715.
    THOLAM quot annes judex, 690.
    THORISMODUS Theodorici regis filius et successor, 752. Occiditur a germanis suis, 752.
    THRACES a Romanis victi, 697.
    THRACIA in provinciam redigitur, 704.
    TIBERIUS occupat Armeniam, 700. Tiberius Dalmatas Sarmatasque subigit, 701. Tiberius III imperat, 701. Tiberius Drusum consortem regni facit, 701. Tiberii victoriae, 700. Triumphus, ibid. Tiberii fraus in multos reges, 701. Tiberius Christum inter deos referri postulat a Senatu, cujus consulto Christiani Urbe pelluntur, 703. Tiberius moritur, 703.
    TIMAEUS XVII episcopus Antiochiae, 721.
    Timidis, et de propria infirmitate trepidantibus sperandum est supernae virtutis auxilium, 501.
    Timor obedientiam parit, 381. Timor castus et liber, quo recte vivitur non metu poenae, sed justitiae amore, carnalia desideria comprimit, 456. Timor duplex, 935. Deus timendus et amandus, 522. Deus quomodo timendus, 554, 657 epigr. 75. Non est amicus recti qui ex timore facit praeceptum, 574. Timor Dei donum Dei, 880. Castus timor quo cavetur ne offendatur charitas, non quo metuitur ne damnetur impietas, 442. Consensum voluntatis per gratiam gigni, non solum ex doctrina et illustratione, sed etiam ex terrore et metu, 914 et seq. Deus aliter timendus, quam caetera, 554, 657 epigr. 75. Non metuit quid ei faciat homo, qui ipsius incentorem (diabolum) Dei vincit auxilio, 432. Timor Domini principium sapientiae, et donum Dei. 341. Timor non a charitate dissentiens, sed metuens ab eo quem amat avelli, 462. Ille est utilis timor qui spe erigitur, non qui desperatione demergitur, 526. Per timorem Dei superaverunt martyres timorem mundi, 377. Timor quis inutilis, quis utilis, 475. Qui jam timebat addi sibi petit timorem, qui sufficeret mortificandis concupiscentiis affectibusque carnalibus, 455 Timor quid in justificatione agat, 914 et seq. Timor poenae et amor justitiae actione similes, voluntate dissimiles faciunt, 577. Timor sapientiam gigunt, 914.
    TIMOTHAEUS Romae martyr, 724.
    TIMOTHEI reliquiae, 729.
    TITUS Judaeam capit et 600000 Jerosolymis interficit, 705. Titus VIII regnat, 706. Ejus scientia et bonitas, ibid. Amphitheatrum Titi, ibid. Titi mors, ibid.
    TITUS diaconus vir sanctus a Felice in eremptus, 743.
    Tolerantia in persecutionibus petenda, ut validior sit dilectio Dei quam magnitudo supplicit, 508. Tolerantia etsi amatur, non tamen quod toleratur a natur, 569. Tolerantiae fortitudo nonnisi ex gratia Dei, 348, 349. Ipsa est fructuosa tolerantia, quae saevitiam persecuentium dilectione suscipit mandatorum, 462 Nihil non tolerandum cogitanti quae Christus passus sit pro nobis, 777 vers. 89 et seq. Quomodo a servis domini, et a plebibus principes ferendi, 472, 548, 633 epigr. 34. Qui alios non tolerat non profecisse se ostendit, 560.
    Trahi. Omnes qui ad Christum veniunt trahi a Patre, 223. Variae trahendi rationes, 323.
    TRAJANUS XI regnat, 708. Unde natus, et ubi imperator electus, ibid. Trajani mors et sepultura, 709. Trajanus in deos refertur, 709.
    Translatio capitis S. Joannis Baptistae, 736.
    TRASAMUNDUS rex Vandalorum, 736.
    Tribulatio et contradictio inevitabiles recte vivere proponenti, 465. Tribulationum necessitas, 518. Tribulationum utilitas, 572. In tribulationibus Deus opem differens misericors est, 576. Ille ametur in omni nostra liberatione, qui invocatus est in omni tribulatione, 406.
    Tribus sunt populi per suas familias distributi, 468.
    [Col. 1007] Tricennalia Constantini, 726.
    TRINITATIS unitas perfecta, 735 In Trinitatis deitate nulla differentia, 551, 645 epigr. 55. Ex unitate quam format inter animas multas fides et charitas adhaerentium Deo, multo certius concluditur esse in Patre et Filio et Spiritu sancto unitas perfecta, 597, 598 Ubi solus Pater et Jesus Christus verus Deus cognoscendus dicitur, consequenter intelligitur et Spiritus sanctus. 604. Patris et Filii non una persona, sed una deitas, 595. Deitas Trinitatis immutabilis, 468 Huic per Incarnationem Verbi natura humana cuitur, ut incommutabili aeternitate potiatur, 468. Tres sunt Pater, et Filius, et Spiritus sanctus: sed ipsa Trinitas unus est Deus, 604. Opera Patris et Filii inseparabilia, 592. Nulla disparilitas in summa Trinitate, 602.
    Tristitia patientis iniqua melior quam laetitia facientis, 572.
    TROCHILUS primus quadrigam jungit, 689.
    TROJA quo tempore capta, 690.
    Tropica locutio, qua significatur per id quod continet, id quod continetur, 401.
    TULLUS HOSTILIUS rex Romanorum, 692, 693.
    Turris Babylonicae exstructio cohibita, 900, 901.
    TYRANNUS XIX episcopus Antiochiae, 723.
    De Tyrus et Sidoniis, 252.
    TYRUS condita, 690.

U
    ULPIANUS jurisconsultus, 717.
    Unio fidelium inter se jucunda, et quando vera sit, 484.
    Unitas charitatis servanda etiam cum inimicis, exemplo Christi, 485.
    URBANUS XVI Romae episcopus, 717.
    URBICA Priscilliani discipula lapidatur, 738.
    URSACIUS episcopus accusator Priscilliani communione privatur, 736.
    URSICINUS antipapa secundi schismatis auctor, 731.
    Uxor viro data auxilium, 779, vers. 116. Quomodo viri salutem promovere possit et debeat, ibid. vers. 117 et seq. Uxor regni plebs, 411.

V
    VALENS Catholicos persequitur, 731. Valens tandem catholicos revocat de exsilio, deinde cum Gothis manus conserens, a suis deseritur, et caeso exercitu, ipse sagitta saucius, in casam deportatus, ibi cum eadem comburitur, 733, 734.
    VALENTINIANI ortus, 741. Valentinianus et Valens XL regnant, 731 Valentiniani mors 732.
    VALENTINIANUS cum Theodosio XLII regnat, 735. Valentiniani funesta mors, 737.
    VALENTINIANUS Augustus appellatur, 742. Valentinianus Theodosii filiam in matrimonium accipit, 746. Valentiniani mors imprudenter non declinata, 753.
    VALENTINUS haeresiarches, et ejus errores, 711.
    VALERIANUS et Gallienus XXVI regnant, 719. Valeriani captivitas sub Sapore Persarum rege, 719
    Vanae gloriae tentationem quis sentiat, 591 Huic difficile resistitur, ibid. Vanam proprii meriti gloriam omni esse peccato nocentiorem, 948 et seq.
    VANDALI et Alani in Gallias ingressi, 739. Vandali Romam capiunt, 739. Vandali Hispanias occupant, 739. Vandali ad Africam transeunt, 743. Pax cum Vandalis, 745. Vandalorum regni status, a Roma capta per annos non paucos, 755 et 756. Vandalorum regni finis, 756.
    Vasa irae, Deo bene eis utente, vasis misericordiae prosunt, 41.
    Velle. Deus dat bonum velle, 886.
    Venire ad Filium donum Patris, quomodo, 883. Deus dux est ad seipsum, 879.
    Ventis nihil velocius, sed his pernicior est veritatis annuntiatio. 384 Ventorum nomine animae significantur, quia invisibiles sunt, 384.
    VERBUM Dei Patris Christus, 595. Verbum Dei usque ad miseriam nostram porrexit clementiam suam, 607. Verbum Dei Deus, non creatura, 595.
    VERBI missio Incarnatio Christi, 527. Verbi Incarnatio, 560. Verbo Deus omnia fecit, 789 vers 119 et seq. Verbum Dei Jesus Christus in nullo a Patris laude discernitur, 529.
    Verbum Dei quomodo ad conversionem confert, 816 et seq Verbum Dei ruminandum. 570 Verbum quod in Scripturis sanctis omnibus continetur lucerna et lumen, 453. Non omnes qui audiunt verbum vocantur a Deo, 861. Verba Dei sagittae Dei, quibus sanantur bene vulnerati, 516. Verba praeteriti et futuri temporis quomodo dicantur [Col. 1008] de Deo, 602. Verbum Dei esca hominum, sicut cibus est angelorum, 419.
    Verba dicuntur etiam sine verbo facta, propter significationem, 395. Sagittae acutae verbum Dei, cum animos penetrant, inflammant corda, non sauciant, 465.
    Veritas multis odiosa, et talium poena, 569. Veritas Domini aeterna in his quae promisit et quae minatus est, 431. Veritas omnium artium lex immutabilis, quae Deus est, 609. Qui inspectionem veritatis sibi tribuunt, non Deo, quod illuminante Dei gratia invenerant, obcaecante superbia perdunt, 850. Spiritali voluntate carent, 851, et temporalia Dei dona vitiis corrumpunt, ibid. Dogmatum mundanorum magistri, si Christo comparentur, absorpti erunt; quia etsi aliquid recti verique dixerint, non cujusquam hominis, sed est ipsius veritatis, 508. Homo veritatem praedicans humiliari potest ab his qui veritati contradicunt, non ipsa veritas, 430.
    Verum tacendi vel non tacendi causae, 69 Verum quando dicendum, quando tacendum, 69. Utile est aliquando verum tacere, 69. Bonum vinci a veritate, 572.
    VESPASIANUS adversus Judaeos mittitur, 705. Hos superat, ibid. Vespasianus VII regnat, 705. Vespasianus moritur, 706.
    VETBANIO, imperio occupato, ejicitur, 728, 729.
    VETURIUS Christianos persequitur, 723.
    Via dextra et angusta per labores sectanda, 613 epigr. 101. Via peccatorum exterminanda aliquando, 523. Via vitae angusta, nec nisi dilatato corde curritur, 441, 546. 629 epigr 19. Via sanctorum Christus, 509. In qua laqueorum nihil collocari potest, sed juxta eam, 510. Nulli per hanc viam gradienti noceri potest, ibid. Viae Domini misericordia et veritas, in quibus omnia Dei opera consummantur, 498.
    VICTOR XIII Romae episcopus, 715, scribit de religione, ibid.
    Viduitas et paupertas sancta in omnibus Christianis, 484.
    Vicennalia Constantini, 725.
    Vincere. Quis vincat in bono malum, 577, 578.
    VINDEMIALIS episcopus concilio Arausicano II subscribit, 768.
    Vindicta impiorum quomodo afficiatur justus, 577.
    VINIUS Maximus quaestor designatus abducitur, 700.
    VIRGILIUS nascitur, 698. Virgilius moritur, 700.
    Virginitas carnis et animae, 554, 659 epigram 76.
    Viri sanguinum sunt qui oderunt fratres. 502
    Virtus principaliter Deus est, cui non aliud est habere virtutem quam esse virtutem, 339. Summi boni significatio in appellatione virtutis, 498. Virtutes cum vitiis non simul consistere, 339 Virtutes omnes sine exceptione, nisi donatae essent nobis, non invenirentur in nobis, 356. Exhortatio ad virtutem et mundi contemptum, ob rerum mundanarum incertitudinem et brevitatem, 773 vers. 1 et seq Error Cassiani, appetitum virtutum habere hominem a seipso, primae ejus definitioni contrarius, 315. De virtutum studio discrimen oritur, si credantur vel ex natura prodiisse, vel ex ullo merito venisse. 90. Semina virtutum naturalia admittens, merita ante gratiam ostendere laborat, 340. Nec animae fundamentum Christum agnoscit. 340. Quicumque virtutes suas vel sibi, vel gratiae quam meritus sit ascribit, proficiendo deficit, currendo recedit, 171 vers. 775. Optime moratorum, inter eos qui naturali demum sapientia pollent, virtutes falsae, ibid. vers. 401 et seqq Virtutum semina in homine peccato eversa, 339. Nec haberi queunt, nisi eo restituente qui dederat, 339. Iter virtutum amplum est fidelium spei, etsi angustum infidelium vanitati, 546. Omni virtuti ex timore principium, 341. Omnis virtus a Deo manat, 854 Principium, profectus et consummatio virtutum ex Deo sunt, 883, 884 Virtutes in impiis veras non esse, 340. Opera eorum omnia immunda, quia his per superbiam non Deo subduntur sed ei qui primus recessit a Deo, 340. In ingeniis impiorum licet multa laudabilia, non tamen verae virtutes, 341, 342. Multi virtutum studiis inhaerere desiderant, pauci praevalent, 287. Ab eo virtutum portio, a quo habebitur plenitudo, 952. Totum quod virtus est Deus est, 854. Virtutum sive meritorum principia nulla in nobis ante gratiam, 340. Virtus sine gratia nulla vera est, 871 et seq. Varia ejus incrementa et gradus, 897 et seq. Verae virtutes a falsis discernendae, 935. Ex virtutum confidentia haeresis Pelagiana, ab Ecclesia damnata, 941. Semina virtutum naturalia Scripturae destruunt, dum omnia ex Deo haberi docent, 341. Nulla vera virtus sine Dei cultu, sed peccatum, 853.
    Vita corporis et animae, 576. Vitae brevitas, si attendatur mundi duratio, nihili ducitur, 775 vers. 31 et seq. Multa in hac vita accidunt bonis et malis communia, in altera nullatenus ita erit, 817 vers. 816 et seq. Vera vita in qua Deus [Col. 1009A] perfecte laudabitur, vita aeterna, 522. Vera vita in coelo, quia praesentia morti sunt similiora quam vitae, 454. Vita praesens multis tentationibus impugnatur, unde etiam redempti indesinenter opem Redemptoris implorant, 473. Vita praesens dies belli, quia vel foras, vel intus numquam deest adversitas, cui repugnari debeat, 505. Obumbratio gratiae petenda, ibid. In hac vita pietatis est contra vitia pugnare, in Paradiso felicitatis fuisset vitia non habere, 587, 671 epigr 96. Omnes in hac vita peregrini et periculis multis obnoxii, inter quae solus Christus sequendus, 628 epigr. 17. In vita aeterna amor praesentiae Dei nec minuitur, nec finitur, 392 Vitae Christiano more transigendae leges, 775 vers. 49 et seq. Vita beata amanda ut habeatur, et propter eam alia omnia: sola aeterna talis, 565 Quomodo arctae vitae viae insistendum, 655 epigr 69 Vita carnis anima, quae est supra carnem; vita animae Deus, qui est supra animam, 567. Vita aeterna dextera nostra, temporalis sinistra, 495. Vita sanctorum tum erit in splendore, quando cum Christo apparebunt in gloria, 416, 417. Vita haec omnis plena tentationum est, plena plagarum, 469 Vera vita quae sine addito dicitur, et sine fine et sine ulla miseria erit. 449.
    [Col. 1009B] VITALIS XX Antiochiae episcopus, 726.
    Vitandi qui contraria Christo docent, 262.
    VITELLIUS imperium invadit, et occiditur, 705.
    Vitium omne contra naturam rei cujus est vitium, 607, 608. Vitium quid sit, 568. Vitium nec in summo bono, nec nisi in aliquo bono, 563. Contra omnia vitia continua sunt bella virtutibus, 504.
    VITRICUS ebus bellicis clarus, 747.
    Vivere velle natural, non male vivere, 585. Nec angelo, nec homini vivendum secundum se, sed secundum Deum, 544 Bene loqui et male vivere est sua se voce damnare, 381, 544, 619 epigr 6.
    Vocatio Dei duplex, 41. Vocatio secundum propositum non omnium est, sed tantum electorum, 27. Ex vocatione secundum propositum omnes gratiae oriuntur, 27. Non omnes ad gratiam vocati, cum nondum totus mundus Evangelium receperit: et apostoli ad quosdam ire non sint permissi: et post praedicationem Evangelii in toto mundo Domini adventum fore sit praenuntiatum: nec vocati dici possint parvuli sine baptismo morientes, 208 et seq., 220, 221. Evangelio per omnem terram currente, fit omnium gentium vocatio, praeveniente gratia Dei credentium fidem, 527. Vocatio electorum propria, non quia crediderunt, [Col. 1009C] sed ut credant, 42. Qui secundum propositum vocatur, non potest dicere, credidi, ut sic vocarer: praevenit eum quippe misericordia Dei quia sic vocatus est ut crederet, 42. Vocatio quomodo vocatis omnibus aequalis, et quomodo non aequalis, 209, 220. Quod quidam non credunt, voluntatis humanae facit aversio: quod alii credunt divinae gratiae operatio, ibid. Vocationis gentium figura in nivium velleribus, 527.
    Vocatio omnium gentium, 906, 907, 908. Vocationis tempus dispositum omnibus gentibus, 905, 906 Vocatio quorumdam cur dilata sit inscrutabile, 889. Causa dilatae vocationis occulta, 890. Vocationi Christi respondere est credere ei et ob dire, 377. Nullus ante vocationem justus dici potest, 527.
    Voces docentium et litterae paginarum non carent ejus virtute cui serviunt, 946.
    Voluntas nulla potentior Dei voluntate: contra quam cum aliquid fieri sinit, misericordiam suam judiciumque demonstrat, 419. Quidquid egerit homo, non deerit Domino, unde suam compleat voluntatem, 419.
    Voluntas triplex; sensuatis, animalis et spiritalis, 849. Est in parvulis aliqua, ibid. Voluntas humana sine gratia [Col. 1009D] qualis sit, 851 et seq. Bona omnium virtutum germen, 852. Bona inspiratur et regitur a Deo, 896 Voluntas non aufertur per gratiam, 326. Sed mutatur, ibid. Voluntate creditur, voluntate non creditur, sed tamen ibi discernendum quid veniat de misericordia Dei, quid de judicio, 246. Quomodo Apostolus dixerit, Velle adjacet mihi, etc., 317. Vox ista vocati est, et sub gratia constituti, 317. Omnis bonus motus voluntatis est et inspirationis divinae, 945. Qui voluntatem Dei spreverunt invitantem, voluntatem Dei sentient vindicantem, 210. Voluntas salutis omnium generalis, quorumdam vero peculiaris in Deo, 912.
    Voluntas Dei aeterna et incommutabilis: in qua simul est quidquid in rebus praecessit, aut sequitur, 563. Voluntatem nostram ut purgemur Deus non exspectat, sed producit, 760. Voluntas Dei non est causa perditionis hominum, etsi creat quos pro meritis est puniturus, 231, 232. Deum mala impiorum voluntate recte uti patuit in Christi passione, 250. Deus tantum progredi sinit malitiam nocere [Col. 1010A] cupientium, quantum sanctis novit utile: ut hinc etiam quod faciunt contra voluntatem Dei, non impleatur nisi voluntas Dei, 250. Sincerissime credendum Deum velle ut omnes homines salvi fiant, qui etiam illos salvat qui salvari nolunt, 231. Apostolus enim pro omnium salute orari praecepit, quod in omnibus Ecclesiis custoditur, ibid.
    Voluntates hominum Deus habet in sua potestate, 45. Deus parat et convertit hominum voluntates, 46 Deus inclinat hominum voluntates quocumque voluerit, 46. Voluntas credendi donum Dei non omnibus commune, misericordia datur, judicio non datur, 541. Omnis ex nolentibus fiunt volentes, nec quisquam rationis judicio utens fidem nisi voluntate suscipit, 313. Ineptum dicere quod quisquam ad participationem gratiae tendat invitus aut non Spiritu Dei veniat incitatus, 313. Voluntati Dei humanas obsistere voluntates dicebant Massilienses, quibus respondetur, 96 Voluntatem timentium se Deus facit, quia quae erat Domini, esse coepit et servi, 521. Voluntatem suam quando homines faciant, et quando etiam voluntatem Dei volentes agant, quibus a Deo praeparatur et jubetur quod volunt, 595. Conatus voluntatis proprii dici possunt, si eorum a Deo inspirata principia agnoscantur, a quo bonorum conatuum homo acceperit facultatem, 312 Detestanda [Col. 1010B] opinio est quae Deum cujusquam malae voluntatis aut actionis credit auctorem, 235, 237. Exemplis probatur aliquando Deum nolle fieri, quod homines facere Deo volente voluerunt, 337. Voluntatem bonam nec semper gratiae, nec semper homini esse tribuendum docebat Cassianus, 293. Malae voluntatis implendae potestas, jus a poena iniqui, 50, 641 epigr 47. Nullus bonae voluntatis motus, nisi ex Spiritu sancto. 333. Bona voluntas hominis sic ejus propria est, ut nonnisi Deo inspirante concepta sit, 337. Voluntas Dei prima et summa omnium causa, semper justa, 551, 552, 647 epigr. 58. Quaestio de sanctarum origine voluntatum contra Pelagianos clare definita, 321. Voluntas sensualis et carnalis in parvulis, ad quae extendatur, 849. Eadem in fatuis, 849. Omnis bona voluntas a Deo est, 852. Et ad Deum sese refert, ibid. Voluntatis humanae infirmitas ex peccato, 832. Voluntas animalis quae, et quousque extendatur, 859
    Voluntaria oris sacrificia laudis confessione charitatis, non timore necessitatis oblata, 453.
    Voluptas. Qui gaudent in mortiferis voluptatibus, sine doloris timore esse non possunt, 586. Voluptates lethiferae pretium perditionis, 770.
    [Col. 1010C] Votorum oblatio munus Dei, 762. Votum continentiae perpetuae mutuo inter conjuges consensu initum, 19. Votorum oblatio Dei munus, 551, 645 epigr 54 Quid Deo vovendum, et ubi vovendum, 431, 545, 623 epigr. 15.
    Vox et sonus ut differant, 505. Vox mentis interior affectus, 509.
    WALLIA regnum invadit, 740. Pax cum Wallia a Constantio firmatur, 741.

X
    XANTUS Triopus Lesbon condit, 689. Xerxes Darii filius regnat, 693, 694
    XISTUS VI Romanae Ecclesiae praeest, 709.
    XISTUS XXXII Romae episcopus, 719.
    XISTUS Romanae Ecclesiae presbyter, 76. Xistus XLII Romae episcopus, 744 Xistus papa: occultos gratiae hostes abigere illi servatum, 365 Augustini ad eumdem epistola, qua indicatur quomodo tractandi qui gratiae repugnarent, 365, 366. Xistus, Leonis hortatu, Julianum subdole irrepere in communionem Ecclesiae et sedem recuperare molientem repellit, 747.

[Col. 1010D] Z
    ZACHAEI Dominus praeparavit animum, cujus elegit hospitium, 324. Quaesitus a Christo et praeventus, 324.
    Zachaeus IV Jerosolymorum episcopus, 709 Post quem V Tobias, VI Benjamin, VII Joannes, VIII Matthias, IX Philippus, 709.
    ZACHARIAS propheta, 693. Zacharias interficitur, 692.
    ZABDAS XXVII Jerosolymis episcopus, 723.
    Zelus amoris, non livoris, 458.
    ZENO philosophus, 694.
    ZENOBIA Odoacri vidua Orienti imperans vincitur, 721. Romae ante Aurelianum triumphantem ducta, consenescit, ibid.
    ZEPHIRINUS XIV Romae episcopus, 716.
    ZOSIMUS XXXIX Romae episcopus, 740. Zosimi epistola ad orbis universi episcopos, 320.






[Col. 1011]
ORDO RERUM QUAE IN HOC TOMO CONTINENTUR.



S. PROSPER.
    Praefatio. 9
    Vita S. Prosperi. 17
    Art. I.---Veterum et recentiorum de S. Prospero encomia. Ibid.
    Art. II.---Prosperi juventus et conversio. 19
    Art. III.---Prosperum aevi sui calamitates ad pietatem excitant. Contumaces nonnullorum querelas castigat. 21
    Art. IV.---Doctrinam de gratia adversus Semipelagianos tuetur. 23
    Art. V.---Suam Augustinique famam defendit S. Prosper, scribitque adversus Ingratos. 25
    Art. VI.---Respondet S. Prosper Vincentio et presbyteris Genuensibus. 28
    Art. VII.---S. Prosper Romam cum Hilario proficiscitur. Coelestinus pontifex utrumque scriptis defendit. 30
    Art. VIII.---S. Prosper scribit adversus Cassianum. 34
    Art. IX.---De aliis S. Prosperi operibus, deque ejusdem chronico. 36
    Art. X.---S. Prosper scribit adversus Eutychianos pro S. Leone. Ejus mors. Non fuit episcopus. 38
    Art. XI.---De quibusdam operibus S. Prospero ascriptis. 40
    Notitia historico-litteraria in S. Prosperum. 43

OPERUM PARS PRIOR.---OPERA GENUINA.
    Admonitio in S. Prosperi epistolam ad S. August. 63
    EPISTOLA AD AUGUSTINUM.---De reliquiis Pelagianae haereseos in Gallia subolescentibus, deque hujusmodi hominum querelis adversus praedestinationis et gratiae doctrinam, Augustini opusculis explicatam. 67
    Admonitio in Epistolam ad Rufinum. 73
    EPISTOLA AD RUFINUM.---De gratia et libero arb. 77
    Admonitio in Carmen de Ingratis. 89
    CARMEN DE INGRATIS. 91
    Praefatio. Ibid.
    PARS PRIMA.---Declarat S. Prosper sibi in animo esse impendens Ecclesiae periculum ab occultis gratiae hostibus, hoc carmine propulsare. Mox aperit quale fuerit dogma Pelagii, et quanto cum studio ab Ecclesiae praesulibus improbatum, conciliorum et sedis apostolicae auctoritate damnatum, a SS. doctoribus confutatum, potissimumque a S. Augustino, cujus praestantissimi viri, et uberioribus gratiae dotibus a Deo cumulati in hoc certamine industria et lumen prae omnibus enituerit. 93
    PARS SECUNDA.---Praecipua Pelagii dogmata ab Ecclesia damnata percurrit. Tum proponit illorum doctrinam, cujus duae sunt partes. Una est, omnibus hominibus offerri gratiam a Deo; altera, liberum arbitrium in causa esse cur unus gratiam amplectatur, alter respuat, eo quod gratiae opem sibi comparare neglexerit, quod omnes possunt, cum ex primigeniae integritatis reliquiis satis virium in natura residuum fuerit ad opem Dei desiderandam et postulandam. Pars utraque catholice refutatur. 107
    PARS TERTIA.---Argumenta Semipelagianorum et querelae propulsantur. Duo praesertim opponebant: primum quidem tolli liberum arbitrium, nec vitiis poenam deberi aut praemia virtuti si vel natura peccato corrupta nonnisi malum velit, vel gratiae opus sit in homine quidquid bene agat, et quidem ejus gratiae quae velle det et currere. Respondet S. Prosper, objectione illa peccati Originalis fidem everti, per quod libertas nobis in Adam concessa deleta est, nosque concupiscentiae jugo subditi a qua semper in malum rapimur, licet idem volentes faciamus. Voluntatem nostram ab illa servitute liberari non posse nisi quantum Christi salvatrice gratia liberatur, per quam libertas pristina non tollitur, sed reparatur, etc. 123
    PARS QUARTA.---Semipelagianorum doctrinam cum haeresi Pelagiana comparat, ostendens Pelagianum dogma periculosius ab iis statui. Potissimum illorum fundamentum destruit de primae integritatis reliquiis quas in hominis natura superesse opinabantur; docetque, quod ad veri boni appetitionem spectat, nihil in natura sanum remansisse. 135
    Admonitio in duo epigrammata sequentia. 147
    EPIGRAMMA in obtrectatorem Augustini. 148
    EPIGRAMMA in eumdem sive in alium quempiam obtrectatorem Augustini. 149
    Admonitio in sequens Epitaphium. 151
    EPITAPHIUM Pelagianae et Nestorianae haereseon. 153
    Admonitio in Responsiones ad capitula Gallorum. 155
    RESPONSIONES AD CAPITULA GALLORUM. Ibid.
    [Col. 1012] Praefatio. 155
    PARS PRIMA.---SINGULIS OBJECTIONIBUS SINGULAE RESPONSIONES. 157
    CAP. I.---Resp. ad illud: Quod ex praedestinatione Dei, velut fatali necessitate homines ad peccata compulsi cogantur in mortem. Ibid.
    CAP. II.---Resp. ad illud. Quod ab eis qui non sunt praedestinati ad vitam non auferat percepta baptismi gratia orig. peccatum. Ibid.
    CAP. III.---Resp. ad illud: Quod non praedestinati ad vitam, etiamsi fuerint in Christo regenerati, et pie justeque vixerint, nihil eis prosit; sed tamdiu reserventur donec ruant et pereant; nec ante eos ex hac vita, quam hoc eis contingat, auferri. 158
    CAP. IV.---Resp. ad illud: Quod non omnes homines vocentur ad gratiam. 159
    CAP. V.---Resp. ad illud: Quod qui vocati sunt non aequaliter sint vocati, sed alii ut crederent, alii ut non crederent. 160
    CAP. VI.---Resp. ad illud: Quod ad bonum sive ad malum praedestinatio Dei in hominibus operetur. Ibid.
    CAP. VII.---Resp. ad illud: Quod Deus quibusdam filiis suis, quibus fidem dedit, ob hoc non det perseverantiam, quia non sunt a massa perditionis discreti. 161
    CAP. VIII.---Resp. ad illud: Quod non omnes velit Deus salvos fieri, sed certum numerum praedestinatorum. 162
    CAP. IX.---Resp. ad illud: Quod non pro totius mundi salute Redemptor sit crucifixus. 164
    CAP. X.---Responsio ad illud: Quod quibusdam Evangelii praedicatio a Domino subtrahatur, ne percepta Evangelii praedicatione salventur. 166
    CAP. XI.---Resp. ad illud: Quod per potentiam Deus homines ad peccata compellat. Ibid.
    CAP. XII.---Resp. ad illud: Quod quibusdam vocatis et pie viventibus obedientia subtrahatur, ut obedire desistant. 167
    CAP. XIII.---Resp ad illud: Quod quidam non ad hoc a Deo creati sunt, ut vitam adipiscantur aeternam; sed ut habitum tantummodo saeculi praesentis ornarent. 168
    CAP. XIV.---Resp. ad illud: Quod qui Evangelicae praedicationi non credunt, ex Dei praedestinatione non credunt. 169
    CAP. XV.---Resp. ad illud: Quod idem sit praescientia quod praedestinatio. 170
    PARS SECUNDA.---DE SINGULIS CAPITULIS SINGULAE SENTENTIAE. Ibid.
    Admonitio in Responsiones sequentes. 173
    PRO AUGUSTINO RESPONSIONES AD CAPITULA OBJECTIONUM VINCENTIANARUM. 177
    CAP. I.---Resp ad illud quod Dominus non pro omnium salute sit passus. Ibid.
    CAP. II.---Resp. ad illud: Quod Deus nolit omnes salvare, etiamsi omnes salvari velint 179
    CAP. III.---Resp. ad illud: Quod Deus majorem partem generis humani ad hoc creat ut illam perdat in aeternum. Ibid.
    CAP. IV.---Resp. ad illud: Quod major pars generis humani ad hoc creatur a Deo ut non Dei, sed diaboli faciat voluntatem. 180
    CAP. V.---Resp. ad illud: Quod peccatorum nostrorum auctor sit Deus, eo quod malam faciat voluntatem hominum, plasmet substantiam quae naturali motu nihil possit nisi peccare. Ibid.
    CAP. VI.---Resp. ad illud: Quod Deus tale in hominibus plasmet arbitrium, quale est daemonum, quod proprio motu nihil aliud possit velle nisi malum. 181
    CAP. VII.---Resp. ad illud: Quod haec sit voluntas Dei, ut magna pars Christianorum salva esse nec velit nec possit. Ibid.
    CAP. VIII.---Resp. ad illud: Quod velit Deus ut omnes catholici in fide catholica perseverent, sed velit ut exinde magna pars apostatet. 182
    CAP. IX.---Resp. ad illud: Quod velit Deus, ut magna pars sanctorum a sanctitatis proposito ruat. Ibid.
    CAP. X.---Resp. ad illud: Quod adulteria et corruptelae virginum sacrarum ideo contingant, quia illas Deus ad hoc praedestinavit ut caderent. Ibid
    CAP. XI.---Resp. ad illud: Quod quando incestant patres filias et matres filios, vel quando servi Dominos occidunt, ideo fiat, quia ita Deus praedestinavit ut fieret. 183
    CAP. XII.---Resp. ad illud: Quod Dei praedestinatione [Col. 1013] efficiantur de filiis Dei filii diaboli, et de templo S. Spiritus templa daemonum, etc. 183
    CAP. XIII.---Resp. ad illud: Quod omnes illi fideles et sancti, qui ad aeternam mortem praedestinati sunt, quando ad vomitum suum relabuntur, vitio quidem suo hoc facere videntur; sed ipsius vitii causa est praedestinatio. 184
    CAP. XIV.---Resp. ad illud: Quod magna pars illa catholicorum fidelium atque sanctorum quae ad ruinam et perditionem praedestinata est, etiamsi petat a Deo sanctitatis perseverantiam, non impetrabit. Ibid.
    CAP. XV.---Resp. ad illud: Quod omnes illi fideles sancti qui ad aeternam mortem praedestinati sunt, posteaquam ceciderint, sic a Deo dispensantur, ut nec possint nec velint per poenitentiam liberari. 185
    CAP. XVI.---Resp. ad illud: Quod magna pars illa fidelium atque sanctorum quae ad aeternam mortem praedestinata est, quando dicit Deo, Fiat voluntas tua, nihil aliud quam contra se petat, id est, ut cadant et ruant. Ibid.
    Adm. in Prosperi Resp. ad excerpta Genuensium. Ibid.
    RESPONSIONES AD EXCERPTA GENUENSIUM. 187
    Excerpta I-IX cum responsionibus. 187
    Admonitio in librum sequentem. 201
    PRAETERITORUM SEDIS APOST. EPISCOPORUM AUCTORITATES, DE GRATIA ET LIBERO ARBITRIO. 205
    CAP. I.---Quod Adam omnes homines laeserit, nec quemquam sine gratia Christi posse salvari. Ibid.
    CAP. II.---Quod nemo sit bonus suis viribus, nisi participatione ejus qui solus est bonus. 206
    CAP. III.---Quod nisi gratia Dei continua juvemur, insidias diaboli superare non possumus. 207
    CAP. IV.---Quod per Christum libero bene utamur arbitrio. Ibid.
    CAP. V.---Quod omnia SS. merita dona sint Dei. Ibid.
    CAP. VI.---Quod omnis sancta cogitatio et motus piae voluntatis ex Deo sit. 208
    CAP. VII.---Quod gratia Dei non solum peccata dimittat, sed etiam adjuvet ne committantur, et praestet ut lex impleatur; non sicut ait Pelagius, facile, quasi sine gratia Dei difficilius possit impleri. Ibid.
    CAP. VIII.---Quod praeter statuta sedis apostolicae, omnes orationes Ecclesiae Christi gratiam resonent, qua genus humanum ab aeterna damnatione reparatur. 209
    CAP. IX.---Quod gratiam Dei etiam baptizandorum testetur instituta purgatio, cum exorcismis et exsufflationibus spiritus ab eis abiguntur immundi. 210
    CAP. X.---Quod profundiores quaestiones nec contemnendae sint, nec penitus asserendae. 211
    Admonitio in librum contra Collatorem. Ibid.
    LIBER CONTRA COLLATOREM. 213
    CAP. I.---Calumniatores doctrinae S. Augustini eo ducunt, ut inimici gratiae credantur ab Ecclesia injuste damnati. Unde oriatur major necessitas eos refellendi. 215
    CAP. II.---Cur aggrediatur unius Cassiani potissimum definitiones. Cassiani prima definitio catholica. A quo postea incipit introduci definitio, qua docetur multos ad gratiam venire sine gratia. 217
    CAP. III.---Cassianus nec cum Pelagianis, nec cum Catholicis plene concordat, dum asserit alios per gratiam, alios per legem et naturam justificari. Definitio tertia Cassiani: Appetitum virtutum habere hominem a se ipso. 221
    CAP. IV.---Contra Cassianum probatur, nec desiderium sanitatis haberi sine gratia. Quarta Cassiani definitio: Per naturae bonum aliquando bonarum voluntatum prodire principia. Refellitur. 223
    CAP. V.---Definitio quinta Cassiani: Simul suscipiendas esse sententias contrarias; et illam quae bonam voluntatem nasci ex gratia, et illam quae ex bona voluntate gratiam pendere dicit. Refutatio. 225
    CAP. VI.---Cum ea quaestio, quae est de sanctarum origine voluntatum, contra Pelagianos clare definita sit; male Cassianus, terrantium arma colligens, contendit liberum arbitrium auferri per gratiam. 228
    CAP. VII.---Cassianus, contrarias definitiones confundens, exemplis colorare nititur quod intendit, hoc posse quosdam per liberum arbitrium, sine adjutorio Dei, quod quidam nisi Deo cooperante non possint. Refellitur. 229
    CAP. VIII.---Definitio sexta Cassiani. Liberum arbitrium et gratiam pariter suscipi debere; id est, ita ut pari modo ad salutem conferre credantur. Divinae auctoritates de gratia afferuntur, daturque ratio quare voluntas non auferatur per gratiam. 233
    CAP. IX.---Contra Cassianum probatur initium bonae voluntatis esse ex gratia. Definitio septima Cassiani refellitur, nempe: Adanum post praevaricationem accepisse scientiam mali, non amisisse scientiam boni. 235
    CAP. X.---Exponitur et vindicatur locus Apostoli Rom. II, 14, de gentibus sine lege facientibus quae legis sunt. Sapientia quaedam in infidelibus ex naturae a Deo conditae [Col. 1014] reliquiis: nullus vero bonae voluntatis motus nisi ex Spiritu sancto. 240
    CAP. XI.---Liberum arbitrium nec voluntatem boni, nec possibilitatem habere, nisi per gratiam. Cur homini imperentur ea quorum facultatem non invenit in sua natura. Definitio octava Cassiani: Naturae humanae non id solum ascribendum quod malum est, merita hominum nulla nisi ex gratia. 242
    CAP. XII.---Demonstratur uberius sententiam Cassiani esse, cogitationes pias et sancta consilia absque inspiratione Dei concepta, de naturali posse prodire sapientia. Refellitur. 243
    CAP. XIII.---Definitio nona Cassiani: Omni animae inesse naturaliter virtutum semina, a Creatore inserta. Refellitur, quia peccatum originale evertit. Virtutes in impiis veras non esse. Virtutum sive meritorum principia nulla in nobis ante gratiam. In ingeniis impiorum licet multa laudabilia, non tamen verae virtutes. Confutat id quod ex Pastoris libro apocrypho probare voluerat collator, hominem etiam ante gratiam ad bonum et malum aequaliter se habere. 247
    CAP. XIV.---Definitio decima Cassiani: Job suis viribus vicisse diabolum, non auxilio gratiae, nisi quatenus Deus non majorem tentatori dedit potestatem, quam illi noverat inesse virtutem. Cassiani fraus: catholicam sententiam de gratia in disputationis exordio praedicat, eamdem postea expugnaturus. 252
    CAP. XV.---Libero arbitrio quantum tribuerit Cassianus. Job in conflictu cum diabolo sua ipsius virtute vicisse putat. Contra probatur Job vicisse auxilio Dei. Tolerantiae fortitudo non nisi ex gratia Dei. Cassiani error, virtutem resistendi habuisse Job ex libero arbitrio, non ex gratia. 253
    CAP. XVI.---Quod supra docuerat Cassianus centurionis evangelici exemplo confirmare nititur; cujus definitio undecima est: Nullius laudis et meriti esse si id in eo Christus quod ipse donaverat praetulisset. Refutatio. 259
    CAP. XVII.---Quantum Cassianus in supra refutatis adjuvet Pelagianos. Salus omni mundo nisi ex fide esse non potest. 261
    CAP. XVIII.---Cassianus inconvenientia miscere conatur, et fideles in duo genera dividit, quibus contraria accommodet. Definitio duodecima Cassiani: Deum in salutis negotio aliis esse salvatorem, aliis susceptorem tantum. Refutatio. 262
    CAP. XIX.---Recapit. duodecim Cass. definitionum. 265
    CAP. XX.---Errores in Cassiani definitionibus contenti summatim colliguntur. 269
    CAP. XXI.---Redit ad susceptam initio defensionem Augustini, quem praecipue Semipelagiani impetebant. Illos ergo iisdem armis impugnandos esse Ecclesiae. Augustini doctrina ejusdem tenoris ubique demonstratur. 270
    CAP. XXII.---Conclusio operis. Etsi Augustini reprehensores satis sint convicti, tamen tolerandi sunt, nec de correctione eorum desperandum est. Interim amandi quidem semper, sed vitandi. 274
    Adm. in S. Prosperi L. psalmorum expositionem 275
    EXPOSITIO PSALMORUM a C usque ad CL. 277-425
    Adm. in lib. Sent. ex Augustino desumptarum. 425
    LIBER SENTENTIARUM ex Augustino delibatarum. 427-531
    Admonitio in Chronicum S. Prosperi. 531
    CHRONICUM, in duas partes divisum. 535
    PRIMA PARS, ab ortu rerum ad mortem Valentis. 535-583.
    SECUNDA PARS, a morte Valentis imp. usque ad obitum Valentiniani tertii, et Romam a Vandalis captam. 583-605
    Appendicula ad Chronicum S. Prosperi. 605
    OPERUM PARS POSTERIOR.---OPERA DUBIA.
    Admonitio de opusculo sequenti. 607
    CONFESSIO S. PROSPERI. Ibid.
    Admonitio de Poemate conjugis ad uxorem. 609
    POEMA CONJUGIS AD UXOREM.---Uxorem hortatur ut totam se Deo dedicet. 611
    Admonitio in carmen de Providentia divina. 615
    CARMEN DE PROVIDENTIA DIVINA. 617
    Admonitio in libros de vocatione omnium gentium. 639
    DE VOCATIONE OMNIUM GENT. LIBER PRIMUS. 647
    CAPUT PRIMUM.---Materiam hoc libro tractandam proponit, docetque non recte sentire eos qui praedicatione gratiae liberum negari arbitrium contendunt. Ibid.
    CAP. II.---Omni animae humanae naturaliter inesse qualemcumque voluntatem, quae aut sensualis aut animalis, aut spiritalis est. 649
    CAP. III.---De voluntate sensuali. 650
    CAP. IV.---De voluntate animali qua nihil supra mercedem temporalis gloriae acquiritur, etiamsi dono Dei in ea sublimius sapiatur. Ibid.
    CAP. V.---Omnes gentes in elementis accepisse praecepta legalia, ut inexcusabiles sint in idololatria. 651
    CAP. VI.---Quod absque divina gratia voluntas tanto citius [Col. 1015] propinquat iniquitati, quanto acrius intenditur actioni, quia non in gloriam Dei vivit. 652
    CAP. VII.---In homine, cum ad pietatem redit, non aliam creati substantiam, sed eamdem quae fuerat labefactata, reparari; nec aliud ab eo auferri nisi vitium, priore voluntate correcta. 653
    CAP. VIII.---Gratiam sic reparare opus Dei ut lib. arbitrium non auferat, sed potius per ipsummet illud sanet. 654
    CAP. IX.---Quod Scriptura, sive de bonis, sive de malis loquatur, sive de electis, sive de reprobis, ita meminit unius partis, quasi neminem hominum praetermittat. 657
    CAP. X.---Quod scriptura de electis et reprobis ejusdem populi loquitur, tamquam de iisdem. 661
    CAP. XI---Quod Scriptura de diversorum temporum hominibus loquitur, quasi de ejusdem temporis generatione. 663
    CAP. XII.---Quod illud Apostoli, Vult omnes homines salvos fieri, de omni genere hominum intelligitur. Ibid.
    CAP. XIII.---Secreti illius profunditas, quo Dei salvantis gratia aliquos pro quibus Ecclesia orat, praeterit, nobis in hac vita patere non potest. 665
    CAP. XIV.---Multa esse in dispensatione operum divinorum, quorum causis latentibus, soli monstrantur effectus 666
    CAP. XV.---Quod pars hominum liberatur, ascribi non potest meritis voluntatum, veluti bonos elegerit gratia, malos praeterierit. 668
    CAP. XVI.---Ex eo quod parium parvulorum alii ad aeternam vitam, alii ad mortem aeternam ante intelligentiae usum hinc migrent, ostenditur inscrutabilitas divinorum judiciorum. Ibid.
    CAP. XVII.---Ex impiis qui in extremis conversi salvantur, ostenditur et gratiam sine meritis dari et inscrutabile esse Dei judicium. 669
    CAP. XVIII.---Gratia, sine qua bona merita esse nequeunt, non accipitur a quoquam, nisi ex Dei voluntate, sine meritis. 671
    CAP. XIX.---Qualis sit natura sine gratia. 672
    CAP. XX.---Viscera misericordiae Dominus ad omnium nationum impendit salutem, omnesque salvat; et tamen etiam verum est quod testimonium ejus nemo accipit. Ibid.
    CAP. XXI.---Non esse scrutandum cur Deus alios eligit, alios non eligit; sicut nec cur antea, omnibus gentibus praetermissis, unum Israelem elegit. 674
    CAP. XXII.---Eos qui discretionem qua Deus alios elegit ad merita referunt voluntatis humanae, docere neminem gratis, sed ex retributione salvari, et ex parvulis aperte confutari. 675
    CAP. XXIII---Omne bonum hominis meritum, ab initio fidei usque ad perseverantiae consummationem, donum esse divinum. 676
    CAP. XXIV.---Omne bonum in homine esse ex gratia, et fidem dari non petitam, ut ipsius petitionibus caetera bona consequamur. 679
    CAP. XXV.---Cur potius hic quam ille accipiat gratiam esse impenetrabilem nec posse ex libero arbitrio solvi 685
    LIBER SECUNDUS. Ibid.
    CAP. I.---Tria esse in hac quaestione certa. Deum velle omnes salvos fieri, cognitionem veritatis et salutem esse ex gratia, et judicia Dei esse impenetrabilia. 685
    CAP. II.---Scriptura docet Deum velle omnes homines salvos fieri. 687
    CAP. III.---Inscrutabile esse cur Deus judicarit quorumdam vocationem differendam. 688
    CAP. IV.---In praeteritis saeculis semper admonuit divina bonitas homines sui cultus per elementa. 689
    CAP. V.---Qui inter gentes Deo placuerunt spiritu fidei et gratiae sunt discreti. 691
    CAP. VI.---Non omnibus, etiam nunc, eadem gratiae mensura confertur. Ibid.
    CAP. VII.---Cum omne bonum ex gratia Dei sit, imparitas meritorum nec in liberum arbitrium est referenda, nec in querelam est vocanda. 692
    CAP. VIII.---Unicuique sine merito datur unde tendat ad meritum, et a gratia jam donata exspectatur ut id quod accepit augeat per illum qui dat incrementum. Ibid.
    CAP. IX.---Variatae per diversa tempora gratiae causa a nobis non est investiganda. 694.
    CAP. X.---Omnibus saeculis misericordia Dei et corpora aluit et mentes uvit 695
    CAP. XI.---Hominibus fere paulatim et particulatim accrescit quod superna largitas eis dare decrevit. 695
    CAP XII---Divinae constitutionis non est nostra a Deo aversio, sed propriae voluntatis. 697
    CAP. XIII.---Bonitatem Dei non solum sanctis, sed et impiis lastituendis affuisse ante diluvium. Ibid.
    [Col. 1016] CAP. XIV.---In diluvio, et postea usque ad Christum, revelata sunt opera divinae gratiae, et Christianae gratiae miracula praesignata. 698
    CAP XV.---Meliora non nasci nunc ingenia quam ante Christi adventum. Tempore adventus Christi inventa est iniquitas robustior, ut gratia Dei manifestaretur. 700
    CAP. XVI.---Christus pro omnibus mortuus est. 702
    CAP. XVII.---Nationes quibus nondum gratia Salvatoris illuxit, disposito tempore vocandas esse ad Evangelium. 704
    CAP. XVIII.---Prioribus saeculis absconditam fuisse gentibus gratiam Christi, non tamen prophetiam Ibid.
    CAP XIX.---Deus pro omni tempore vult omnes homines salvos fieri. 706
    CAP. XX.---Objectio ex parvulis contra illud, Qui vult omnes homines salvos fieri. 707
    CAP. XXI.---Juste agi cum parvulis pereuntibus, tam in hoc saeculo quam in futuro, propter orig. peccatum. Ibid.
    CAP. XXII.---Divina justitia cuilibet mensuram et modum miseriae ordinat. 708
    CAP. XXIII.---Parvulis pereuntibus generalis gratia tribuitur, dum ea parentibus datur. 709
    CAP. XXIX---Non esse justam querelam ex discretione parium parvulorum, sed magnam divinae justitiae et gratiae Christi commendationem. Ibid.
    CAP. XXV.---Deum ob generalem gratiam omni tempore velle omnes salvos fieri: at peculiari gratia quosdam tantum. 710
    CAP. XXVI.---Quod in omni justificatione gratia quidem principaliter praeemineat, sed voluntas ei subjungatur, quia gratia primo sibi, tamquam receptricem et famulam donorum suorum, praeparat voluntatem. 711
    CAP. XXVII.---Consensum voluntatis per gratiam gigni, non solum ex doctrina et illustratione, sed etiam ex terrore et metu. 712
    CAP. XXVIII.---Posse eos qui gratia Dei in Christum credunt, non credere, et eos qui perseverant, a Deo recedere. 713
    CAP. XXIV.---Promissio benedictionis omnium gentium ita completur quotidie, ut nec pereuntibus sit excusatio justa, nec salvatis de sua salute gloriatio. 715
    CAP. XXX.---Repetitio primi capitis libri secundi. Ibid.
    CAP. XXXI.---Omnibus saeculis affuisse omnibus hominibus generalem Dei bonitatem; sed tantum salvandis peculiarem gratiam. 716
    CAP. XXXII.---Inter fideles varios esse gradus munerum Dei; idque non ex meritis eorum, sed justo et latenti Dei judicio. 717
    CAP. XXXIII.---Nemo perit qui perire non debet; sed omnes ab aeterno electi salvi fiunt. 717
    CAP. XXXIV.---Non frustra laborari ad acquirenda bonorum operum merita, vel orationibus insisti; quamvis incommutabile sit Dei propositum super salute electorum. 719
    CAP. XXXV.---Gratia datur electis non ut otientur, vel a nullo hoste impetantur, sed ut bene operentur, et hostem vincant. Ibid.
    CAP. XXXVI.---Electio non tollit orandi studium, sed ejus effectus per orat. et bona opera completur. 720
    CAP. XXXVII.---De nullo ante finem vitae hujus pronuntiari potest quod in electorum gloria sit futurus. 722
    APPENDIX AD OPERA S PROSPERI. Ibid.
    Admonitio in Concilii Arausicani II Canones. Ibid.
    CANONES. 723
    Admonitio in librum sequentem. 729
    LIBER DE PROMISSIONIBUS ET PRAEDICTIONIBUS DEI. 733
    Praefatio. Ibid.
    PARS PRIMA.---Tempus ante legem. Ibid.
    PARS SECUNDA.---Tempus legis. 767
    PARS TERTIA.---Tempus gratiae. 817
    PARS QUARTA.---Dimidium temporis, ad cujus finem implendae sunt visiones in Scripturis factae de Antichristo. 837
    PARS QUINTA.---De gloria regnoque sanctorum 853
    Admonitio in Chronicon sequens, S. Prospero attributum. 857
    CHRONICON. 859

IDATIUS AQUAEFLAVIENSIS.
    Prolegomena. 867
    IDATII CHRONICON. 873
    Praefatio. 875
    INCIPIT CHRONICON. Ibid.
    DESCRIPTIO CONSULUM. 891

MARCELLINUS COMES.
    Prolegomena. 913
    MARCELLINI CHRONICON. 917




FINIS TOMI QUINQUAGESIMI PRIMI.
