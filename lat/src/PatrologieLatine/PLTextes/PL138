
PATROLOGIAE TOMUS CXXXVIII.

RICHERUS S. REMIGII MONACHUS / AUCTORES INCERTI ANNI

TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXXXVIII.


RICHERUS S. REMIGII MONACHUS;



AUCTORES INCERTI ANNI;



OPERA ;



MONUMENTA DIPLOMATICA;



MONUMENTA LITURGICA;



MONUMENTA MONASTICA.



TOMUS UNICUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


Volume title page
APPENDIX AD SAECULUM X COMPLECTENS

AUCTORES INCERTI ANNI

ET

OPERA .

ACCEDUNT

MONUMENTA DIPLOMATICA, LITURGICA ET MONASTICA.

TOMUM INCHOANT ET SAECULUM CLAUDUNT

RICHERI

S. REMIGII EXTRA MUROS REMENSES MONACHI

HISTORIARUM LIBRI IV

RECUSI JUXTA PRAESTANTISSIMAM D. PERTZII EDITIONEM. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
VENIT 7 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXVIII CONTINENTUR.


RICHERUS S. REMIGII MONACHUS.
Historiarum libri quatuor. 	Col. 17



APPENDIX AD SAECULUM X.
Auctores anni incerti. 	169
Opera . 	189
Monumenta diplomatica. 	447
Monumenta liturgica. 	855
Monumenta monastica. 	1345





Main volume text





ANNO DOMINI DCCCCXCIX.
RICHERUS S. REMIGII EXTRA MUROS REMENSES MONACHUS.




[Col. 0009]
DE RICHERO ET EJUS CHRONICO NOTITIA.
(Apud Pertz, Monumenta Germaniae hist. Script. tom. III.)

[Col. 0009A] Quod raro tantum historiae commodo fieri solet, ut antiquorum regum casum novique hominum generis ortum vir utrisque necessitudine quadam conjunctus et historiae scribendae capax stylo committat, ea ultimis Carolorum et Hugoni, regum hodieque in Gallia florentium principi, claritas Richero nato concessa est. Hic, ut ipso tradente discimus, sancti Remigii extra muros Remenses monachus [(1) 1Kb] , patrem habuit Rodulfum, Ludovici Transmarini regis militem et consiliarium. Pater »consilio commodus, facundia simul et audacia plurimus, unde et rex admodum ei consuescebat et apud eum saepissime consultabat,« inter alia quae patravit, anno 949 Lauduni capiendi ordinem in consilio regis proposuit et ipse dux feliciter exsecutus [Col. 0009B] est [(2) 1Kb] , atque an. 956 Gerbergae reginae vindex Montem Castriloci, Hannoniae caput, noctu expugnavit, et Ragenerum, qui reginae injurias intulerat, uxore et liberis inde ablatis, ad satisfaciendum reginae coegit [(3) 1Kb] . Tali patre editum et Lothario rege, qui ultimus Carolorum dignitatem regiam inter bella civilia et externa haud infeliciter sustinuit, adultum, Richerum studio regii generis et patriae amore flagrasse et primam rerum publicarum et artis militaris notitiam domi consecutum esse, haud est quod mireris. Ultimis Odelrici archiepiscopi annis [(4) 1Kb] , vel quod potius credam Adalberone archiepiscopo, monasterium sancti Remigii intravit, ubi sub Rodulfi abbatis disciplina ab egregio magistro Gerberto litteris instructus, artibus [Col. 0009C] liberalibus studium advertit, diversasque philosophiae partes edoctus et classicis Romanorum scriptoribus, philosophis, poetis, historicis, cosmographis imbutus, ut de monacho sperari poterat, sanctis Patribus etiam et canonibus ecclesiasticis legendis operam dedit [(5) 1Kb] . Erat tunc Remorum urbs [Col. 0010A] ut inter Galliae civitates ab antiquo clara et primatu praesulis insignis, ita Adalberonis regimine nobilitata, eoque non minus exemplis quam doctrina animis moribusque juvenum formandis valida. Richerus igitur bonitate et ingenio amicitiam Gerberti sibi comparavit, »viri, ut ejus verbis utar, magni ingenii ac miri eloquii, quo tota Gallia ac si lucerna ardente vibrabunda refulsit.« Qui cum intimis Adalberoni archiepiscopo a consiliis esset, atque itineribus, epistolis et magisterio summis in Gallia, Germania et Italia viris familiaritate jungeretur, optimam juveni rerum sui temporis cognoscendarum et perspiciendarum facultatem dedit. Medias tamen inter turbas, quae Carolorum casum et novi regni initia comitabantur, Richerus arti medicae se [Col. 0010B] addixit, quam quo studio sit amplexus, ex plurimis morborum descriptionibus operi insertis [(6) 1Kb] colligitur. Anno 991 mense Martio ab amico Heribrando medico, Carnotensi clerico, litteris et legato arcessitus, Carnotum adiit, ubi apud magnae liberalitatis et scientiae virum Hippocratis aphorismos et librum de concordia Hippocratis, Galeni et Suriani studiosius evolvit; cujus itineris molestias libro IV, capite 50, exposuit. Paulo post cum, Arnulfo, Adalberonis successore, deposito, Gerbertus regum Hugonis et Rotberti, discipuli sui, favore archiepiscopatum Remensem suscepisset, Richero historiae Gallorum conscribendae auctor factus est. Quod quidem munus »ob summam quam afferre videbatur utilitatem et materiae ubertatem eo animi [Col. 0010C] nisu suscepit, qua jubentis mira benivolentia se pertrahi« dicit [(7) 1Kb] , triennioque absolvit. Siquidem annis 995 et 996 litteras ad Gerbertum operi praefixas, librum I et libri II capita 1-78, quibus historia usque ad annum 948 perducitur, conscripsit, reliqua libri II capita, librum III et IV historiam [Col. 0011A] annorum 948-995 complexos, annis 996-998 addidisse et tum quoque totum opus retractasse ultimamque ei manum admovisse videtur [(8) 1Kb] .

Consilium et rationem operis ipse praefatus ita prodit: »Bella a Gallis patrata variosque eorum tumultus ac diversas negotiorum rationes ad memoriam reducere scripto specialiter propositum est. Si qua vero aliorum efferantur, ob incidentes rationes quae vitari non potuerunt id evenisse putetur.« Initium operis ab eo tempore sumpsit, quo Hincmarus Annalibus suis finem dederat [(9) 1Kb] . Et cum per centum amplius annos librum deducendum proponeret, Julii Caesaris exemplo a divisione orbis et descriptione Galliae populorumque eam incolentium exorsus [(10) 1Kb] , historiam Odonis et Caroli IV regum [Col. 0011B] usque ad an. 920 [(11) 1Kb] ex fontibus, si Flodoardi Historiam Remensem excipias, unde pauca tantum mutuatus est, nobis inaccessis proponit; historiam Caroli IV, Rotberti, Rodulfi, Ludovici et initia Lotharii inde ad an. 920 usque ad an. 965 ex Flodoardi Annalibus [(12) 1Kb] et fontibus nobis ignotis concinnavit [(13) 1Kb] , denique regna Lotharii [(14) 1Kb] , Ludovici V, Hugonis et Rotberti [(15) 1Kb] ab an. 969 usque ad an. 995, historico nullo adjutus, adhibitis tamen chartis nonnullis archivi sancti Remigii [(16) 1Kb] atque Gerberti [(17) 1Kb] historia concilii Remensis et synodi Mosomensis, conscripsit. Quod quo concilio quave fide fecerit collatis cum historia fontibus ejus qui hodieque exstant, perspicietur. Igitur cum non annales sed historiam Gallorum scribendam sibi [Col. 0011C] proposuisset, Flodoardi libro adhibito, »non verba eadem, sed alia pro aliis longe diverso orationis schemate disposuit [(18) 1Kb] , satisque lectori fieri arbitratus est, si probabiliter [(19) 1Kb] atque dilucide breviterque omnia digessisset.« Certe neminem latebit, nec reprehendi potest, Richerum plurima a Flodoardo prolata omisisse, reliqua saepe ita disposuisse, ut ordo rerum gestarum multo melius intelligeretur [Col. 0012A] [(20) 1Kb] , additisque suis omnia ita digessisse, ut plane nova probabilisque narratio evaderet; nec tantum indulgendum, sed gratulandum est, quod pro varia qua excelluit doctrinae copia, res a Flodoardo interdum non nisi verbo attactas amplius exposuit, ita ut vel ea pars operis, quae ex uno Flodoardo fluxit, commentarii [(21) 1Kb] perpetui a viro insigni scripti vices quodammodo expleat; ignosci potest, quod Flodoardum nonnunquam haud bene intellexit [(22) 1Kb] ; at acri censura animadvertendum, quod nonnunquam a Flodoardo recedens, in bellorum descriptione aut permagnos [(23) 1Kb] aut multo majores quam Flodoardo teste novimus [(24) 1Kb] pugnatorum aut occisorum numeros refert, quod Gallis victoriam immeritam [(25) 1Kb] attribuit, imo Flodoardum [Col. 0012B] undecim millia in parte Rotberti, in parte Caroli septem millia centum et duodeviginti caesos scripsisse dicit [(26) 1Kb] , ubi Flodoardi codices et editiones omnes [(27) 1Kb] nonnisi haec verba: Multis ex utraque parte cadentibus legunt. Quod ut veritati aperte contrarium nec ulla excusatione obvelandum, ita leve tamen vitium videbitur, si alium locum intuearis, quo se in licentiam viro candido, qualem historiarum scriptorem esse decet, plane indignam, partium studio et vanitate abripi passus est. Nam cum operi ad finem perducto secundum manum admoveret, eam libri primi partem, quae de rebus Caroli cum Belgis et duce eorum Giselberto agit, ita retractare non erubuit, ut Belgicae loco Germaniam et pro Giselberto Heinricum scriberet, quo [Col. 0012C] scilicet Germaniam Carolo eo tempore subjectam fuisse simularet; quod ab Ekkehardo Uraugiensi, qui nostrum evolverat, receptum, cum reliquis omnibus testimoniis repugnaret, ad nostra usque tempora scrupulum saltem historicis injecit, nec nisi authentico reperto explicari potuit. Talibus Richerum patriae ultra quam ferri potest studiosum et vanae gloriae, quae vel in Napoleonis nuntiis [(28) 1Kb] [Col. 0013A] indignationem populorum incurrit, deditum experti, si totum opus caute legendum, nec ullo ejus loco nisi fundamentis ejus bene perspectis utendum esse censemus, nihil ultra justum et verum statuere videbimur. Et vel primis libris praeter ea quae Flodoardi auctoritate nituntur plura nostro propria inesse, quibus fidem praestare fas sit, ultro fateor. Pertinere eo videntur historia Odonis regis, praecipue narratio de victoria apud Montem Panchei [(29) 1Kb] , licet nulla ejus in Annalibus Vedastinis, Abbone vel Reginone mentio occurrat, in historia Caroli et Rodulfi notitiae de rebus Belgicis [(30) 1Kb] ex antiquo fonte derivatae, sed supra adulterationis notatae, narrationes de Haganone, de captione Caroli [(31) 1Kb] , de rebus Nortmannorum [(32) 1Kb] , et pauca alia [(33) 1Kb] , multa [Col. 0013B] [(34) 1Kb] in historia Ludowici IV, cui et Richeri patrem a consiliis fuisse diximus, et cujus extrema ipse fortasse puer vidit. In hac igitur operis parte ita procedendum est, ut, adhibito Flodoardo, primum quid ei debeatur aut nonnisi pro commentario ejus habendum sit intelligatur, deinde reliquorum in fidem, auctoris vaniloquentiae ac nimii patriae studii ratione habita, inquiratur. Qua via licet eorum quoque, quae ex fontibus nobis incognitis fluxerunt, auctoritas aliquoties infringatur [(35) 1Kb] , ea tamen ad historiam saeculi decimi intelligendam plurimum conducere reperies. Altera operis pars, libri III capita 22-110 et librum IV complexa, praecipuam sibi laudem comparabit, quippe qua auctor suum tempus et res, quas ipse expertus fuerat aut [Col. 0013C] a Gerberto, operis scribendi suasore, didicerat, candide, perspicue et accurate conscripsit. Laudi accedit, quod animum Carolorum studiosum vel post exitium eorum servavit; nam licet Adalberonem et Gerbertum secutus, regum novorum auctoritatem agnosceret [(36) 1Kb] , et tyranni vocabulum, quo antea rebelles et desertores [(37) 1Kb] Caroli et Ludovici nuncupare solitus fuerat [(38) 1Kb] , inde ab Hugonis coronatione in Carolum transferret [(39) 1Kb] , ejus tamen causae justitiam minime celavit [(40) 1Kb] , et Adalberonis Laudunensis episcopi proditionem narratione ipsa quam acerrime fieri poterat reprehendit. In conciliis [Col. 0014A] ad sanctum Basolum et Mosomensi scribendis cum Gerberto in universum congruit, quaedam a Gerberto omissa [(41) 1Kb] profert, omnia tamen, ut operis institutum poscebat, bene concepta succincte exposuit. Acta ab utroque inserta paucissimis et nullius momenti vocibus discrepant, ubi cujusnam auctoritas praevaleat haud liquet.

Opus igitur ad lancem appensum auctorem ostendit benevolum, gravem, sagacem, varia eruditionis specie instructum, rerum in causas inquirere solitum, hominum et rerum qui ad historiam sui temporis facerent bene gnarum, quique Romanorum exemplo historiam scribere didicisset. Prae aliis etiam sui aevi scriptoribus peritia artis bellicae [(42) 1Kb] et locorum [(43) 1Kb] quibus res gestae sunt insignis, iis describendis [Col. 0014B] operam dedit. Errores nimio gloriae patriae studio et vanitati tribuendi [(44) 1Kb] . Ordo in universum temporis decursum secutus, nonnunquam studio rerum connectendarum turbatur. Oratio dilucida, brevis, vigore et simplicitate placet.

Richerus, opere usque ad mensem Junium anni 995 perducto, scribendi finem fecit, notatis tamen praecipuis annorum 996, 997 et 998 eventibus, ita ut eum his quoque conscribendis animum advertisse pateat. Quo tempore Gerberto ad sedem Ravennatem et anno sequenti pontificatus Romani ad apicem promoto, an Richerus opus transmiserit, dubitari potest. Certe autographus liber non ita comparatus est, ut archiepiscopi summive pontificis manibus traditum facile existimem; descriptum autem [Col. 0014C] fuisse, ignoramus. De Richero quoque amplius nihil constat, praeter quod, studio ejus librum legis Salicae, qui hodie in bibliotheca regia Parisiensi numero 4789 insignitus exstat, bibliothecae sancti Remigii Remensis illatum, inscriptio vetus tradit [(45) 1Kb] .

Historia autographa saeculo XI bibliothecae monasterii S. Michaelis Babenbergensis ab Heinrico II imp. conditi inter primos ejus fortasse libros illata, cum aliis libris Gerberto et Richero notis in catalogo Ruotgeri intra annos 1112-1123 confecto recensetur [(46) 1Kb] , ubique annis 1098-1101 ab Ekkehardo Uraugiensi [(47) 2Kb] , et quadringentis annis post a Trithemio [Col. 0015A] [(48) 1Kb] exscripta, tum in bibliothecam capituli translata, anno 1611 marginibus heu praecisis membranae illigata, et nostro demum saeculo bibliothecae publicae Bambergensi illata est. Cujus thesauros cum Boehmero nostro comite mense Augusto anni 1833 perlustrarem, oblatus est nobis inter codices historicos liber magna sui parte lectu difficilior, cujus in fronte manu recenti inter alia legebatur: Richerii Monachi Senensis ord. S. Benedicti libri IV Historiae. (Achery Spicil. T. II, III, non convenit.) In primo quoque folio manu saeculi XVI scriptum erat: Historia Richeri monachi. Primo intuitu vetustate operis perspecta, mox primis etiam lineis haud sine maximo gaudio scriptorem saeculi decimi hucusque ineditum, et cujus tantum nomen a Trithemio proditum [Col. 0015B] fuisset, agnovi, quem ut describerem a V. Cl. Jaeck, qui magno litterarum commodo bibliothecae ditissimae praeest et summo in rem Germanicam favore studiis nostris suffragatur, facillime impetravi. Prodit igitur jam liber, tenebris quibus per octingentos amplius annos tegebatur evolutus, atque inter historicorum medii aevi praecipuos locum suum ipse sibi vindicaturus. Atque ut de codice unde nobis provenit uberius dicam, ipsa littera, cujus specimina adjicimus, prodente, saeculo decimo exeunte, annis scilicet 996-998, scriptus fuit. Membrana magna ex parte palimpsesta, forma pro diversis quaternionibus diversa, in universum tamen quae diciur in 4o longiori sive octavo; quaterniones sex numeris signati, quorum primus constat foliis 1-8, [Col. 0015C] schedula [2b], quae Ant Philonium ad catarrum in fronte inscribitur, inserta, secundus foliis 9, 12-16, insertis 10 et 11, tertius foliis 17-22, quartus foliis 23-28, 30, 32, insertis 29 et 31, quintus foliis 33, 38-44, insertis 34-37, sextus foliis 45, 46, 48, 52, 54-57, insertis 47, 49-51 et 53. Scriptura in prima operis parte major, inde a folio nono decrescit, in nonnullis paginis, praecipue p. 49 et 50, valde exigua, in aliis injuria temporum tam pallida, ut haud sine difficultate legatur. Est, ut opus ipsum prodit, autographum Richeri, totumque ejus manu non solum finitum sed et recognitum. Quod quidem patet ex multis cum vocabulis tum sententiis, eodem atramento, quo scribi coeperant, deletis atque aliis vocibus et sententiis eadem scribendi serie substitutis. [Col. 0015D] Cujus rei exempla cum textus infra edendus praebeat, hic tantum advertendum erit, auctorem in recognoscendo etiam opere complura majoris momenti immutasse, ita ut vocabula, sententias, imo et paginas eraderet, eisque alia substitueret. Quod praecipue locum habuit in quaternione primo, [Col. 0016A] cujus atramenti pallor ab atramento nigriori auctoris opus suum recognoscentis valde distat, fol. 2, 5, 6, 7, 8, ubi etiam vocabulo Gisleberti, comitis Belgici, nomen Heinrici, ducis Saxoniae, substituit. In secundo quaternione fol. 9 et 10 multa immutavit, folia 10 et 11 eademque plurimum correcta et nigriori atramento scripta inseruit; in quarto quaternione fol. 33 initium secundae paginae erasit, fol. 34-37 inseruit, fol. 38 pauca immutavit. In sexto demum quaternione foliis 49-50 et scedula 51 insertis, narrationem de itinere suo Remis Carnotum et historiam synodi in monasterio S. Basoli habitae, necnon scedula 53 inserta sex lineas narrationi pugnae inter Conanum et Fulconem commissae addidit. Vere igitur, si ullius unquam auctoris, Richeri [Col. 0016B] autographum nobis relictum esse, apparet.

Liber in paginae 55' linea octava desinit; multo majore paginae parte una cum pagina 56 vacua relicta, paginae 56' alia plane manu litterae Gerberti inscriptae sunt; pagina 57 vacat, pagina 57' Richeri iterum manu praecipua continuandae historiae capita diverso tempore inscripta praebet.

Jam superest ut de editionis consilio et ratione paucis moneam. Opere quanta diligentia fieri potuit exscripto, textum, qualis ultimus auctori placuit, exprimendum duxi, adjectis, quantum propter evanidam scripturae faciem concessum erat, prima lectione, quam verae sententiae sistendae saepe plurimum efficacem superiora docuerunt. Capitum distinctionem ab auctore ipso profectam, sed nonnunquam [Col. 0016C] praetermissam, ubicunque ex ipsius sententia necessaria videbatur, institui; inscriptiones in margine positas retinui, numeros adjeci. Loca obscura aut unius alteriusve litterae abscisione lacera conjectura probabili ductus explevi. Interpunctionem nonnisi raro, cum sententiarum nexus id fieri apertissime posceret, attigi. Qua quidem in re Richeri et Gerberti idem fere modus fuisse videtur, verborum distinctione vocis modulationi adaptata. Ultimo loco quoniam Richerus ex Gerberti historia conciliorum ad S. Basolum, Mosomensis et Cauceiensis plurimum illustratur, opuscula ista ope codicum saeculi X exeuntis et XI, scilicet.

1) Lugdunensis inter Vossianos in 4o, n. 54, olim libri Miciacensis monasterii, unde concilium Remense [Col. 0016D] una cum litteris Gerberti ad Widerodum episcopum Argentinensem et ad Siguinum archiepiscopum et Hugonis regis ad Johannem papam Francofurti anno 1600 in 8vo prodiit, a Boehmero nostro mecum exscripti, et

2) Guelferbytani inter Helmstadienses n. 32 in fol. [Col. 0017A] olim S. Remigii Remensis [(49) 1Kb] , unde vitiosa Flacii editio concilii ad S. Basolum fluxit, a D. Waitzio cum editis iterum collati, appendicis loco referenda statui, adjectis ex codice Guelferbytano fol. 169, 170 litteris Gregorii V papae ad Willegisum archiepiscopum, quibus eum de decretis synodi Papiensis circa Arnulfum certiorem facit; quae documenta historiae [Col. 0018A] saeculi X illustrandae aptissima, a summis viris profecta, et codicum optimorum auctoritate aut integritati restituta aut prima vice luci data, ineditos Richeri libros haud incommode comitatum iri, persuasum habeo. (Litteras Gregorii V et concilium Mosonense, de quibus hic Pertzius, habes infra in Gregorio V et Gerberto.

EDITOR PATROLOGIAE.
)





[Col. 0017]
RICHERI HISTORIARUM LIBRI QUATUOR.



PROLOGUS AUCTORIS.

[Col. 0017B] Domino ac beatissimo Patri, Gerberto Remorum archiepiscopo, Richerus monachus.

Gallorum congressibus in volumine regerendis, imperii tui, pater sanctissime Gerberte [1 1Kb] , auctoritas seminarium dedit. Quam, quia summam utilitatem affert et rerum materia sese multiplex [2 1Kb] praebet, eo animi nisu complector, qua jubentis mira benivolentia pertrahor. Cujus rei initium a vicino ducendum existimavi [3 1Kb] , cum [4 1Kb] res multo ante gestas, divae memoriae [5 1Kb] Hincmarus ante te in pontificatu octavus [6 1Kb] , suis annalibus copiosissime annexuit. Tantoque superiora lector ea inveniet, quanto a nostri opusculi exordio, per ejus regesta sese attollet. Et hoc inquam, ne Karolorum aliorumque frequens in utroque opere repetitio, operis utriusque [Col. 0017C] ordinem turbet. Ubi enim rerum ordo non advertitur, tanto nitentem error confundit, quanto a serie ordinis errantem seducit. Unde cum hic atque illic sepe Karoli, sepe Ludovici notae offeruntur, pro [Col. 0018B] tempore auctorum prudens lector reges aequivocos pernotabit. Quorum temporibus bella a Gallis saepenumero patrata, variosque eorum tumultus, ac diversas negotiorum rationes, ad memoriam reducere scripto specialiter propositum est. Si qua vero aliorum efferantur, ob [7 1Kb] incidentes rationes quae vitari non potuerunt, id evenisse putetur. Sed [8 1Kb] si ignotae antiquitatis ignorantiae arguar, ex quodam Flodoardi presbyteri Remensis libello, me aliqua sumpsisse non abnuo, at non verba quidem eadem, sed alia pro aliis longe diverso orationis [9 1Kb] scemate disposuisse, res ipsa evidentissime demonstrat. Satisque lectori fieri arbitror, si probabiliter atque dilucide breviterque omnia digesserim. In dicendo enim recusans effluere, plurima succincte expediam. Ac totius [Col. 0018C] exordium narrationis aggrediar, breviter facta orbis divisione, Galliaque in partes distributa, eo quod ejus populorum mores et actus describere propositum sit.



LIBER PRIMUS
[Col. 0017]

[Col. 0017C] 1. Divisio orbis.---Orbis itaque plaga, quae mortalibus sese commodam praebet, a cosmographis [(50) 1Kb] trifariam dividi perhibetur, in Asiam videlicet, Africam, et Europam. Quarum prior, a septemtrione per orientis regionem usque in austrum, extrinsecus [Col. 0018C] Oceano disterminata, interius a Ripheis montibus usque ad terrae umbilicum, Thanai, Meothide, Mediterraneoque ab Europa distinguitur. Ab umbilico vero usque in austrum, Nilo fluvio ab Africa est seclusa. Africam vero et Europam, exterius quidem ab [Col. 0019A] austro in septemtrionem Oceano circumdatas, Mediterraneum interjectum [10 1Kb] discriminat. Ab Asia vero interius earum alteram Nilus, alteram vero Mediterraneum, Thanaisque ac Meotis, ut dictum est, sejungunt. Quarum singulae cum proprias habeant distributiones, Europae tamen partem unam quae Gallia a candore [(51) 5Kb] vocatur, eo quod candidioris speciei insigne ejus oriundi praeferant, in suas diducere partes ratum duxi.

2. Istius Galliae per partes distributio.---Gallia [11 1Kb] ergo et ipsa in tria distincta est, in Belgicam, Celticam, Aquitanicam. Quarum prior Belgica, a Rheno, qui Germaniam ab Oceano determinat, quae multarum gentium ferax, a germinando nomen accepit, exporrigitur usque in fluvium Matronam. Ab utroque [Col. 0019B] vero latere, hinc quidem Alpibus Penninis, inde vero mari vallatur, cujus circumfusione insula Brittannica efficitur. Celtica autem [12 1Kb] a Matrona per longum in Garunnam distenditur; cujus latera, oceani Brittannici, et insulae Brittannicae limites habent. Quicquid vero a Garunna distenditur [13 1Kb] in Pireneum, Aquitanica appellatur, hinc [14 1Kb] Rhodano Ararique atque inde Mediterraneo conlimitans. Constat itaque, totius Galliae spatium ab oriente quidem Rheno, ab occidente Pyreneo [15 1Kb] , et a septentrione mari Brittannico, ab austro vero Mediterraneo cingi.

3. Mores Gallorum.---Omnium ergo Galliarum populi innata audatia plurimum efferuntur, calumniarum impatientes. Si incitantur, cedibus exultant, efferatique inclementius adoriuntur. Semel persuasum [Col. 0019C] ac rationibus approbatum, vix refellere consuerunt. Unde et Hieronimus (ep. 60, adv. Vigilant.) [Col. 0020A] Sola inquit: Gallia monstra non habuit, sed viris prudentibus et eloquentissimis semper claruit. Praeter haec quoque Belgae rebus disponendis insigniores, robore atque audatia non impares. Maxima quaeque magis ingenio quam viribus appetunt. Et si ingenio in appetendis cassantur, viribus audacter utuntur. Cibi etiam potusque adeo parci. Celtae vero ac Aquitani, consilio simul et audatia plurimi, rebus seditiosis commodi. Celtae tamen magis providi, Aquitani vero praecipites aguntur, plurimumque in ciborum rapiuntur appetitum. Quod sic est eis innatum, ut praeter naturam non appetant. Hinc et Sulpicius (Dialog. I, 4): Edacitas, inquit, in Graecis gula est, in Gallis natura. Hos omnes populos etsi [16 1Kb] natura feroces, ab antiquo fere per omnia [17 1Kb] prospere [Col. 0020B] egisse et cum pagani [18 1Kb] essent historiae tradunt [19 1Kb] . Post vero a sancto Remigio [20 1Kb] baptizati, adprime [21 1Kb] clara semper et illustri [22 1Kb] victoria emicuisse [23 1Kb] feruntur. Quorum quoque primus rex christianus, Clodoveus fuisse traditur. A quo per succedentia tempora imperatoribus egregiis res publica gubernata fuisse dinoscitur, usque ad Karolum, a quo historiae sumemus initium.

4. Quod ob infantiam et principum dissidentiam pyratae Gallias [24 1Kb] irruperint.---Hic patrem habuit [25 1Kb] Karlomannum regem [(52) 3Kb] , avum vero paternum Ludovicum cognomento Balbum, abavum autem Karolum Calvum, Germanorum atque Gallorum imperatorem egregium. Biennis adhuc patrem amisit; matre 26 1Kb] vix per quadriennium superstite. Ob cujus [Col. 0020C] infantiam cum regnorum principes nimia rerum cupidine sese praeire contenderent, quisque ut poterat [Col. 0021A] rem dilatabat. Nemo regis provectum [27 1Kb] , nemo regni tutelam quaerebat. Aliena adquirere summum cuique erat; nec rem suam provehere videbatur, qui alieni aliquid non addebat. Unde et omnium concordia, in summam discordiam relapsa est. Hinc direptiones, hinc incendia, hinc rerum pervasiones exarsere. Quae cum immanissime agitarentur, piratae qui Rhodomensem provintiam incolebant, quae est Celticae Galliae pars, ad rerum immanitatem incitantur. Haec gens ab insulis oceani septentrionalis remotioribus diu ante exierat. Et per maria errando classe devecta, summam hanc Galliarum partem attigerat. Saepe quoque eam armis impetivit, saepe etiam a terrae principibus devicta occubuit. Quod cum multoties inter sese moverent, visum fuit Galliae primatibus, [Col. 0021B] ut dono regum haec provincia ei conferretur; ita tamen, ut, idololatria penitus relicta, christianae religioni se fideliter manciparet, necnon et regibus Galliarum terra marique fideliter militaret. Hujus provinciae metropolis. Rhodomum esse dinoscitur, sex tantum urbibus, Bajocis videlicet, Abrincanto, Ebrocis, Sagio, Constantiae, Liscio [(53) 1Kb] , vim suae dominationis intendens. Hanc itaque ex antiquo a piratis possessam esse manifestum est. Sed paterna tunc sevitia ducti, in principes dissidentes moliri conantur. Unde et latrociniis ac discursionibus Brittanniam minorem, quae est Galliae contigua atque militans, infestare aggrediuntur. Reique occasionem nacti, fidem penitus abrumpunt, ulteriusque procedunt in Galliam. Ac circumquaque palantes, longe [Col. 0021C] lateque diffunduntur; feminarum, puerorum, pecudum, ceterarumque rerum non modicam praedam abducentes. Recipiuntur vero cum his omnibus secus Sequanam loco qui Givoldi fossa [(54) 1Kb] nuncupatur. Ac idem sepius aggressi, Galliae Celticae partem, quae Sequanae Ligerique fluviis interjacet, quae et Neustria nuncupatur, totam pene insectati sunt. Hisque animo inerat, interiores Galliarum partes irrumpere, earumque gentes aut a finibus pellere, aut gravissimis substituere tributis. Id etiam ante fieri, quam in consensum principes revocarentur, accelerabant. Hujusmodi dissidentia, pecunias Galliarum sese asportaturos, certissime rati. Quorum impetus, Catillo principe ferebatur. Principes tanta barbarorum ignominia confecti, de pace habenda per legatos [Col. 0021D] inter sese admodum quaerunt. Nec diu morati, jure obsidum, in unum consulturi conveniunt. In [Col. 0022A] quo conventu, sapientium usi consilio, fidemque pacti, in concordiam maximam rediere; contumelias a barbaris injectas ultum ire parati. Et quia Karolus vix adhuc triennis erat [(55) 1Kb] , de rege creando deliberant; non ut desertores, sed ut in adversarios indignantes.

5. Regis genus atque fortuna [28 1Kb] .---Anno [29 1Kb] itaque incarnationis dominicae [30 1Kb] 888 (Febr.) [XVI Kal. [31 1Kb] ] Mart. [(56) 1Kb] quinta feria communi decreto, Odonem virum militarem ac strenuum in basilica sancti . . . . . [32 1Kb] [(57) 1Kb] regem creant. Hic patrem habuit ex equestri ordine Rotbertum; avum vero paternum, Witichinum advenam Germanum. Creatusque rex, strenue atque utiliter omnia gessit, praeter quod in militari tumultu, raram componendi lites potestatem habuit [33 1Kb] . [Col. 0022B] Nam pyratas signis collatis intra Neustriam septies fudit, ac in fugam novies compulit [34 1Kb] . Atque hoc fereper quinquennium 889 [35 1Kb] . Quibus repulsis, fames valida subsecuta est, cum triennio terra inculta remanserit. Jam enim mensura frumenti quae sedecies ducta modium efficit, decem dragmis veniebat. Gallinatius quoque quatuor dragmis. Ovis vero tribus unciis; atque vacca, jabo [(58) 1Kb] tollebatur. Vini nulla coemptio erat, cum vinetis ubique succisis, vix ejus aliquid habebatur. Rex interea per loca [36 1Kb] quae piratis irruentibus aditum praebebant, munitiones exstruit, ac in eis militum copias ponit. Ipse cum exercitu in Aquitaniae partes secedens, non ante se rediturum proponens, quam supradicta modii frumentarii mensura, duabus dragmis veniret, gallinatius vero denario, [Col. 0022C] atque ovis duabus itidem dragmis, vacca vero tribus unciis venumdaretur.

6. (890.) Pyratae Brittaniam impetunt ac devastant.---Interea rege apud urbem Anitium [(59) 1Kb] rem publicam procurante, pyratae a finibus Neustriae pulsi, eum ad interiora Aquitaniae concessisse [37 1Kb] dinoscunt. Confluunt itaque ac classem parant, atque Brittanniam repentini irrumpunt. Brittanni repentino barbarorum impetu territi, saevientibus caedunt. Cuique vitam tantum salvare satis fuit. Rerum suarum ereptionem nemo quaerebat. De vita solummodo agitabant. Unde et suis fere omnibus derelictis, pyratae passim rapiuntur. Quaeque commoda asportant, ac cum multa rerum praeda nullo renitente redeunt. Tam felici ergo successu elati, per exteriores [Col. 0022D] Brittanniae fines secus Andegavum Aquitaniam irrumpunt, multaque depopulatione terram devastant. [Col. 0023A] Abducunt viros ac mulieres puerosque. Quorum provectiores in utroque sexu obtruncant. Pueros servituti mancipant, feminas vero quae formosae videbantur prostituunt.

7. (892.) Odo rex [38 1Kb] contra pyratas [38 1Kb] exercitum [38 1Kb] parat.---Sed nonnulli vario eventu elapsi, profugio salvati sunt. A quibus dum exagitarentur, mox Odoni regi relata fuere. Qui rerum magnitudine motus, quotquot ex Aquitania potuit, edicto regio congregari praecepit milites peditesque. Ex Provintia quoque, quae Rhodano et Alpibus marique ac Gothorum finibus circumquaque ambitur, Arelatenses ac Aurasicanos [(60) 1Kb] habuit. Sed et ex Gothia, Tholosanos atque Nemausinos. Quibus collectis, exercitus regius, in decem milibus equitum, peditum vero sex milibus [Col. 0023B] erat. Procedit itaque secus Briddam [(61) 1Kb] , sancti Juliani martiris castrum, iter agens. Sanctumque regiis donis veneratus, Arvernicum pagum ingreditur. Huc jam hostes advenerant, ac castrum quod Mons Panchei [(62) 1Kb] dicitur, vehementi hostilitate premebant. Rex principibus Francorum atque Aquitanorum stipatus, licet ancipiti deliberatione, tamen belli dispositionem apud eos pertractabat, illos ad pugnam hortans, ac eorum magnanimitatem ex natura plurimum attollens. Aliis quoque gentibus eos esse potiores, tam viribus quam audatia et armis, memorabat. Eorum quoque majores, pene totum orbem debellasse, ipsumque caput orbis Romam immaniter attrivisse. Unde et oportere paternam animositatem in filiis renovandam asserebat [39 1Kb] , ut [Col. 0023C] patrum magnanimitas filiorum virtute commendaretur.

8. Impetus Odonis regis in pyratas, bellique qualilitas.---Quibus dictis cum persuasisset, utpote vir audax ac violentus, cum sexdecim milibus signis illatis barbaros aggreditur. Sed peditum copias praemittit, atque ex eis primum impetum infert. Ipse cum equitatu succedens, peditum fortunam opperiebatur. Nec minus et barbari acies ordinaverant, ac indivisi adversarios excipere cogitabant. At regii pedites hostibus directi, primo certamine sagittas jaculantur; densatique, lanceis obversis, in illos feruntur. Excepti vero a barbaris, plurimi dilabuntur, non tamen praeter adversariorum ruinam. Nam et eorum alii praecipitati, alii vero quam plures sauciati [Col. 0023D] sunt. Post pedites vero et regius equitatus succedit; ac acies hostium, copiis peditum divisas, multo nisu irrumpit. Sternitque ut fertur tredecim milia, paucis fuga salvatis. Et cum jam potiretur victoria spoliisque diripiendis instaret, barbarorum quatuor milia, quae insidiose in abditis latuerant, ex obliquo viarum irruere. Qui cum gradivo incessu [Col. 0024A] propinquarent, armorum luce ab observatoribus cogniti sunt. Factoque signo exercitus in unum redit. Rex multo plures advenire arbitratus, suos hortatur stipatores, ut priores animos resumant, immo et non amittant; decus pro patria mori, egregiumque pro christianorum defensione corpora morti dare, multis sermonibus asserens. Exercitus itaque densatus, licet anterioris belli vulneribus aeger, tamen obvenire non distulit.

9. Ingo ex mediocribus cum [40 1Kb] regis signo [40 1Kb] bellum ingreditur [40 1Kb] .---Et cum agitaretur quis regium signum efferret, eo quod in tanta nobilium manu nullus sine vulnere videbatur, idque omnes evitarent, e medio omnium Ingo prosilit, ac militatum sese offerens, imperterritus dixit: »Ego ex mediocribus [Col. 0024B] regis agaso [(63) 1Kb] , si majorum honori non derogatur, signum regium per hostium acies efferam. Nec fortunam belli ambiguam expavesco, cum semel me moriturum cognosco.« Ad haec Odo rex: »Nostro inquit dono, ac principum voluntate signifer esto.« Ille signum excipiens, agmine densato circumseptus incedebat. Factusque cunei militaris acumen, hostes vibrabundus ingreditur. Precipitantur barbari, viresque amittunt. At regius exercitus rediens, iterum irrumpit sternitque. Tertioque adortus fere omnes opprimit. Ex quorum tumultu cum aer densatus, multo pulvere pinguesceret, Catillus [41 1Kb] cum paucis per caliginem fuga sese surripuit, atque in dumetis sese abdidit. Qui cum lateret, a victoribus passim palantibus repertus atque captus est, suisque qui [Col. 0024C] secum latuerant [42 1Kb] gladio transfixis, post spolia direpta Odoni regi oblatus est.

10. Tiranni [43 1Kb] baptismus et [43 1Kb] interfectio [43 1Kb] .---Utiliter ergo patrata victoria, rex tirannum captum secum Lemovicas ducit. Ibique ei vitae ac mortis optionem dedit, si baptizaretur, vitam, sin minus, mortem promittens. Tirannus mox absque contradictione baptizari petit. Sed dubium an fidei quicquam habuerit. Quia ergo Pentecostes instabat sollempnitas (Jun. 11), ac episcoporum conventus regi aderat, ab episcopis ei triduanum indicitur jejunium. Die vero constituta cum in basilica sancti Marcialis martiris, post episcoporum peracta officia in sacrum fontem ab ipso rege excipiendus descenderet, jamque trina immersione in nomine Patris [Col. 0024D] et Filii et Spiritus sancti baptizatus esset, Ingo ante signifer, gladio educto loetaliter eum transverberat, ac fontem sacratum, vulneris effusione immaniter cruentat. Rex tantum facinus indignans, principibus frementibus homicidam rapi ac trucidari jubet. Ille gladio projecto fugiens, sancti Marcialis aram complexus est; indulgentiam ab rege ac primatibus [Col. 0025A] postulans, atque loquendi locum multis clamoribus petens. Et jussu regio, de commisso facinore responsurus sistitur. Orsusque sic ait:

11. Oratio Ingonis pro se apud regem et principes suasorie habita.---Deum voluntatis meae conscium testor, nihil mihi fuisse carius vestra salute. Vester amor ad hoc me impulit. Ob vestram salutem in has me miserias praecipitavi. Pro omnium vita, tantum periculum subire non expavi. Grande quidem est gestum negotium, sed major est negotii utilitas. Regiam majestatem me laesisse quidem non abnuo, sed multa commoda in facinore comparata assero. Consideretur auctoris animus, animadvertatur etiam futura facinoris utilitas. Tirannum captum metus causa baptismum petiisse adverti, eumque postquam [Col. 0025B] dimitteretur, pluribus injuriis vicem redditurum, suorumque stragem gravissime ulturum. In quem, quia futurae cladis causa visus est, ferrum converti. Haec est mei facinoris causa. Haec me ad scelus impulit. Hoc ob regis suorumque salutem peregi. Et utinam morte mea, patriae libertas, rerumque tranquillitas consequantur! Sed si occidor, ob regis primatumque salutem occisus videbor. Cogitet jam quisque, an pro hujusmodi mercede ei militandum sit; et an pro fide servata, tali habendus sit retributione. Ecce capitis et pectoris laterisque recentia vulnera! Patent praecedentium temporum cicatrices, dispersique per reliqua corporis membra livores. Quorum assiduis doloribus confectus, nihil post tot mala, nisi mortem, malorum finem exspecto.« Qua [Col. 0025C] conquestione alios ad benivolentiam traxit, alios vero ad lacrimas impulit. Unde et milites pro eo agentes, regem demulcent, et ad pietatis clementiam suadent; nihil regi prodesse asserentes, si suorum quispiam intereat; immo in tiranni occisione gaudendum, vel quia vitae datus sit si fidelis decessit, vel quia ejus insidiae penitus defecerint si in dolo baptismum susceperit. Quibus rex animum temperans, tumulato barbaro, Ingonem in gratia resumit. Et insuper castrum quod Blesum [(64) 1Kb] dicitur ei liberaliter accommodat, eo quod is qui castri custodiam agebat, in bello pyratico occisus esset. Ejus quoque uxorem derelictam, dono regio in matrimonio Ingo sibi accopulat. Regis exinde ac principum gratia admodum usus, prospere ac feliciter [Col. 0025D] omnia gerebat. Verum id in brevi. Nam vulnerum sanies male a cirurgis amputata, cum sub recutita superficie, tumorem intrinsecus operaretur, nimio humoris reumatismo, plus biennio vexatus, in lectum decidit. Unde et intercluso reumate, penitus intumuit. Sicque toto erisipilato corpore, vitam amisit, [Col. 0026A] Gerlonem filium parvum superstitem relinquens. Qui ab rege tutori commissus, patrimonium cum matre possedit.

12. Promotio [44 1Kb] Karoli in regem [44 1Kb] .---Interea rex a Lemovica urbe dimotus, Echolisinam [(65) 1Kb] petit, ac ibi quaeque gerenda disponit. Nec multo post petens Petragoram, nobilium causas quae litibus agitabantur ibi aequissime ordinat, plurimum [45 1Kb] de communibus omnium causis apud optimates pertractans. Quibus cum foret admodum intentus, ibique per aliquot tempora sese moraturum proponeret, Fulco Remorum archiepiscopus, de Karoli promotione in regnum apud Belgas tractabat (893). Videbatur etenim tunc, quod praesens oportunitas huic rei aliquam commoditatem pararet. Idque plurimum [Col. 0026B] persuadebat Neustriorum absentia [46 1Kb] . Etenim cum rege in partibus Aquitaniae tunc detinebantur. Suadebant quoque multiplices adolescentis quaerimoniae. Jam enim quindennis, de regi amissione apud amicos et domesticos gravissime conquerebatur; regnumque paternum repetere multo conatu moliebatur. Ei ergo omnes Belgicae principes, et aliquot Celticae summopere favebant. Horum quoque consensus, sub Remensi metropolitano, sacramenti jure firmatur. Ac tempore statuto conveniunt, ex Belgica [(66) 1Kb] quidem Coloniensis, Trevericus, atque Maguntinus metropolitani, cum suis dioecesaneis episcopis, aut eorum probabilibus legatis. Ex Celtica vero Remorum praedictus metropolitanus, cum aliquot suis dioecesaneis, Laudunensi videlicet, Catalaunico atque Morinensi. [Col. 0026C] Anno [47 1Kb] autem incarnationis dominicae [47 1Kb] 893 5 Kal. [48 1Kb] Februar., die dominica (Jan. 28), collecti Remis in basilica sancti Remigii Karolum quindennem regem creant; ac in urbe purpuratum, more regio edicta dare constituunt. Et ex Celtica quidem, paucissimi ejus partes sequebantur. Ex Belgica vero, ei omnes addicti sunt. Ab illis enim devotissime exceptus, per omnes [49 1Kb] eorum urbes et oppida [50 1Kb] humanissime deductus est.

13. Odonis [51 1Kb] reditus ab Aquitania [51 1Kb] ejusque obitus.---Quod factum Odo rex comperiens, ab Aquitania redit. Urbemque Turonicam petens, sanctum Martinum donis regalibus honorat. Sicque Parisii receptus, sanctos martires Dionisium, Rusticum et Eleutherium magnifice donat. Tandem fluvio Matrona [Col. 0026D] remenso, Belgicam ingreditur. Ac oppido receptus, quod dicitur Fara, prae nimia anxietate insomnietatem pati coepit. Quae cum nimium succresceret, mentis alienationem operabatur. Superantibusque humoribus, anno regni sui decimo, ut quidam ferunt mania, alii frenesi, finem vitae accepit (898, [Col. 0027A] Jan. 1). Tumulatur [52 1Kb] vero cum [52 1Kb] multo suorum lamento, in basilica sancti [52 1Kb] Dionisii martiris.

14. Mores Karoli.---Karolus itaque rex creatus, ad multam benivolentiam intendebat. Corpore prestanti, ingenio bono simplicique [53 1Kb] . Exercitiis militaribus non adeo assuefactus. At litteris liberalibus admodum eruditus. In dando profusus, minime avarus. Duplici morbo notabilis, libidinis intemperans, ac circa exsequenda juditia paulo neglegentior fuit. Galliarum principes ei animo ac sacramento annexi sunt. Necnon et Rotbertus Odonis regis defuncti frater, vir industrius atque audatia plurimus. sese militaturum regi accommodat [54 1Kb] . Quem etiam rex Celticae ducem praeficit, ac in ea omnium gerendorum ordinatorem concedit; ejus [55 1Kb] fere per quadriennium [Col. 0027B] consilio utens, eique admodum consuescens. A quo per Neustriam deductus [56 1Kb] , urbibus atque oppidis ab eo receptus est. Urbemque Turonicam petens, plurima auri atque argenti talenta, sancto Martino liberaliter impertit. A cujus servitoribus pro sese fieri deprecationes postulans, perpetim cotidianas obtinuit. Inde quoque omnibus obtentis rediens, Belgicam repetit, ac sanctum Remigium donis egregiis honorat. Et sic Rotberto Gallia [57 1Kb] Celtica collata, in Saxoniam [58 1Kb] [(67) 1Kb] secedit; cujus urbes sedesque regias lustrans cum oppidis, nullo renitente obtinuit. Ubi [59 1Kb] etiam Heinricum regio genere inclitum, ac inde oriundum, ducem omnibus praeficit. Sarmatas [60 1Kb] absque praelio subditos habuit. Anglos [61 1Kb] quoque ac reliquos transmarinorum [Col. 0027C] populos, mira benivolentia [62 1Kb] sibi adegit. Vix tamen [63 1Kb] per decennium [63 1Kb] . Et forte felicissimus per omnia fuisset, si in uno nimium non errasset.

15. Nimia Karoli [64 1Kb] dilectio [64 1Kb] erga Haganonem [64 1Kb] .---Nam cum multa benignitate principes coleret, praecipua tamen beatitudine Haganonem habebat, quem ex mediocribus potentem effecerat; adeo ut magnatibus quibusque longe absistentibus, ipse regio [Col. 0028A] lateri solus haereret, pilleum etiam a capite regis sepissime sumptum, palam sibi imponeret. Quod etiam multam regi intulit labem [65 1Kb] . Et enim primates id ferentes indignum, regem adeunt, ac apud eum satis [66 1Kb] conqueruntur, hominem obscuris parentibus natum, regiae dignitati multum derogare, cum acsi indigentia nobilium, ipse tamquam consulturus regi assistat. Et nisi a tanta consuetudine cesset, sese a regis consilio penitus discessuros. Rex dissuasionibus his minime credulus, a dilecto non cessit.

16. (920.) Indignatio [67 1Kb] Rotberti [67 1Kb] in Haganonem [67 1Kb] .---Interea Belgicae [68 1Kb] urbibus [69 1Kb] atque oppidis firmissime optentis [70 1Kb] , in Celticam redit, ac urbe Suessonica recipit sese. Huc ex omni Gallia principes confluunt. Huc etiam minores [71 1Kb] multo favore conveniunt [Col. 0028B] [72 1Kb] . Inter quos cum Rotbertus, in majore gratia apud regem sese haberi putaret, utpote quem ducem in Celtica omnibus praefecerat, cum rex in palatio sedisset, ejus jussu dux dexter, Hagano quoque ei levus pariter resedit. Rotbertus vero dux tacite indignum ferebat personam mediocrem [73 1Kb] sibi aequari, magnatibusque praeponi. At iram mitigans, animum dissimulabat, vix regi pauca locutus. Celerius ergo surgit, ac cum suis consilium confert. Quo collato, regi per legatos suggerit, sese perferre non posse sibi Haganonem aequari, primatibusque anteferri. Indignum etiam videri hujusmodi hominem regi haerere, et Gallorum nobilissimos longe absistere; quem nisi in mediocritatem redigat, sese eum crudeli suspendio suffocaturum. Rex dilecti ignominiam [Col. 0028C] non passus, facilius se omnium colloquio, quam hujus familiaritate posse carere respondit. Quod nimium Rotbertus indignatus, cum optimatibus plerisque injussus Neustriam petit, ac Turonis sese recipit. Multam ibi de regis levitate indignationem [74 1Kb] habens. Plurima etiam ut in se transfundatur rerum summa, apud suos caute pertractans. Quamvis [75 1Kb] etenim regi [75 1Kb] faveret, non [75 1Kb] mediocriter [Col. 0029A] tamen [76 1Kb] ei regnum invidebat [76 1Kb] , cum sibi post [76 1Kb] fratrem hereditandum [76 1Kb] magis videret. Nonnulla quoque moliebatur in Fulconem Remorum metropolitanum, qui regem a cunabulis educaverat, atque in regnum promoverat [(68) 1Kb] . Videbatur etenim, quia si is solum deperiret, facilius refundi in sese regnum potuisset. Id etiam apud Balduinum Morinorum principem admodum agitabat. Hic enim ab eo [76* 1Kb] persuasus, ejus partes jam rege deserto sequebatur.

17. (899.) Interfectio Fulconis archiepiscopi.---Quo rex comperto, in Balduinum fertur, ac multa obsidionis vi castrum Atrabatum ab eo aufert, atque cum tota sancti Vedasti abbatia, Fulconi praedicto metropolitano concedit. At post aliquot tempora metropolitanus ob itineris longinquitatem fratrumque [77 1Kb] [Col. 0029B] incommoditatem [77 1Kb] Altmarum comitem accersiens [78 1Kb] , abbatiam sancti Medardi quam ipse comes tenebat, ab eo accipit, et pro ea abbatiam sancti Vedasti cum castro Atrabato rationibus utrimque habitis ei impertit. (900.) Unde et ad nimiam pertrahitur Balduinus crudelitatem. Multaque affectus anxietate, ad ultionem penitus sese convertit. Amicitiam ergo circa metropolitanum simulat. Per legatos quoque multam benivolentiam mandat [79 1Kb] , fidemque spondet. Illud tamen multa suorum curiositate observat, utrum privatus an cum copiis regis palatium petere consuescat; privatum multo nisu impetere cupiens. Haec dum sic haberentur, pro regiis causis contigit episcopos Belgicae apud regem congregari. Unde et metropolitanus accersitus cum iter accelerare pararet, [Col. 0029C] incautus cum paucis festinabat. Cui mox affuit quidam Winemarus cum cohorte a Balduino missus [80 1Kb] . Metropolitanus cum esset cum paucis, a cohorte cum suis interceptus est. Nulli fugae locus patuit. Omnes circumvallantur atque impetuntur. Admodum utrimque dimicant. Utrimque fusi procumbunt. (900, Jun. 16.) Winemarus metropolitanum adortus, lancea inermem transfigit [81 1Kb] , atque inter suos septem vulneribus sauciatum praecipitat. Cui cum adhuc ictus intenderet, quidam suorum multo episcopi amore ducti, super eum procumbunt. Qui cum eo mox transfixi atque occisi sunt. Quatuor tantum fuga labuntur [82 1Kb] , qui rei negotium Remis demonstrant. Tunc vero magna militum manus, ab urbe mox cum [Col. 0029D] armis educta, adversarios persequi conatur. Sed eis elapsis, dominum occisum cum suis colligunt, atque multo doloris lamento Remos deportant, cum sacerdotibus sacerdotem plurimo dignitatis obsequio condentes.

[Col. 0030A] 18. Winemari [83 1Kb] interitus [83 1Kb] . Interea collectis apud regem episcopis, talia mox referuntur. Quod etiam omnibus nimium animi incussit dolorem. Rex ipse in lacrimas dissolutus, de casu pontificis [84 1Kb] adeo conquestus est. Episcopi quoque in fratris morte et coepiscopi, multa commiseratione condoluere. Initoque consilio, Winemarum cum suis complicibus, horribili anathemate damnant. Qui in brevi deficiens, insanabili ydropis morbo a Deo percussus est. Ventre itaque turgidus, exterius quidem lento igne, interius vero immani incendio urebatur. Ingens tumor pedum non deerat. Verenda vermibus scaturiebant. Crura tumentia ac lucida. Anelitus fetidus. Viscera etiam paulatim per colum diffluebant. Super haec omnia sitim intollerabilem sustinebat. Appetitum vero comedendi [Col. 0030B] aliquando habebat, sed cibi illati fastidium inferebant. Insomnietatem jugem patiebatur. Omnibusque factus intolerabilis, omnibus horrori [84* 1Kb] habitus est. Itaque amici atque domestici ab eo dimoti sunt, multo ejus corporis fetore confecti; in tantum ut nullus medicorum, saltem medendi causa ad eum accedere posset. Quibus omnibus dissolutus, omni christianitatis communione privatus, a vermibus ex parte jam consumptus, flagiciosus ac sacrilegus ab hac vita pulsus est.

19. Promotio [85 1Kb] Herivei in [85 1Kb] episcopatum [85 1Kb] .---Sepulto vero domno Fulcone metropolitano, Heriveus vir spectabilis et palatinus episcoporum consensu, et Remensium conibentia in pontificatu regis donatione succedit. Quorum uterque quanta utilitate, [Col. 0030C] quantaque religione in aecclesia Remensi floruit, si quis ad plenum [86 1Kb] dinoscere cupit [86 1Kb] , legat librum Flodoardi presbiteri, quem ab urbe [(69) 1Kb] condita de ejusdem urbis episcopis uberrime descripsit. Adepto [(70) 1Kb] quoque Heriveus pontificatu, multa fide regem sequebatur, desertoribus adeo infestus. Erlebaldum [(71) 1Kb] Castricensium comitem, qui res sui episcopii pervaserat, et oppidum quod vocant Macerias obtinebat, more aecclesiastico prius quidem ut resipiscat ammonet, post vero anathemate damnat (920). Qui cum sibi nec damnatus satisfaceret, in eum cum multis militum copiis fertur, oppidumque multa obsidione per quatuor ebdomadas vehementer adurget. Erlebaldus continuam non ferens [Col. 0030D] impugnationem, clam ab oppido cum aliquot suorum dilabitur. Qui vero remanserant victi, portis mox patefactis, metropolitano cedunt. Eisque ejectis, suos ibi deposuit, ac de toto pago Erlebaldum profugum disturbavit.

[Col. 0031A] 20. Ad Renum [87 1Kb] mutua petitio [87 1Kb] ac comitis [87 1Kb] Erlebaldi [87 1Kb] occisio.---Rex in pagum Warmacensem, locuturus Heinrico Transrhenensi, concesserat. Huc quoque Erlebaldus comes advenit, apud regem deploraturus a Remensium metropolitano sese immaniter habitum. Heinricus apud regem de [88 1Kb] rerum dispositionibus fidelissime satagebat. Cui rei cum [89 1Kb] admodum intenderet, Germanorum Gallorumque juvenes linguarum [90 1Kb] idiomate [90 1Kb] offensi, ut eorum mos est cum multa animositate maledictis sese lacessire [91 1Kb] coeperunt. Consertique gladios exerunt, ac se adorsi, loetaliter sauciant. In quo tumultu, cum ad litem sedandam Erlebaldus comes accederet, a furentibus occisus est. Rex proditionem ratus, ocius surgit, suisque stipatur. Heinricus vero [92 1Kb] dolum arbitrans, [Col. 0031B] classem repetit, atque a regiis stipatoribus Rhenum transire cogitur [93 1Kb] . Existimabant [94 1Kb] enim hi [95 1Kb] qui regi assistebant [95 1Kb] , eum in dolo venisse. A quo etiam tempore [96 1Kb] Karolo infestus ferebatur.

21. (920.) Desertorum [97 1Kb] dolosa regi [97 1Kb] Karolo persuasio de Haganonis [97 1Kb] abjectione.---Hinc itaque Heinrico, inde Rotberto duce Karolus urgebatur. Factusque eorum medius, utrimque premebatur. Post haec ad interiora Belgicae rediens, urbe Suessonica sese recipit, multam ex hujusmodi infortunio apud suos agitans quaerelam. Huc etiam ex Belgica quo Celticae conlimitat, atque ex Celtica principes nonnulli confluunt. Sed et Rotbertus dux propinquior factus, Stampis sese recipit, ac ad palatium legatos dirigit, regalia negotia inde experturus. At qui confluxere, [Col. 0031C] Rotberti partes tuebantur, cujus suasu capti, de Haganonis abjectione apud regem pertractant, non ut id fieri velint, sed ut regnandi occasio Rotberto paretur. Abjectionem itaque Haganonis leviter suadent. Ducem etiam a se discessurum si non abjiciat, mediocri assertione demonstrant; quatinus levi objurgatione rex ammonitus, coeptis insistere non formidet. Unde et post contra eum justissimam indignationis causam se habituros arbitrabantur. Quod etiam totum ad vota eorum provenit. Nam rex nulla [98 1Kb] suasione affectus, numquam a dilecto sese discessurum respondit; idque multis sententiarum sermonibus asserebat. Quod cum [99 1Kb] Rotbertus dux in ejus animo fixum perciperet, Heinrico Transrhenensi [100 1Kb] per legatos [100 1Kb] de regis ejectione [100 1Kb] suadet [100 1Kb] . [Col. 0031D] Compererat [100 1Kb] enim [100 1Kb] eum a regiis stipatoribus [100 1Kb] in fugam [100 1Kb] coactum; unde [100 1Kb] et de se fidem [100 1Kb] continuo facit [100 1Kb] . Cujus consensu tirannus mox laetus [101 1Kb] , in sese regnum [102 1Kb] transferre [102 1Kb] diligentissime [102 1Kb] laborabat [Col. 0032A] [102 1Kb] . Largitur itaque [102 1Kb] plurima, atque [102 1Kb] pollicetur inaudita [103 1Kb] . Tandemque [104 1Kb] inductos transfugio jam principes aperte alloquitur; regem inquiens Suessionis sese privatum [105 1Kb] habere; Belgas praeter paucissimos ad sua discessisse. Unde et rei commoditatem adesse memorabat [106 1Kb] , facillime et ex aequo regem posse capi asserens, si ipsi omnes palatium adeant acsi consulturi, in ipso quoque palatii cubiculo inter consulendum regem capiant teneantque. His favent omnes pene ex Celtica, et de patrando facinore, apud tirannum conjurant. Palatium ergo adeunt, regemque utpote consulturi stipant. Intromissum vero cubiculo, ut paucis allocuti sunt, capiunt ac tenent.

22. Heriveus [107 1Kb] metropolitanus [107 1Kb] Karolum a desertoribus [Col. 0032B] [107 1Kb] captum liberat [107 1Kb] Remosque ducit [107 1Kb] .---Jamque abducere nitebantur, cum metropolitanus Heriveus cum copiis repentinus urbem Suessonicam ingreditur. Regis enim sollicitus, desertorum fraudem praesenserat. Et ipse quidem prius cum paucis, post vero sui, favente Riculfo ejusdem urbis episcopo, consequenter admittuntur. Armatis itaque circumdatus, concilium desertorum stupentibus cunctis penetrat. Factusque terribilis: Ubi inquam est dominus meus rex? Ex tam multis, pauci admodum respondendi vires habuere, sese penitus deceptos rati. Qui tamen cum viribus resumtis dicerent: Intro cum paucis consultat! metropolitanus ostio obserato vim infert. Serisque pessumdatis, cum [108 1Kb] paucis sedentem repperit. Captum enim custodibus adhibitis [Col. 0032C] ergastulo deputaverant. Quo metropolitanus manu apprehenso: Veni inquit rex, tuisque potius utere. Et sic a metropolitano e desertorum medio eductus est. Tunc etiam equum ascendens, cum 1500 armatorum ab urbe exivit, atque Remos devenit. Post cujus discessum, desertores pudore confusi, illusos sese indignabantur. Confusique [109 1Kb] ad Rotbertum redeunt, atque rem non satis prospere gestam desertori transfugae reportant. Karolus vero rex cum metropolitano aliisque paucis qui a se quidem defecerant, sapientium tamen consilio ad se reversi erant, Belgicae interiora repetit, ac Tungros concedit. Ibique episcopo tunc defuncto Hilduinum eligente clero, ac populo favente, per archiepiscopum Herimannum, praesulem ordinat, virum liberalem [Col. 0032D] ac strenuum, sed factiosum. Nam mox episcopus ordinatus, iis Belgicae principibus qui [110 1Kb] Rotberto duci in regis abjectione favebant, mox haesit et favit, plurimum cum eis contra regem machinans. [Col. 0033A] At [111 1Kb] rex bono suorum usus consilio, per Heriveum metropolitanum ducem Heinricum [112 1Kb] qui in Saxonia [113 1Kb] omnibus praeerat, accersit. Hic enim ab Rotberto [114 1Kb] persuasus, cum aliis ab rege discesserat.

23. Conquestio [115 1Kb] Herivei Remensium [115 1Kb] metropolitani [115 1Kb] apud Heinricum [115 1Kb] pro Karolo rege.---Penes quem, metropolitanus vice regis sic orsus ait: »Hactenus, vir nobilissime, tua prudentia, tua liberalitate, pax principum, concordia omnium utiliter floruere. At postquam malivolorum invidia animum remisisti, circumcirca discordiae vis a latibulis emersit. Quae res, domino nostro regi apud te oratum ire suasit. Ante hac enim non mediocriter ob tua merita dilectissimus fuisti. Tua egregia fides ei recognita, in magnis periculis multum sibi fidutiam parat. Cum [Col. 0033B] totius statu dignitatis rex potiretur, paululum a te oberrasse [116 1Kb] sese non ignorat. Sed id multa fide corrigere gestit. Nec est hoc inusitatum et singulare. [117 1Kb] Omnium est interdum desipere, bonorum vero rationibus redire. Sufferendum est itaque atque summa benignitate indulgendum. Tu quoque Germanorum [118 1Kb] optime, nimium a recto secessisse videris. Neque id mirum. Nam dux Rotbertus [119 1Kb] omnia sitiens, regique regnum immaniter invidens [120 1Kb] , incautum te suasionibus illexit. Quid enim suasorie digesta non efficit oratio? Nimium inquam ab utrisque oberratum est. Sed jam tandem prior vobis redeat virtus. Summa utriusque ope, uterque nitatur, ut tu habeas regem tibi adprime commodum, et rex habeat te virum sese dignissimum. Nam te idem [Col. 0033C] praestare gestit [121 1Kb] iis omibus qui Germaniam [122 1Kb] inhabitare noscuntur. Ob hoc igitur animum ad meliora revoca. Dominum [123 1Kb] abjectum recipe, ut et tu ab eo extollendus excipiaris.«

24. Responsio [124 1Kb] Heinrici [124 1Kb] ad [124 1Kb] metropolitanum Heriveum [124 1Kb] de Karolo.---Ad haec Heinricus [125 1Kb] : »Multa, inquit, me ab his dehortantur, nisi tua, pater, egregie virtus, ad idem quodammodo pertrahat. Scio enim quam difficile et arduum sit, ei consilium dare, cum sua inconstantia, tum suorum invidia. Non est incognitum mihi, quantum pro eo domi militiaeque pridem certaverim. Illud etiam notissimum constat, quantum circa me fide debita abusus sit. Id fortassis, pater, persuades, quod cum factum erit, fecisse penitebit. Sed quia de futuro nemo satis callidus, [Col. 0033D] nemo satis prudens fit, licet saepius prava quam bona consilia proveniant, ferar quocumque jubes. Modestiamque meam, post tuam dignitatem [Col. 0034A] demittam, virtutem tuam expertus. Equidem decretum mihi fuerat, ingenio, consilio, armis ab eo recedere.« Persuasus itaque per metropolitanum, Heinricus [126 1Kb] regi deducitur, multoque ambitionis honore ante admittitur, ac ambo in amicitiam federantur.

25. Quibus gestis Hilduinus Tungrensium episcopus, cum iis qui ab rege defecerant conspirasse in [127 1Kb] regem insimulatus, regique infensus, ab eo insectabatur [128 1Kb] . Cujus odii vis eo usque pervenit, ut Richerum Prumiensis monasterii abbatem promoveret, et Hilduinum abdicaret. (921.) At Richerus ab rege donatus, cum ab metropolitano Herimanno urgeretur, eo quod contra fas ab rege episcopatum suscepisset super eum qui tenebat, quique nulla culparum confessione victus, nullo juditio damnatus esset, regis [Col. 0034B] jussu Romam festinat; ac ibi Johanni papae, et regis sententiam et sui negotii causam demonstrat. Papa in Hilduinum desertorem indignans, ab officio eum suspendit ac anathemate damnat; Richerum vero episcopum ordinat, ac suae auctoritatis benedictione donat. Haec dum sic agerentur, Hilduinus prosequitur, incassum apud papam plurimam querimoniam fundens, ac apud eum pro absolutione admodum laborans. Quo conquerente, Richerus redit, ac sedem vacuam jussus ab rege ingreditur.

26. His ita sese habentibus rex ad interiores Belgicae partes iter retorquet; ibique ob multas rerum quae emerserant causas, regio decreto et metropolitani jussu, sinodus [(72) 1Kb] apud Trosleium habenda indicitur. Cui sinodo domnus Heriveus praesedit, rege [Col. 0034C] quoque ibidem praesidente. Ubi quamplurimis quae utillima visa sunt determinatis, regis interventu et omnium episcoporum qui sinodo interfuere consensu domnus Heriveus metropolitanus Erlebaldum praedictum Castricensium comitem a vinculo excommunicationis [129 1Kb] absolvit. Ibi etiam Rodulfo Laudunensium episcopo defuncto, Adelelmum ejusdem urbis thesaurarium multo episcoporum consensu ab rege donatum sollempniter ordinat.

27. His prospere et utiliter gestis, rex superiora Belgicae repetit, aliqua suorum ibi ordinaturus. In Richuinum comitem fertur, eo quod et ipse desertor, Rotberti partes tuebatur. Ejus ergo oppidis obsidionem adhibet, vehementi expugnatione infestans. At ille equitatum intolerabilem advertens, jure obsidum [Col. 0034D] victus ad regem redit. Rex victum excipiens, animum ab ira mitigat [130 1Kb] ac eum in gratiam resumit.

28. Dum haec gerebantur, Rotbertus Celticae Galliae [Col. 0035A] dux piratas acriter impetebat. Irruperant enim duce Rollone filio Catilli intra Neustriam repentini. Jamque Ligerim classe transmiserant, ac finibus illius indemnes potiebantur. Ibant passim palantes, atque cum vehementibus manubiis ad classem sese referebant. Dux vero ex tota Neustria copias collegerat; plures quoque ex Aquitania accersiverat. Aderant etiam ab rege missae quatuor cohortes ex Belgica, quibus et Richuinus praedictus praeerat. Aquitanorum vero legiones Dalmatius curabat. Neustrios vero ipse dux Rotbertus disponebat. Sicque totus ducis exercitus in quadraginta milibus equitum consistebat. Dalmatium ergo cum Aquitanis in prima fronte constituit; dein Belgas [131 1Kb] , at Neustrios subsidiis locat. Ipse etiam dux legiones circumiens [Col. 0035B] praecipuos quosque nomine vocans hortatur, ut suae virtutis ac nobilitatis plurimum meminerint; pro patria, pro vita, pro libertate certandum asserens. De morte non sollicitandum cum ea omnibus incerta sit. Si vero fugiant, eis nihil ab hostibus esse relinquendum. His et aliis quam plurimis, militum animos incendebat. Quibus dictis dux in locum ubi praelium erat gerendum, instructos ordines deducit.

29. Nec minus et hostium exercitus contra hos rem militarem multa audatia ordinabant. Quorum exercitus in quinquaginta milibus armatorum consistens, ordinatim obvenientibus procedit. Rotbertus dux vim belli maximam imminere advertens, cum mille robustis ex Neustria, Dalmatio in prima fronte sese assotiat. Procedit itaque cum Dalmatio et Aquitanis [Col. 0035C] [132 1Kb] . At piratarum legiones longo sese ordine protenderant [133 1Kb] ipsumque ordinem ad hostes excipiendos curvaverant scemate lunae quae in augmento [134 1Kb] est, ut dum multo fervore hostes ruerent, exercitus circulatione exciperentur. Sic etiam ab iis qui in cornu utroque persisterent, a tergo appetiti, more pecudum sternerentur.

30. His ergo in utraque parte paratis, uterque exercitus [135 1Kb] signis collatis congreditur. Rotbertus cum Neustriis, Dalmatius cum Aquitanis legiones piratarum penetrant, statimque ab iis qui in cornibus erant, a tergo impetuntur. Mox quoque et [136 1Kb] Belgae inprovisi prosequuntur, atque piratas qui a tergo suos premebant, immani cede sternunt [137 1Kb] . Neustrii quoque atrocissime instant. In qua commixtione, [Col. 0035D] cum Aquitani piratis circumdati, multo conamine eos quos impellebant in fugam cogerent, ii qui in cornibus perstiterant, a Belgis hinc premebantur, inde vero ab Aquitanis conversis letaliter urgebantur. Superati itaque arma deponunt, ac multis clamoribus pro vita supplicant. Rotbertus itaque [Col. 0036A] tantae caedi parcere petit, ac instat ut eruantur. Vix quoque ab caede quievit exercitus, multo prosperioris fortunae incitatus successu. Sedato vero tumultu, qui inter eos potiores videbantur, a duce capti sunt, reliqui vero sub jure obsidum ad classem redire per mittuntur.

31. Patrata ergo victoria, exercituque soluto, Rotbertus captos Parisii deponit. Hos percunctans [138 1Kb] an christiani [138 1Kb] essent, nullum eorum [138 1Kb] quicquam religionis [138 1Kb] hujusmodi [138 1Kb] attigisse [138 1Kb] comperit. Misso itaque ad [138 1Kb] eos instruendos [138 1Kb] reverendo presbitero [138 1Kb] et monacho Martino [138 1Kb] , ad fidem Christi conversi sunt. Qui [138 1Kb] vero ad classem [138 1Kb] redierant, alii [138 1Kb] eorum christiani [138 1Kb] , alii pagani [138 1Kb] mixtim inventi sunt. Et hi quoque per praedictum virum [Col. 0036B] instructi, receptis a duce opsidibus [139 1Kb] quos dederant, ad salutaria sacramenta deducti sunt.

32. Et cum de baptisterio ageretur, Wittoni Rhodomensium metropolitano eis [140 1Kb] praedicandum a duce committitur. Witto vero non se solo contentus, Heriveo Remensi epistolam dirigit, per quam ab eo querit quo ordine, qua ratione, gens ante perfida aecclesiae sotianda sit. Heriveus vero metropolitanus multa diligentia haec disponere cupiens, conventum episcoporum fieri jubet, ut multorum rationibus res idonee distribueretur.

33. Et die constituta, sinodus habita est. In qua primum de pace et religione sanctae Dei aecclesiae, statuque regni Francorum salubriter ac competenter tractatum est, post vero de piratarum mitigatione [Col. 0036C] atque conversione uberrime agitatum. Decretum quoque de eodem ab ipsa Divinitate rationem quaerendam, jejunandum etiam ab omnibus triduo. Domno vero papae id esse suggerendum, ut invocata per jejunium Divinitate, et domno papa humiliter consulto, efficatius res ordinaretur. Revolutis itaque patrum decretis, reverendus metropolitanus Heriveus 24 capitula in volumine ordinavit, rationabiliter ac utiliter digesta, et qualiter rudes in fide habendi sunt continentia. Quae omnia venerabili Rodomensi Witoni delegavit. Ille vero excipiens, utiliter [141 1Kb] sumptum negotium consummavit.

34. Hac [(73) 1Kb] etiam tempestate Ragenerus, vir consularibus [142 1Kb] et nobilis cognomento Collo longus, cujus etiam obitus multam rei publicae in Belgica [Col. 0036D] intulit labem, communi corporis valitudine tactus et oppressus, finem vitae apud Marsnam palatium accepit. Cujus exequiis Karolus rex interfuisse dicitur, ac oculos lacrimis suffusus dixisse: O inquiens ex alto humilem, ex amplo artissimum! altero personam, altero monumentum significans. Peractisque [Col. 0037A] exsequiis, Gisleberto ejus filio, jam facto juveni, paternum honorem, coram principibus qui confluxerant liberalissime accommodat.

35. Hic cum esset clarissimo genere inclitus, et Heinrici Saxoniae ducis filiae Gerbergae conjugio [143 1Kb] nimium felix, in nimiam prae insolentia temeritatem praeceps ferebatur; in disciplina militari ex audatia nimius, adeo ut quodcumque inevincibile, appetere non metueret; corpore mediocri et denso, duroque membrorum robore, cervice inflexibili, oculis infestis atque inquietis, sicque mobilibus ut eorum color nemini ad plenum innotuerit; pedibus omnino inpatientibus; mente levi. Oratio ejus, ambigua ratione consistens, interrogatio fallens, responsio anceps; orationis partes, raro dilucidae sibi cohaerebant; [Col. 0037B] suis adeo profusus, aliena enormiter sitiens; majoribus ac sibi aequalibus coram favens, occulte vero invidens; rerum confusione ac mutua dissidentium insectatione plurimum gaudens.

36. Talis itaque in regem nimia animositate ferebatur. Meditabatur quoque regis abjectionem admodum, ac plurimum id pertractabat apud eos qui in Belgica potiores videbantur, non quidem Rotberto, sed sibi regnum affectans; sua quoque principibus pene omnia distribuens. Et majores quidem praediis et aedibus egregiis inclite donabat, mediocres autem auri et argenti talentis efficaciter illiciebat. Fit itaque multorum ex Belgica cum eo consensus. Sed hoc satis improvide ac inconsulte. Nam licet ob magna beneficia comparatos sibi attraxisset, non [Col. 0037C] tamen ex jurejurando ad patrandum facinus sibi annexuit. Leviter ergo attracti, leviter post dissociati fuere.

37. Nam cum Karolus hoc audito a Celtica cum exercitu rediret, Belgisque bellum inferre pararet, Belgae mox non in aperto cum Gisleberto resistere nisi sunt, sed oppidis ac municipiis [144 1Kb] sese recludunt. Rex vero singulis qui ab se defecerant legatos dirigit, per quos significabat sese regali atque solemni donatione largiturum quicquid eis ab Gisleberto praediorum et aedium collatum est, sese quoque contra Gislebertum pro eis certaturum, si is eis ex collatis beneficiis quicquam repetere velit. Quo capti, mox jure sacramenti ad regem redeunt, habitisque rationibus quicquid beneficiorum ab [Col. 0037D] Gisleberto eis collatum fuit, regali largitate firmissime unicuique donatur. Unde et a Gisleberto recedentes, regi constantissime resociantur, ac cum eo in Gislebertum feruntur.

38. Gislebertus vero in oppido Harbure [(74) 1Kb] , quod hinc Mosa et inde Gullo fluviis vallatur, a fronte [Col. 0038A] vero immani hiatu, multoque horrore veprium defensum est, cum paucis claudebatur. Huc rex cum exercitu properat, locatque obsidionem, hinc et inde navatem, a fronte vero equestrem. In cujus expugnatione cum persisteret, Gislebertus [145 1Kb] navali fuga dilabitur. Oppidani vero capti, in regis deveniunt jussionem. Gislebertus autem cum duobus clientulis, paterna hereditate privatus, Rhenum exulaturus pertransit. Ibique per annos aliquot apud Heinricum socerum deceptus exulat. Evoluto autem aliquot annorum tempore, Heinricus apud regem suasorie aegit, ut Gislebertus revocaretur, ac in regis gratiam resumeretur, ea vero rerum conditione, ut regis sententia ex collatis beneficiis intemerata, Gislebertus ea tantum regali clementia [Col. 0038B] reciperet, quorum possessores per tot sui exilii tempora jam obierant.

39. (922.) Ab exilio itaque revocatus, regis gratiam per Heinricum meretur, ea tamen ut dictum est conditione, ut a beneficiis quae insolenter diduxerat, quandiu possessores viverent careat; ea vero quorum possessores per annos aliquot obierant, regis miseratione repetat. Recipit itaque quae a defunctis quidem derelicta vacabant, maximam suarum rerum partem, Trajectum, Juppilam, Harstalium, Marsnam, Littam [(75) 1Kb] , Capraemontem. Quibus habitis, Karolus rex in Celticam redit, Nortmannis qui extremos Galliarum fines locis maritimis infestabant, copias inferre parans. Heinrico vero trans Rhenum contra Sarmatas profecto, Gislebertus per suos immaniter [Col. 0038C] vexabat et atterebat eos qui ab rege sua data obtinebant. Alios clandestina invasione enecans, alios incessanter ut sua relinquant adurgens, tandem evincit, suisque omnibus potitur, truculentius exinde in regem machinans. Socerum itaque adit, eique ab rege dissuadet, Celticam solam regi posse sufficere asserens, Belgicam vero atque Germaniam rege alio plurimum indigere. Unde et, ut ipse in regnum coronari non abnueret, multis suasionibus permovebat. Heinricus vero cum nefanda eum suadere adverteret, dictis suadentis admodum restitit, et ut quiesceret ab illicitis, multis amplificationibus agitabat.

40. Et Gislebertus quidem cum apud socerum non proficeret, ut [146 1Kb] regnum sibi [146 1Kb] parare posset [146 1Kb] , [Col. 0038D] in Celticam secedit ac transit in Neustriam; sicque cum Rotberto duce de eodem negotio consilium confert, suadens ei de regni susceptione, ac Karoli abjectione. Exultat tirannus, et tirrano absque mora favet. Deliberant itaque ambo, et post pro [147 1Kb] perpetrandis fidem sacramento [148 1Kb] confirmant [149 2Kb] .

[Col. 0039A] 41. Tempore vero constituto, cum rex Tungros redisset, ibique privatus resideret, urbem Suessonicam Rotbertus ingreditur. Apud quem ex tota Celtica primates collecti, qua ratione regem abjiciant, constantissime consultant. Nec defuit Gislebertus ab Belgica, qui mox absque deliberatione Rotbertum regem creandum perstrepebat. Communi ergo omnium qui aderant decreto, Rotbertus eligitur (Jun. 29); ac multo ambitionis elatu Remos deductus in basilica sancti Remigii rex creatur. A cujus coronatione peracto triduo, Heriveus Remorum metropolitanus diutina egritudine vexatus, interiit (Jun. 2). Qui si eodem tempore valuisset, tanto facinori oportunitas non patuisset. Cui etiam mox succedit donatus ab Rotberto [150 1Kb] Seulfus, qui tunc urbis ejusdem [Col. 0039B] officio fungebatur [151 1Kb] archidiaconatus; vir strenuus [152 1Kb] multaque rerum scientia inclitus.

42. (923.) Interea Karolus a Gallis praeter paucissimos Belgarum [153 1Kb] desertum sese comperiens, apud praecipuos eorum qui a se non defecerant, plurimam de suo infortunio agitabat querelam. Miseriorem sese inquiens si hac urgeatur calamitate, quam si oculos claudat suprema morte, cum illa dolores augescant, ista demantur [154 1Kb] . Carius quoque sibi ferro occidi, quam regno a pervasore privari. Post regni enim privationem, solummodo superesse in exilium deportationem. In quo etiam ab iis quos summo semper habuit amore, apud quos diutius conversatus sit, quibus quoque nihil umquam mali molitus fuerit, debere sese suffragia accipere [Col. 0039C] memorabat.

43. Ad haec sui: »Pernitiosum, est inquiunt, o rex juratis a domino deficere, sceleratissimum vero contra dominum stare. Si de desertore ac transfugis agitur, horumque nominum si advertatur interpretatio, quicquid moliti sunt, praeter jus est et equum. Unde et sine dubio si pugnae necessitas eos adurgeat, divinitatis ultionem non evadent. Id vero certissime noveris, nullo modo regnum a te repetendum, nisi bello ipsum aggrediaris tirannum. Regnum ereptum non irrumpes nisi ferro viam violenter [Col. 0040A] aperias. Et quia jam nunc res pugnam suadet, sacramento fides adhibenda est, ut nobis juratis, res in ambiguo non sit. Dein saltem quinquaginta eligendi sunt, qui certissime tirannum appetant, vimque ei inferant, ut cum belli violentia alios in alios exagitaverit, isti tiranno tantum laborent, inventumque transfigant. Quid enim proderit omnes interfici, et malorum causam reservari?« Et decreto communi in Rotbertum conjurant.

44. Mox quoque et regio jussu accersiuntur ex Belgica, quicumque ab rege non defecisse videbantur. Quorum collectorum numerus, ut fertur, vix in decem [155 1Kb] milibus putabatur. Et tamen in quantum perspici valuit, nullus militiae [156 1Kb] ineptus admissus [Col. 0040B] est. Omnes corpore valentes, et non inertes pugnae. Omnes quoque in tirannum unanimes. His rex circumseptus, per Condrucium Hasbaniumque procedit in hostem. Ereptumque regnum irrumpens, sedem regiam Atiniacum pridem suam ingreditur. Ibique aliquantisper reparato exercitu, in adversarium fertur [157 1Kb] .

45. Factus vero tiranno proprior, exercitum ad congressum ordinat, sex milia robustorum praemittens. Quibus etiam virum consularem [158 1Kb] [(76) 1Kb] nomine Fulbertum ducem constituit (Jun. 15). Se ipsum vero quatuor [159 1Kb] milibus circumseptum, labentibus primis subventurum deputat. Postquam autem per singulas legiones discurrens, praecipuos quosque [160 1Kb] multum diuque ad vim belli hortatus est, instructos [Col. 0040C] ordines plurimis suasionibus incitans, ad locum ubi congrediendum erat, deducit. Axonam vero fluvium transmeans, ad urbem Suessonicam tendit. Ibi etenim tirannus copias collegerat. Cujus quoque exercitus in viginti milibus consistebat. Cum ergo Karolus rex bello prudentia intenderet, instinctu episcoporum aliorumque religiosorum virorum qui sibi assistebant actum est, ut ipse rex bellum non ingrederetur, ne forte in rerum confusione regalis stirps eo lapso consumeretur. Id etiam duces et milites coegerunt. Ab omnibus ergo coactus, quatuor [161 1Kb] [Col. 0041A] milibus quibus ipse circumseptus incendebat, virum consularem [162 1Kb] Hagraldum praeficit. Hortatur vero plurimum, ut Dei tantum auxilium implorent; nihil eis metuendum, nihil de victoria diffidendum memorans. Regni quoque pervasorem [163 1Kb] vix uno momento duraturum asserebat: »Cum inquiens Deus hujusmodi abhominetur, et apud eum nullus superbiae locus sit, quomodo stabit quem ipse non munit? quomodo resurget, quem ipse praecipitat [164 1Kb] ?« Et post haec cum episcopis virisque religiosis qui aderant, montem loco oppositum conscendit, ubi etiam est basilica beatae Genovefae virginis dedicata, eventum belli inde experturus. Interea junctim procedit exercitus et magnanimus gradive in hostem accelerat. Procedit quoque tirannus, animo non [Col. 0041B] impar, at legionibus potior.

46. Bellum inter Karolum et Rotbertum, ejusque fuga.---Quibus utrimque visis comminus, cum maximo clamore utrique exercitus signis infestis concurrunt. Congressique innumeri hinc inde corruunt. Et Rotbertus quidem rex cum in certamine ignotus esset, et hinc inde feriendo toto campo fureret, a conjuratis conspectus, an ipse esset interrogatur. At ille intrepidus, mox barbam obvelatam detegit [165 1Kb] , seseque esse monstrat [166 1Kb] , multa vi in Fulbertum comitem ferrum vibrans. Ille vero loetali ictu accepto [167 1Kb] , ab eo in dextram obliquatur. Et sic per loricae manicam lancea eum in latere gravissimo ictu sauciat, necnon et per epar atque pulmonem et sinistri lateris ypocundriam ferrum usque [Col. 0041C] in clipeum transigit [168 1Kb] , et circumseptus ab aliis, septem lanceis confossus praecipitatus corruit, diriguitque; multoque Fulbertus mox exhaustus sanguine et intercertans, mortuus cecidit. Interempto vero Rotberto, tanta vi caedis uterque deseviit exercitus, ut in parte ejus [169 1Kb] undecim milia, in parte vero Karoli septem milia centum duodeviginti a Flodoardo presbitero ferro interiisse descriptum sit [(77) 1Kb] . Et jam quidem Karoli victoria videbatur, eo quod tiranno occiso, qui illius fuerant in fugam ferebantur; cum ecce Hugo Rotberti filius vix adhuc pubescens in praelium ab Heriberto deducitur, succurritque labentibus. Et licet cum copiis advenerit, tamen utpote qui patre [170 1Kb] , amisso omnes suspectos habebat, nulloque duce fretus erat, a belli violentia [Col. 0041D] quievit. Illud tantum memorabile fuisse refertur [171 1Kb] , quod nullo resistente locum belli occupavit, et aliquantisper in eo stetit, acsi manubias hostium direpturus. Unde et sibi victor videbatur [172 1Kb] . Karolus vero ob necem tiranni victoria potiri sese putabat. [Col. 0042A] Quapropter et anceps victoria fuit, cum Celtae [173 1Kb] desertores regem extinctum amiserint, Karolus vero nihil spoliorum attigerit. Neutrum [174 1Kb] illorum spolia diripuisse [174 1Kb] contigit [174 1Kb] . Cujus rei oportunitas [174 1Kb] cum Karolo [174 1Kb] non defuisset, [174 1Kb] nulla tamen [174 1Kb] ductus cupiditate [174 1Kb] rem penitus [175 1Kb] vitavit. Nam transfugis [176 1Kb] plurimum diffidens, utpote qui maximam exercitus partem amiserat, mox iter sine spoliis in Belgicam [177 1Kb] retorsit, post [178 1Kb] truculentius redire disponens (922). Hac tempestate terrae motus in pago Camaracensi factus est, ex quo domus nonnullae subversae sunt. Unde et rerum calamitas adverti potuit, cum regni princeps praeter jus captus, et in carcerem usque in diem vitae suae supremum detrusus sit. Nam cum rem militarem disponeret, [Col. 0042B] et exercitum copiosiorem Galliis inferre pararet, Gallisque inde timor multus incuteretur, mitiore animo ferebantur. Quod Karolus rex subintelligens, per legatos revocare eos nitebatur, multisque rationibus eis id suadere querebat. Nortmannis quoque usque ad effectum suasit, adeo ut regi fidem spondere, eique ut juberet militare vellent. Qui cum regi militaturi occurrere pararent, a Gallis intercurrentibus inhibiti sunt. Unde et eorum suppetiis rex privatus est.

47. Rodulfi [179 1Kb] regis promotio [179 1Kb] ac Karoli [179 1Kb] captio.---Galli a pertinatia nullatenus quiescentes, Rodulfum Richardi Burgundionis filium accitum, apud urbem Suessonicam, eo licet satis reclamante, regem sibi praefecerunt (Jul. 13), virum strenuum, ac litteris [Col. 0042C] liberalibus non mediocriter instructum. Quod Heribertus tantorum malorum incentor sese velle dissimulans, Karolum regem per legatos accersit, tantis flagiciis se reniti voluisse mandans, sed conjuratorum a multitudine vehementissime suppressum; tunc nullum consilii locum patuisse, nunc vero remedii partem optimam sese repperisse. Unde et maturius accedat, quo ei ipse obvenire valeat; cum paucis tamen, ne si cum multis adveniant, dissidentium animositate in bellum cogantur. Et pro itineris securitate si sibi placeat, ab ipsis legatis jurisjurandi fidem accipiat. Rex horum credulus, ab legatis jusjurandum pro fide accepit, ac sine suorum deliberatione proditori obvenire non distulit. Et proditor dolos dissimulans, cum paucis aeque obvenit. [Col. 0042D] Datisque osculis excepti, familiaribus colloquiis cousi sunt. Et inter loquendum cohortem armatorum ad abditis evocat, regique incauto inducit. Qui multitudini reniti non valens, a cohorte captus est; aliquibus cum eo captis, quibusdam etiam interemptis, [Col. 0043A] reliquis quoque fugatis. Ductusque Peronam, carcerali custodiae deputatur. Germani [(78) 1Kb] rege amisso, in diversa feruntur. Quorum alii de reditu domini elaborant, alii vero a spe dejecti, Rodulfo regi favent, nec tamen in ejus fidem penitus concedunt. Quorum priores exspectatione diutina domini libertatem opperientes, Heribertum proditorem de fidei violatione sepe convenerunt, ac inde plurimum apud male conscios conquesti sunt. Quibus persuadere non valentes, de perjurii reatu nihil ruboris incusserunt, cum ira Dei eis immineret.

48. (934.) Exactio [180 1Kb] pecuniae [180 1Kb] publicae [180 1Kb] piratis dandae.---Haec dum agerentur, pyratae [181 1Kb] Gallias irruperunt, pecudum armentorumque abductione, [Col. 0043B] multarumque opum exhaustu, cum plurimorum captivitate terram depopulantes. Quorum impetum rex dolens, suorum usus consilio exactionem pecuniae collatitiae fieri exactoribus indixit, quae hostibus in pacis pacto conferretur. Et collata, ad votum commune paciscuntur, atque in sua concedunt. Rex vero licet merens ad alia se contulit. Exercitum itaque in Aquitaniam adversus ejus principem Vilclmum parat, eo quod subdi sibi contempneret. Et tempore oportuno cum exercitu super Ligerim affuit. At Wilelmus militum copiam non patiens, obruenti per legatos occurrit [182 1Kb] , illisque fluvio interfluente, in legatorum suasionibus dies tota consumpta est. Tandem die altera fidem utrimque pacti, a se discesserunt.

[Col. 0043C] 49. (925.) Congressus [183 1Kb] Rodulfi [183 1Kb] regis cum piratis [183 1Kb] , eorumque fusio [183 1Kb] .---Rex inde regressus, febre acuta apud urbem Senonicam corripitur Qui cum die cretica convaluisset, vi recidiva rursus opprimitur. Ac de salute desperans, Remos ad sanctum Remigium sese deferri fecit. Cui dona plurima largitus, elapso mense utiliter convaluit, urbemque Suessonicam alia curaturus expetiit. Ubi cum apud principes rem publicam consuleret, legati adsistunt, qui pyratas [184 1Kb] fide violata interiores Burgundiae [185 1Kb] partes irupisse asserunt; congressosque cum Manasse ac Varnero comitibus, Jozselmo atque Ansegiso episcopis, adeo defecisse, ut eorum 960 apud montem Calaum sternerentur, nonnulli capti tenerentur; reliqua vero minorum manus, lapsa profugio sit; [Col. 0043D] Warnerus vero equo occiso, quo vectus ferebatur, decem vulneribus perfossus interierit. His rex motus, diem alteram in partibus deliberationis totam consumpsit. Et die tertia, edicto regio tirones ex citeriori Gallia intra dies quindecim collegit. Collectosque [Col. 0044A] cum aliquot magnatibus super fluvium Sequanam adversariis inducit. At pyratae [186 1Kb] renisuri obvenientes, a Gallis in sua castra redire coacti sunt. Galli fugientes insecuti, castris ignem inmittunt, congressique vehementi conamine, victos sternunt. At alii fuga pedestri, alii profugio navali elapsi sunt, alii cum castris succensi, alii ferro ad tria milia interfecti sunt. Quos [(79) 1Kb] vero fuga exagitavit, post collecti quodam suo oppido secus mare sito collecti sunt. Cui etiam Angae nomen erat.

50. Rollonis pyratae interitus suorumque ruina.---Quorum princeps Rollo sufficientibus copiis oppidum implens, bello sese manifeste paravit. Rex inde digressus, exercitum provocanti infert, congredi non differens. Oppidum aggressus est. Et obsidione disposita, [Col. 0044B] vallum quo cingebatur, irrumpit. Atque sic tirones peribolum [(80) 1Kb] conscendentes, adversarios pervadunt. Oppidoque potiti [187 1Kb] , mares omnes trucidant. Feminis intactis parcunt. Oppidum diruunt atque comburunt. Cujus incendiis aere densato ac denigrato, in tetra caligine nonnulli evadentes, finitimam [188 1Kb] quandam occupant insulam. Quos sine dilatione exercitus aggressus appetit, ac navali pugna victos opprimit. Piratae vitae spem amittentes, alii sese fluctibus immergunt ac enecantur, alii enatantes ab observatoribus jugulati sunt, alii nimia formidine tacti tetis propriis sese appetunt. Et sic omnibus ademptis praedaque direpta non modica, rex Belvacum rediit, ibique resedit.

51. (926.) Item piratarum [189 1Kb] interitus [189 1Kb] .---Inde [Col. 0044C] audito Atrabatensium regionem a piratis aliis vexari, assumpto exercitu ab his qui loca maritima incolebant, repentinus in eos fertur. Piratae comminus congredi non ferentes, ab exercitu cedere coacti sunt. Ac coartati, saltu quodam vitam tueri nitebantur. At exercitus circumquaque eos obsidens, adeo urgebat. Illi vero noctu eruptione facta, in castra regis feruntur. Et circumvallante exercitu penitus inclusi, miserabili fortunae succubuere. Octo namque eorum milia [(81) 1Kb] , ibi cesa referuntur. Quo tumultu rex inter humeros [190 1Kb] sauciatus, Hildegaudus vero, clarissimi generis comes, interemptus est; aliique nonnulli nec tamen aliquo nomine clari. Rex victoria potitus, Laudunum rediit.

52. (927.) Lunae defectio [191 1Kb] .---Tunc etiam luna [Col. 0044D] quartadecima terrae objectu obscurata, visibus intuentium defecit. Acies quoque igneae Remis in celo visae sunt. Quibus praesagientibus signis, febrium ac tussicularum morbus e vestigio irrepsit. Unde nonnulli loetaliter affecti, occubuere. Cum his quoque et [Col. 0045A] litium tumultuatio inter regem ac Heribertum qui Karolum sub custodia detinebat, non modica subsecuta atque exagitata [192 1Kb] est, eo quod Heribertus ab rege nimia expetebat, rex vero utpote insatiabili, nihil accommodabat.

53. Karolus [193 1Kb] liberatur [193 1Kb] ab Heriberto [193 1Kb] .---Regi ergo minas Heribertus intendens, Karolum regem a carcere eductum in pagum Veromandensem deduxit, non ut regno fidelis eum restitueret, at ut ex ejus eductione aliquam suspectis formidinem incuteret. Nortmannis itaque accersitis atque apud oppidum Augam collectis, cum [194 1Kb] deducit; ibique filius Rollonis pyratae, de cujus interfectione jam relatum est, regis manibus sese militaturum committit, fidemque spondet, ac sacramento firmat.

[Col. 0045B] 54. (928.) Sententia [195 1Kb] papae in [195 1Kb] Rodulfum [195 1Kb] petita ab Heriberto [195 1Kb] rejecta [195 1Kb] .---Exinde Heribertus Rodulfo regi invidens, admodum insidiabatur. Unde et cum Karolo Remos deveniens, pro eo Romam legatos dirigit, ac Johanni papae epistolam mittit, per quam significabat, contra Karolum nec sese conjurasse, nec conjurationis conscium fuisse, conjuratis tantum invitum cessisse. Unde et se velle plurimum, ut Karolus regno restituatur, qui innocens sine causa abjectus sit. Nec solum se in hac esse sententia, at optimorum quosque [196 1Kb] praeter hos qui donis multiplicibus corrupti sint [197 1Kb] . Quapropter et ipse auctoritate apostolica regno restitui regem abjectum jubeat; quicumque ejus praecepto refragari nisus fuerit, anathemate perpetuae maledictionis condempnet; [Col. 0045C] ac pro hac re episcopis atque principibus Galliarum et Germaniae epistolam dirigat, continentem et bonorum benedictionem, et contradictorum maledictionem. Legati ergo Romam properant negotium [198 1Kb] peracturi, sed consumpto itineris labore, nihil mandatorum peragunt. Namque a praefecto captus papa, eo quod a se plurimum dissideret, ab eo carcerali custodia detinebatur. Unde et sine legationis effectu digressi, in Gallias remearunt. Heribertus vero ad alia sese conferens, apud Hugonem [199 1Kb] Rotberti filium de fide inter sese habenda adeo satagebat. Quem et suasionibus efficaciter allicuit, ac fide pacti sibi annexuit. Hugonis itaque efficatia persuasus, ad Rodulfum redit, eique reconciliatus aliquandiu hesit. Cujus in multa gratia susceptus, ut se fidelitatis exsecutorem [Col. 0045D] monstraret, Karolum mox Peronae in carcerem retrusit.

55. Heribertus [200 1Kb] a rege [200 1Kb] Remense [200 1Kb] episcopium accepit [200 1Kb] .---Unde et ab rege donari petens, episcopium Remense sub optentu filii sui adhuc pueri ab eo accepit. Nam et tunc hac vita divae [201 1Kb] memoriae Seulfus metropolitanus decesserat. At quia aetas tenerior puerum sacris officiis prohibebat, Odelrico [Col. 0046A] cuidam, ab Aquensi episcopio pyratarum insectatione pulso, pro eo ministrare concessum est. Cui etiam abbatiam sancti Timothei martiris ad usus proprios attribuit, et insuper canonicorum victum simul impertivit. Rodulfus interea rex quanta foret aequitas suae vitae demonstrare cupiens, ad Karolum ubi servabatur accessit. Apud quem multa de ejus miseriis conquestus, sermoni multiplici si offenderat suppliciter veniam postulabat. Et quoniam suscepti regiminis apicem penitus amittere non valebat, quod ratio conferebat ei restituit, sedes videlicet regias hoc est Attiniacum et Pontionem; sicque Suessionum remeavit.

56. Karoli obitus.---Karolus post haec tedio et angore deficiens, in machronosiam decidit. Humoribusque [Col. 0046B] noxiis vexatus, post multum languorem vita privatus est (929, Oct. 7). Rodulfus vero rex, pyratas Galliam Aquitanicam irrupisse per legatos comperiens, eamque hostiliter debacchantes infestasse, vim inferre cogitabat.

57. Regis [202 1Kb] ac pyratarum [202 1Kb] conflictio [202 1Kb] , eorumque fusio [202 1Kb] .---Edicto ergo regio omnibus qui de militari ordine valebant, accitis ex Gallia Celtica, cum multis Belgarum, duodecim cohortes ordinat. Cum quibus iter arripiens, usque Lemovicas procedit. Ibique legionibus dispositis, cum pyratae regium aequitatum non sustinentes, profugio eripi niterentur, ab Aquitanorum legione repulsi sunt. Rex vero cum cohortibus prosecutus, gravi cede pene omnes fudit, paucis fuga lapsis. Suorum vero nonnulli sauciati, [Col. 0046C] ex vulnere convaluere; aliqui etiam interfecti. Itaque factum est, ut Aquitani gratias regi reddentes, multa ei benivolentia subdi voluerint, ac jure sacramenti in fidem firmissimam concesserint. Quibus utiliter patratis, rex exercitum reduxit, procinctumque solvit.

58. Heriberti et [203 1Kb] Hugonis dissensio.---Dum haec gererentur, inter Hugonem [204 1Kb] et Heribertum de praelaturae dignitate lites agitantur. Efferatique sese praedis et incendiis graviter afficiunt. Rex in Heribertum indignans, eo quod perfidiae promtum esse cognosceret, Hugonis [205 1Kb] partibus [205 1Kb] stabat [205 1Kb] unde [205 1Kb] et Heriberti [205 1Kb] oppidum [206 1Kb] Donincum nomine, Hugone ascito aggressus expugnat, ac captum diruit. Nec minus et Atrabatum obsidione adhibita [Col. 0046D] cepit, civesque victos, ac juratos sibi annexuit. Rex inde digressus (931), cum quietum sese arbitraretur, Heribertus Germanis qui Rheni litora incolunt eductis, in regem fertur, ac execrabili furore incendia rapinasque exercuit. Insuper et Hugonis oppidum quod secus torrentem Vitulam situm Braina dicitur, occupat, capit, ac diruit.

59. Heriberti praeparatio [207 1Kb] contra [207 1Kb] regem.---Hujus [Col. 0047A] vero contumeliae causam rex se constituisse intelligens, ejus potentiam minuere quaerebat. Remensibus ergo civibus legatos mittit, ac ut pontificem eligant praecipit. Quod etiam ni faciant, alium praeter eorum velle, eis sese impositurum mandat. At cives, regiae legationis mandatum excipientes, quid ipsi inde velint ac sentiant, per suos legatos referunt; sese videlicet regio jussu Heriberti filium licet adhuc puerum suscepisse, atque pontificem elegisse, inde etiam fidem ei jam factam accommodasse; quapropter inpossibile esse, ut fide inviolata, ab eo sic deficere possint. Rex partibus Heriberti cives favere intelligens, collecto exercitu, urbem repentinus aggreditur. Ingredique prohibitus, obsidionem applicat, ac urbanos resistentes fervidus adurget. [Col. 0047B] Qui multa expugnatione vexati, tercia tandem ebdomada portas victi et supplices aperuere.

60. Oratio Rodulfi regis ad [208 1Kb] cives Remenses [208 1Kb] pro se suasoria [208 1Kb] .---Ingressusque urbem rex, post nonnulla disposita, collato cum suis consilio cives accersit [209 1Kb] . Coramque sic contionatus ait: »Quantum inquiens caedis, quantum etiam rapinarum, res publica [210 1Kb] factione malorum nuper passa sit, optime ut puto nostis. Non enim fieri potuit, ut tot malis ubique grassantibus, intacti penitusque immunes relinqueremini. Nam cum vestra necessaria sepe direpta, sepe combusta sint, eorum calamitatem tolerastis. Et non solum publica exterius, at hic privata bona intrinsecus a sevissimo exactore Heriberto, cotidie imminuuntur. Unde et vobis consulendum arbitror, [Col. 0047C] ut pastorem vobis commodum conibentia communi eligatis, cum ille tiranni filius adhuc infantulus, vobis idoneus non sit, ac canonica auctoritas vacare aecclesiam pastore tanto tempore non permittat. Nec dedecoris quicquam in vos redundabit, cum militari violentia victos et captos, alia sequi necessitas vos adurgeat. Nec vos fateor tantum, quantum ego in hoc negotio oberravi. Itaque fecisse me penitet. Peniteat et vos vestrarum rerum dispendium peregisse. Reducite in mentem, quanta vos calamitas affecerit. Considerate etiam, quanto secundarum rerum successu provehi possitis, si bono pastore regamini.«

61. Electio Artoldi [211 1Kb] .---Cives ab rege suasi, jussis regiis concedunt. Artoldus itaque monachus [Col. 0047D] rege jubente ex coenobio sancti Remigii omnium consensu mox assumptus, per impositionem manuum episcoporum tempore constituto regali donatione consecratur episcopus. Qui prudenter ac strenue omnia gerens, satis suis profuit, atque ex bene factis, omnium et maxime suorum benivolentiam habuit.

62. Captio Bovonis [212 1Kb] Catalaunici [212 1Kb] episcopi Laudunique [212 1Kb] castri [212 1Kb] .---Quae dum gererentur, Bovo Catalaunensium episcopus, fortuita peragratione [Col. 0048A] a regiis stipatoribus captus, eoquod et ipse desertor ab rege defecerat, regi oblatus est. Qui apud regem, prodentibus sui facti consciis, convictus [213 1Kb] , ergastulo mancipatur. Quo peracto, a pernicie Heriberti non desistens, Hugone ascito, cum octo milibus Laudunum appetit. Ubi cum Heribertus multa obsidione urgeretur, egrediendi locum ab rege postulat, eo quod copias militum ciborumque sufficientes non haberet. Quo ab rege obtento, cum suis ab urbe exivit; uxorem in arce quam exstruxerat relinquens, cum copiis sese subventurum in proximo ratus. Rex vacuam urbem ingressus, dolosque penitus advertens, arcem diuturna expugnatione vexat, eamque circumquaque vallat, ac omnem egrediendi aditum obcludit; pugnam diutina congressione adhibens. At [Col. 0048B] tanto certamine vires resistentium impares, armis depositis cedunt, ac pro vita supplicant. Tiranni vero uxor simul victa, pro se petitura, ad regem cum suis properat, arcem reddens, ac egrediendi tantum locum petens. Rex vero feminam retinere dedignans, cum suis digredi permisit, ac arcem exinde cum urbe obtinuit.

63. (932.) Interfectio [214 1Kb] Adelelmi comitis [214 1Kb] a quodam clerico [214 1Kb] episcopium Noviomense [214 1Kb] expetente [214 1Kb] seducto [214 1Kb] .---Ubi postquam urbi tuendae necessaria ordinavit [215 1Kb] , de episcopio etiam Noviomensi cui esset dandum deliberabat, cum tunc Ayrardus episcopus obisset. Nam Walbertus Corbeiensium abbas ei succedere petebatur, vir strenuus ac liberalis, et cui totius honesti decus admodum placuit. [Col. 0048C] Nec minus et praedictae urbis quidam clericus, ab rege sese fieri successorem postulabat, vir barbarus, manu atque audatia nimius, et cui solitum erat rerum alienarum surreptionibus laetari. Hic ab rege civibusque abjectus, cor ad dolos convertit. Adelelmum itaque Atrabatensium comitem, cujus casus memorem multis incussit, seducturus petit, ejus auxilium suppliciter petens, ac suum [216 1Kb] pollicens; sese ab rege contemptum penitus supprimens: »Si inquit per te episcopatus dignitate potiar, per me efficaciter comitatus honorem consequeris. Quod etiam sic fieri valebit, si nocturnus urbis muros conscendas, et me interius procurante, tuos introducas. Ego etiam cum pluribus adero. Collectique in agmine, urbem pervademus. Itaque fiet, ut cives [Col. 0048D] aut capiamus, aut propulsemus.« Horum Adelelmus credulus, dictis suadentis favet. Scelus ergo attemptaturus, urbem nocturnus cum ingentibus copiis petit. Clericus nulli in urbe male credulus, facinus patrandum in loco opperiebatur. Quo Adelelmus accedens, ab eo cum suis exceptus est. Densatique in unum tubis ac clamore, atque armorum strepitu, in noctis caligine urbem exturbant. Unde cives excitati, cum sese dolo pervasos advertissent, fuga ab hostibus erepti sunt. Nullus captus, eo quod hostes [Col. 0049A] in unum juncti, per urbem dispergi formidaverint. Unde et omnibus profugium patuit. Cives itaque abducti, a vicinis arma ac reliquas suppecias accipiunt, et die quinta magnanimes in urbem feruntur. Suburbani etiam feliciter subveniunt. Pugnam ergo promptissime adhibent. Adelelmus vero clericusque cum suis, acerrime renituntur. At vulgus qui in urbe remanserat, eisque fidem sacramento fecerat, fidem abrumpit, ac a tergo duriter eos cedit. Facti autem hostium medii, in aecclesiam fugere coacti sunt. Urbani vero ab interioribus recepti, Adelelmum ac clericum persequi non desistebant. Portisque aecclesiae concisis, hostes appetunt, ac secus altare utrosque cum pluribus aliis crudeliter trucidaverunt. Urbemque possidentes, sua recepere. [Col. 0049B] Quibus patratis, ac legali repurgio aecclesia emundata, Walbertus Corbeiensis monachus et abbas, ab rege donatus, per metropolitanum Artoldum Noviomensium consecratur episcopus.

64. Aquitaniae [217 1Kb] atque Vasconiae [217 1Kb] principes [217 1Kb] regi Rotberto militaturi [217 1Kb] occurrunt [217 1Kb] .---Interea Gothorum principes Ragenmundus et Ermingaudus super Ligerim fluvium regi obvenienti militatum [Col. 0050A] occurrunt, ejusque manibus suas inserunt. Militiam spondent, ac inde fidem prout rex jubet concedunt. Rex inde digressus, in Aquitaniae exteriora se contulit. Quo etiam et Lupus Acinarius Vasco, qui equum ferebatur habere annorum plus quam centum et adhuc toto corpore validissimum, regi militaturus occurrit, ac provinciae procuratione reddita, rex liberaliter reddidit, atque a se principari concessit.

65. (934.) Turma malorum [218 1Kb] prodigia.---Hac quoque tempestate, igneae Remis in caelo acies visae, et flammae sanguineae, quasi jacula aut serpentes, discurrere. Mox quoque subiit [219 1Kb] et pestis, papulis erysipilatis innumeros enecans. Nec multo post et regis defectus subsecutus. Nam cum autumnali tempore melancolia in patientibus redundaret, cacocexia, [Col. 0050B] quod Latini malam corporis habitudinem dicunt, toto autumno detentus est (935). Victusque humoris superfluitate, defecit, hominemque exivit (936, Jan. 14 [(82) 1Kb] ). In basilica sanctae Columbae virginis apud Senonas multa amicorum attritione, suorumque obsequio tumulatur. De regni amministratione nihil disposuit; at primatibus eam reliquit, eo quod filios non habuerit, qui regnorum rerum potirentur.



LIBER SECUNDUS.
[Col. 0049]

[Col. 0049C] 1. Gallorum [220 1Kb] deliberatio [220 1Kb] de rege [220 1Kb] creando [220 1Kb] .---Post cujus exequias, principes in diversa ducebantur, finemque petebant varium. Galli namque Celtae cum Aquitanis, Hugonem Rotberti regis filium, Belgae vero Ludovicum Karoli sequebantur. Quorum neutri commoditas aderat regnandi, cum Hugo patrem ob insolentiam periisse reminiscebatur, et ob hoc regnare formidaret, et Ludovicus in partibus Anglicae moraretur, eo quod illuc delatus infans ad avunculum Adelstanum regem fuerit, ob Hugonis et Heriberti insectationem, eo quod ipsi patrem ejus comprehendissent, ac carceri trusissent. Galli itaque in regis promotione liberiores videri laborantes, sub Hugone duce deliberaturi de rege creando collecti sunt.

[Col. 0049D] 2. Oratio Hugonis [221 1Kb] ducis [221 1Kb] ad Gallos [221 1Kb] pro Ludovico [221 1Kb] .---Quorum medius dux post multam consultationem ad multam benivolentiam animum intendens, sic praelocutus ait: »Karolo rege miserabili fortuna defuncto, sive id eo promerente, sive nostris flagiciis ipsa Divinitate indignante, si quid a patribus et nobis ipsis admissum est, quo Divinitatis [Col. 0050C] majestas laesa sit, multo conatu imprimis id erit abolendum, atque ab oculis amovendum. Discordiarum itaque molimina absint, et communi omnium conibentia de praeferendo principe deliberemus. Pater meus vestra quondam omnium voluntate rex creatus, non sine magno regnavit facinore, cum is cui soli jura regnandi debebantur, viveret, et vivens carcere clauderetur. Quod credite Deo non acceptum fuisse. Unde et absit, ut ego patris loco restituar. Nec vero alieni generis quemquam post divae memoriae [222 1Kb] Rodulfum arbitror promovendum, cum ejus tempore visum sit, quid nunc innasci possit, contemptus videlicet regis, ac per hoc principum dissensus. Repetatur ergo interrupta paululum regiae generationis linea, ac Karoli filium Ludovicum a [Col. 0050D] transmarinis partibus revocantes, regem vobis decenter create. Sicque fiet, ut et antiqua nobilitas regiae stirpis servetur, et fautores [223 1Kb] a querimoniis quiescant. Jam quod potius est sequentes, a maritimis horis [224 1Kb] adolescentem revocemus.« Quibus dictis Gallorum principes mira benivolentia cedunt [224* 1Kb] . Dux itaque legatos oratores trans mare ad accersiendum [Col. 0051A] Ludovicum dirigit, qui ei a duce Galliarum aliisque principibus reditum suadeant, ac de itineris securitate, fidem sacramenti jure faciant, principum adventum usque ad ipsas litoreas arenas denuntient. Qui mox digressi Morinum [225 1Kb] [(83) 1Kb] devenerunt. Cujus in portu naves ingressi, velis tumentibus prosperis, ventis, raptim ad terram devexi sunt. Adelstanus rex in urbem quae dicitur Eurvich [(84) 1Kb] , regnorum negotia cum nepote Ludovico apud suos disponebat. Huc legati devenientes, regem adeunt, ac a duce magnatibusque Gallorum decenter salutantur.

3. Legatio [226 1Kb] Gallorum [226 1Kb] ad Adelstanum [226 1Kb] regem pro Ludovico [226 1Kb] .---Legationem etiam promulgantes: »Ducis, inquiunt, benivolentia, atque omnium qui in Galliis potiores sunt, huc per undas ignoti maris [Col. 0051B] devenimus; tanta est omnium voluntas, omniumque consensus. Divae memoriae [227 1Kb] Rodulfo orbi subtracto, dux Ludovicum succedere procuravit, cum id multi inviti concederent, eo quod de patris captione filium adeo suspectum haberent. Attamen duci elaboranti, id ab omnibus jocundissime concessum est. Ludovico ergo omnes bene per omnia optant. Nec sibi quicquam majus aut carius est ejus salute. Illum itaque omnes reddi petunt, quem in Galliis utiliter regnare cupiunt. Tempus constitui volunt, quo regnaturo ad ipsa maris litora dux cum princibus occurrat.« Adelstanus rex ac si barbaris [(85) 1Kb] non satis credens, ab eis fidem per sacramenta super hoc quaerit, et ad votum accipit. Tempus quoque colloquii habendi statuitur. Legati ab rege munerati atque digressi, in [Col. 0051C] Gallias mari remenso redeunt, ab rege gratias duci referentes, ac pro regis creandi advocatione multam ejus amicitiam pollicentes. Dux itaque cum Galliarum principibus domnum regem excepturi, Bononiam veniunt, ac secus ipsas litoreas arenas collecti, tuguriorum incendio presentiam suam [228 1Kb] , iis qui in altero litore erant ostendebant [229 1Kb] . Ibi enim Adelstanus rex cum regio equitatu nepotem praestolantibus Gallis missurus aderat. Cujus [230 1Kb] jussu domus aliquot succensae sese advenisse trans positis demonstrabant.

4. Hugo [231 1Kb] et reliqui Galliarum [231 1Kb] principes Ludovicum [231 1Kb] ab exilio [231 1Kb] revocant [231 1Kb] ejusque fiunt, eumque [231 1Kb] regem creant.---Rex ergo Odonem episcopum [232 1Kb] , post [(86) 1Kb] Canthorbricensium metropolitanum, [Col. 0051D] Gallis ex adverso positis, legatum dirigit, magnae aequitatis ac eloquentiae virum, Ludovicum sese libenter missurum mandans, si tanto illum in Galliis honore proveant, quanto ipse a suis provectus est, cum illi etiam non minus id facere valeant; idque [Col. 0052A] jurejurando se acturos confirment. Quod si nolint, sese ei daturum suorum aliquod regnorum; quo contentus et suis gaudeat, et alienis non sollicitetur. Dux cum reliquis Galliarum magnatibus id sese facturum asserit, si rex creatus a suis consiliis non absistat. Prosecutusque jurisjurandi sacramentum non abnuit. Legatus itaque rediens, regi praestolanti haec omnia refert. Unde et securus nepotem cum iis qui apud se potiores erant, multa insignium ambitione navibus dirigit. Velisque aura commoda turgentibus pelagus ingressi, per quietum spumantibus remis ad terram feruntur. Firmatis vero tergo arenae navibus Ludovicus egreditur, ac ducem cum reliquis occurrentibus excipiens, jure sacramenti sibi adcopulat. Dux inde accelerans, equum insignibus regiis adornatum [Col. 0052B] adducit. Quem cum ascensui aptare vellet, et ille impatiens in diversa sese tolleret, Ludovicus agili exilitione prosiliens, equo strepenti neglecta stapha repentinus insedit. Quod etiam fuit omnibus gratum, ac multae gratulationis provocatio. Cujus arma dux suscipiens, armiger praecedebat, donec jussus [233 1Kb] magnatibus Galliarum contulit. Quibus militantibus cum multa ambitione et obsequio Laudunum deductus est. Ubi etiam et regnandi jura quindennis accipiens, omnibus faventibus per domnum metropolitanum Artoldum cum episcopis 20 rex creatus est (Jun. 19). Inde quoque deductus, in vicinis urbibus gratulanter excipitur. Universi ei applaudunt. Omnes letantur. Tanta omnium fuit et eadem mens.

5. Rex [234 1Kb] cum duce Burgundiam [234 1Kb] petit [234 1Kb] , ac [Col. 0052C] urbem Lingonicam [234 1Kb] bello repetit [234 1Kb] capitque [234 1Kb] .---Nec minus et Burgundiam petere, ac urbes sedesque regias lustrare a duce monetur. Rex hortanti consentiens, Burgundiam duce comitante ingreditur. Ad quem urbium principes benigniter confluentes, magnifice exceperunt. Ac rogati fidem jure sacramenti dederunt. Hugo tantum Rodulfi regis frater Lingonicam urbem possidens, regi occurrere distulit, qui occurrerunt admodum iratus [(87) 1Kb] . Rex dum per aliquot ebdomadas sua lustraret, inimici invidiam advertit. Proponens itaque ante discessum nullam praeterire urbem, legatos Hugoni dirigit, qui a pertinatia eum revocent, ac ei de fide sibi servanda persuadeant. Qui apud eum perorantes, nihil pacis, nihil regii honoris acceperunt. Unde et digressi, audita [Col. 0052D] regi referunt. Hugo praeter jus se egisse dinoscens, urbi copias deputat. Ipse in partes regni exteriores usque ad tempus secedens. Rex vero pertinaci indignans, exercitum urbi applicat, a parte qua planiciem praefert, pugnam acriter ingerens. Altera enim [Col. 0053A] parte, latere montis educto, pene inaccessibilis est. In parte ergo quae obsidioni aptior est, milites urbi rex cum duce adhibet. Quibus inpugnantibus hostes vehementissime resistunt, telisque ac lapidibus aerem densant, atque impetentes atterunt. Non tamen usque ad effectum repulsionis perstare potuerunt. Nam regii equitatus infestationem non ferentes, a parte praerupta, quae obsidione non premebatur, nocte egressi aufugerunt. Cives vero qui remanserunt, regi mox portas aperuere, eum cum suis absque refragatione in urbe gratulabundi excipientes. Qua rex potitus, ab ejus episcopo aliisque regni proceribus obsides accepit, atque sic cum duce Parisium iter retorsit.

6. (937.) Rex ducis [235 1Kb] procurationem [235 1Kb] a se amovit [Col. 0053B] [235 1Kb] .---Rex felicium rerum successu elatus, praeter ducis procurationem res suas ordinari posse cogitabat. Unde et rei militaris administrationem absque eo jam disponebat. Laudunum itaque tendit, ibique matrem suam Ethgivam reginam ad urbis custodiam deputat. Ac exinde quaecumque praeter ducem adoriebatur. Quod etiam fuit non minimae [236 1Kb] labis seminarium. Dux etenim regem suae procurationis dispositionem reppulisse advertens, Heribertum comitem sibi asciscit, plurima apud eum in regis contumeliam pertractans. Amicitiam inter sese mutuam conditionibus utrimque confirmant.

7. Heribertus castrum Teodericium dolo capit, ac proditorem in vincula conjicit.---Heribertus itaque Walonem regis fidelem qui castro quod Theoderici [Col. 0053C] dicitur praeerat, in dolo adiit, ac de transfugio illum alloquitur. Nec diu moratus, decepto [237 1Kb] persuadet, majora pollicens, ac plura promittens. Ille mox de pollicitis jusjurandum postulat, postulata a sese sic facturum spondens. Tirannus libenter annuit. Nec minus et transfuga juratus, tempus patrando facinori demonstrat. Immo et tiranni manibus sese exinde militaturum committit, ac ex militia fidem accommodat. Quo peracto in sua discedunt. Tempus advenit, Walo simulatis negotiis milites regios qui secum praeerant in diversa, ac si regis causam facturos disponit. Ipse castro evacuato solus cum famulis relinquitur. Nec defuit cum cohorte tirannus. Qui a transfuga susceptus, castrum ingreditur atque occupat. Intuitusque transfugam: »Putasne, inquit, [Col. 0053D] tuae curae oppidum hoc reservandum?« captumque mox in vincula conjicit, suisque castri custodiam donat. Et nocte diei succedente, caeli pars prodigiose flammis erumpentibus in septentrione ardere visa est. Qua etiam mox prosequitur et Hungarorum per Gallias repentina persecutio. Qui nimium saevientes [238 1Kb] , municipia aliquot, villasque et agros depopulati sunt; basilicas quoque quamplures combusserunt; ac indempnes redire ob principum dissidentiam permissi sunt, cum magna captivorum multitudine. Rex enim copias non habens, ignominiam pertulit, [Col. 0054A] et utpote a suis desertus, sevientibus cessit.

8. (938.) Oppidum Montiniacum rex per cohortem expugnat [239 1Kb] ejusque principem [239 1Kb] capit.---Quibus digressis rex ad oppidum Montiniacum cohortem mittit, quae illud occupet, captumque diruat, eo quod Serlus quidam latrocinia exercens, illic receptui sese habebat. Cohors ergo oppidum appetens, latrones impugnat. Nec morata vi capit, comburit, ac subruit. Latronem principem comprehensum dimissis minoribus regi deducit. Qui cum jussu regio gladiatori decollandus traderetur, Artoldi Remorum metropolitani interventu gratiam ab rege obtinuit, ac sese ulterius non latrocinaturum juratus, abire permissus est. His ita gestis, rex in partes Belgicae mari contiguas concessit, oppidum in ipso maris [Col. 0054B] portu exstruere nisus. Cui etiam loco Guiso est nomen. Exceptusque ab Arnulfo regionis illius principe, apud eum de oppidi erectione agebat. Ubi dum in agendo moras faceret, castrum Remensis aecclesiae nomine Causostem secus fluvium Matronam situm ab Artoldo praesule editum, Heribertus proditione ingreditur ac capit, Castrensesque invadens, eorum potiores abducit. Rura circumquaque depopulatur, ac ingentibus praedis oppidum implet, et cum armis milites ibi deponit, aliorsum ipse secedens.

9. Rex Lauduni arcem capit.---Interea regi ab metropolitano per legatos ista suggeruntur. Qui mox coeptum negotium intermittens, suo auxiliaturus regreditur. Milites colligit, ac exercitum parat. Cum quo Laudunum veniens, arcem ab Heriberto nuper [Col. 0054C] ibi exstructam et a suis adhuc detentam obsidet. At qui in arce erant, rebellioni sese parant. Rex ergo circumcirca sagittarios adhibens, missilibus evincere instabat. In quo tumultu hinc inde quam plures sauciati fuere, cum non minus qui in arce erant, sagittis aliisque missilibus uterentur. Rex ergo cum finem oppugnandi viribus non fecisset, ingeniose eos capere cogitabat.

10. Machinae compositio [240 1Kb] .---Fecit itaque ex vehementissimis lignis compactis, machinam, instar longilaterae domus, duodecim virorum capacem, humani corporis staturae in alto aequalem, cujus parietes de ingenti lignorum robore, tectum vero de duris ac intextis cratibus exstruxit. Cui etiam intrinsecus rotas quatuor adhibuit, unde machina ab iis [Col. 0054D] qui intrinsecus laterent, usque ad arcem impelleretur. At tectum non aeque stratum fuit, verum ab acumine dextra levaque dependebat, ut jactis lapidibus facilius lapsum praeberet. Quae exstructa, tironibus mox impleta est, ac ad arcem rotis mobilibus impulsa. Quam cum a superioribus hostes rupibus opprimere conarentur, a sagittariis undique dispositis, contumeliose repulsi sunt. Ad arcem itaque machina deducta, murus ex parte suffosus atque eversus est. Hostes multitudinem armatorum per hunc hiatum possibile introduci formidantes, arma [Col. 0055A] deponunt, ac regiam clementiam implorant. Rex ergo amplius tumultuari prohibens, intactos pene comprehendit, praeter hos qui in militari tumultu sauciati fuere, suosque ad urbis tutelam in arce deposuit.

11. (939.) Dolus Arnulfi atque [241 1Kb] , oppidi Monasterioli [241 1Kb] captio.---Haec dum gererentur, Arnulfus praedictus Morinorum princeps, Erluini oppidum secus mare situm Monasteriolum [(88) 1Kb] nomine, suae parti addere cogitans, eo quod ex navium advectationibus inde plures questus proveniant, adipiscendi insidias componebat. Dirigit itaque quosdam suorum callidos in veste abjecta, dolos dissimulans, ad quendam ejusdem oppidi custodem, quem etiam in proditione non diffidebat facillimum. Qui ingressi, [Col. 0055B] eum a domino salutant, ac loquendi opportunitatem petunt. Secedunt ergo. Illi tantum esse negotium propter quod venerant simulantes, ut a quo exordiri possent, penitus ignorarent, aliquantisper herebant. Et tandem suspirantes: »Eia te, inquiunt, Rotberte! eia te Rotberte!---sic enim vocabatur---quantis malis elapsus, quantis periculis exemptus es, et quanti insuper secundarum rerum tibi debentur successus!« Et statim protulerunt duos anulos, alter aureum, alter vero ferreum. »Et vide inquiunt, quid in his perpendi valeat.« Quo quid esset ignorante, illi prosecuntur: »In auro dona egregia, in ferro vincula carceris puta. Instat etenim tempus, quo et oppidum hoc in jus alterius concedat. Tacenda haec tuae fidei committimus. Res vobis nesciis disposita [Col. 0055C] est. Nos quoque id ipsum penitus ignoramus. At rei summam scire non negamus. Mortem loquimur aut exilium. Unde et tibi Arnulfus comes consulens, futurae cladis calamitatem per sua indicia significavit; hortans ut ad sese transeas, et ab eo auri et argenti insignia, terrarumque copiam ac militum multitudinem accipias, cum dono regis. In manus Nortmannorum, qua arte nescimus, in proximo sitis deventuri. Et quid super his tibi visum fuerit, amico per nos respondere ne differas.« Ille cupiditate ductus, proditionem [242 1Kb] addubitat. Herebat ergo stupens. Proponit sibi tandem proditionis dedecus, ea posse necessitate purgari, quod omnes oppidanos in proximo aut exulaturos aut morituros sibi innotuit. Proditionem ergo spondet, ac juratus [Col. 0055D] fidem dat. Nec minus et illi de pollicitis jurant. Tempus facinori datur, ac sacramento firmatur. Legati digressi, sese persuasisse referunt.

12. Ingressus [243 1Kb] Arnulfi in Monasteriolum [243 1Kb] .---Arnulfus itaque militum electorum copiam colligit, facinus quaesitum patraturus. Iterque carpens cum duabus cohortibus usque [244 1Kb] oppidum pene devenit. Sol jam occiderat. Proditor per portam quosdam [Col. 0056A] emiserat, acsi aliqua utilia curaturos. Unde et ipse in muro stans, facem ardentissimam praetendebat, veluti famulis emissis lumen ministraturus, quo etiam luminis signo per legatos aditum significaverat. Huc Arnulfus cum equitatu irruens, per portam patentem oppidum ingressus est. Eoque potitus, Erluini uxorem cum filiis capit, ac ejus thesauros diripit. Erluinus vero habitu immutato, e medio hostium elapsus est. Arnulfus quoque omnibus pervasis, oppido suos deputat, Erluini uxorem cum natis Aedelstano regi Anglorum servandos trans mare deportat. Sicque ad sua oppido suis munito rediit.

13. Conquestio [245 1Kb] Erluini [245 1Kb] apud Wilelmum [245 1Kb] ducem de castri uxorisque [245 1Kb] et natorum [245 1Kb] amissione [245 1Kb] .---Erluinus vero vix mortis periculo liber, [Col. 0056B] ad Wilelmum principem Nortmannorum sese contulit, plurimam de suis casibus quaerimoniam apud eum agitans, sese inquiens infeliciorem, cum opido et militibus privatus, ac uxore filiisque orbatus, nihil praeter corpus possideat. De oppidi amissione non se adeo affici, cum id sine spe aliqua recuperandi non sit, eo quod terra immobilis, ac oppidum intransitivum sit. Uxoris vero ac filiorum privatio, calamitatem interminabilem praetendere videntur, cum illis consumptis ipse doloribus assiduis urgeatur, et non consumptis, at sub aliena dominatione detentis, ipse vana seducatur exspectatione. Quare quoque ad petenda solatia se venisse memorabat, ac gemebundus haec indesinenter petebat.

14. Erluinus oppidum expugnat ac capit.---Princeps [Col. 0056C] his quaerimoniis motus, auxilium annuit, ac militum copiam ei committit. Erluinus itaque ad oppidum properat, ac tempestivius cum copiis appetit, circumque vallat terra marique. Instat itaque atque acriter adurget. Tandem vero multa expugnatione attritum, ingreditur, totumque pervadit. Arnulfi milites omnes comprehendit. Quorum alios gladio enecat, alios uxori natisque repetendis conservat.

15. Congressus [246 1Kb] Erluini cum [246 1Kb] militibus Arnulfi.---Arnulfus tanta suorum calamitate confectus, milites colligit, eosque in Erluinum mittit, qui ejus terram usque ad oppidum depopulentur. Directique, incendiis circumquaque ac rapinis admodum deseviunt, multaque rerum praeda abducta, festinabant, [Col. 0056D] cum legati ab Erluino affuerunt, qui indicarent, quod nisi totam praedam sine mora redderent, sine mora eis esse congrediendum. Hostes legationem spernentes, capta abducere accelerabant. Legati regressi, sese abjectos referunt. Erluinus cum quadringentis armatorum mox processit, ac festinantibus supervenit. Illi vero praeda relicta conversi irruentibus obvertuntur. Signisque collatis, acriter [Col. 0057A] dimicatum est. Praedones fere omnes gladio occubuere, praeter hos quos fuga belli violentiae exemit. Et tamen ii, cum fuga eos exagitaret, ab Erluino post insectante atrociter fusi sunt. Erluinus praedis receptis cum ingentibus hostium manubiis ad sua feliciter remeavit.

16. Belgicorum [247 1Kb] querimonia [247 1Kb] ad regem super ejus levitate [247 1Kb] .---Quo tempore Belgicorum principes ad regem conveniunt, ac Lauduni apud eum gravissime conqueruntur, eo quod inconsultus omnia appetat. Si eorum quoque consiliis adquiescat, in bonum exitum res suas deventuras memorant. Ad hoc etiam sese convenisse, ut quid [248 1Kb] velit eis injungat, quod [249 1Kb] cupit ingerat. Si velit, consilio et armis, terra marique, contra hostes sese congressuros. [Col. 0057B] Rex ab eis fide suscepta, cum multa benivolentia redire permisit, si fortuna quandoque postulet, redire jubens. Nec multo post et ab Aedelstano Anglorum rege classis regi cum copiis missa est. Audierat enim, illum ab iis qui maritima incolebant loca, exagitari; contra quos classis dimicaret, regique nepoti auxilium ferret. Comperto vero contra regem, illorum neminem stare, ipsumque regem in partes Germaniae prosperum secessisse, mari remenso ad propria remeat.

17. Rex [250 1Kb] in Belgica [250 1Kb] suos sibi sociat [250 1Kb] et Ottonis fautores [250 1Kb] ultra Rhenum [250 1Kb] fugat.---Rex [251 1Kb] in pago Elisatio cum Hugone Cisalpino principe locutus, Belgicos exteriores qui ad se nondum venerant, [Col. 0057C] sibi asciscebat. Et qui partibus Ottonis favebant, ultra Rhenum fugere compulit. Presenserat enim Ottonem velle in suum jus Belgicam transfundere. Unde et equo ei non ferebatur animo. Truculentius ergo contra illum agitans, suos de regno [252 1Kb] exturbavit. Qui vero sibi consentiebant [253 1Kb] asciscens, Gislebertum videlicet Belgicorum ducem, Theodericum quoque atque Isaac comites, cum eis consilium confert, ac pro fide habenda jusjurandum ab eis accipit, post haec Laudunum rediens. Ibique ejusdem urbis episcopum Rodulfum, proditionis evidentissime insimulatum, ab urbe pellit, suosque simul [Col. 0057D] ejicit. Quorum etiam res suis contulit.

[Col. 0058A] 18. Otto Belgicam [254 1Kb] devastat.---Otto interea Belgicos comperiens regis partes sustentare, et a se penitus defecisse, Rheno transmisso Belgicam ingressus [255 1Kb] , ejus loca plurima incendiis ac ingentibus praedis devastat [256 1Kb] , eo quod ex collatione paterna princeps [257 1Kb] fieri Belgicis dedignantibus contenderet, cum ejus pater Saxoniae solum propter Sclavorum improbitatem rex creatus sit, eo quod Karolus cui rerum summa debebatur, adhuc in cunis vagiebat [258 1Kb] . Multam itaque praedam abducens, Rhenum transmeat.

19. Impetus [259 1Kb] Gisleberti [259 1Kb] in Germaniam [259 1Kb] , ejusque ac [259 1Kb] suorum fusio.---At Gislebertus dux dedecoris injuriam ultum ire volens [260 1Kb] , omnem Belgicam lustrat, ac tirones lectissimos in unum cogit, [Col. 0058B] senes tantum emeritos patriae linquens. Factoque exercitu, Rhenum transmeat, ac patriam solotenus incendiis ingentibus vastat. Armentorum etiam pecudumque praedam nimiam exercitus congregat abducitque. Jam vero flumen ingredi parabat, cum [261 1Kb] Otto exercitum accelerantibus induxit. Belgici [262 1Kb] renitentes, cum Germanis secus fluvium [263 1Kb] congressi sunt, atque [264 1Kb] in parte utraque nimium fusi. Qua die Germanorum victoria aegre sustentata est, et licet innumerabilibus suorum stratis [265 1Kb] tamen enituit. Nam [266 1Kb] Gislebertus dux suorum fusione exercitum defecisse advertens, fuga periculum evadere nitebatur. In fluentum itaque cum equo prosilit. Qui cum fluminis pelagus enatare non posset, vi undarum victus periit [267 1Kb] , atque sessorem inmersit. Belgicorum [Col. 0058C] [268 1Kb] vero alii fluvio enecati, alii ferro caesi, alii capti, nonnulli vero profugio erepti [269 1Kb] sunt. Ludovicus rex Gislebertum extinctum comperiens, multam in ejus casu commiserationem habuit. Atque in Belgicam profectus, ejus uxorem Gerbergam Ottonis sororem conjugio duxit, eamque secum reginam in regnum coronavit.

20. (940.) Wilelmus [270 1Kb] dux piratarum [270 1Kb] regi contra [270 1Kb] omnes fidem jurat [270 1Kb] .---Dum haec Lauduni gererentur, Wilelmus piratarum [(89) 1Kb] dux, legatos regi dirigit, qui sese satis ei fidelem indicent: quo rex jubeat, sese occursurum, fidemque contra omnes [Col. 0058D] polliciturum. Quorum legationem rex multa benivolentia [Col. 0059A] excipiens in pagum Ambianensem sibi occurrendum constituit, eo quod ibi specialiter utilia quaedam per illos determinanda [271 1Kb] forent. Legatis itaque abductis, rex ad locum condictum tempore statuto devenit. Cui etiam dux praedictus obvius venit. Exceptusque a rege decenter, provinciam quam ei pater Karolus rex contulerat, ab eo etiam accepit. Unde et regis factus, tanto ei consensu alligatus est, ut jam jamque aut sese moriturum, aut regi imperii summam restituturum proponeret.

21. Artoldus archiep. Causostem munitionem expugnat et capit.---Hujusque rei negotio utiliter peracto, rex in Burgundiam secessit. In cujus absentia Artoldus metropolitanus, ne suae rei putaretur inopia, absque regiis copiis Causostem munitionem appetit, eique obsidionem circumquaque adhibet. Quam continua oppugnatione [272 1Kb] exagitans, quinto tandem [Col. 0059B] die ingreditur, capitque. Illos quoque qui sibi surripuerant comprehendit. Sed utpote vir bonus, nulliusque vitae aemulus, indempnes abire permisit. Oppidum etiam funditus subruit, sicque ad sua rediit.

22. Heribertus et Hugo Remos obsident et capiunt, praesulemque pellunt.---Heribertus malorum [273 1Kb] occasionem nactus, acsi suorum oppidum dirutum dolens, apud Hugonem ducem qualiter Remos invadat, atque episcopum expungat, vehementissime agit. Cui mox Hugo utpote tiranno tirannus consentiens, sese auxiliaturum pollicetur. Collecto itaque agmine ambo in urbem feruntur, multa eam circum obsidione vallantes. Urbani Heriberto faventes, eo quod regio jussu ejus filium ante Artoldum delegissent, bello cedunt, praesulemque relinquunt, atque ad suae [Col. 0059C] poenae cumulum desertores ad tirannos transeunt. Apertis vero portis sexta obsidionis die, tirannos in urbem excipiunt. Artoldus pulsus, ad coenobium sancti Remigii proficiscitur, suam ibi Deo conspectori omnium querimoniam fundens. Ubi [274 1Kb] mox episcoporum aliquibus ac quibusdam magnatibus stipatus, rogabatur ut Avenniacensi abbatia sanctique Basoli rebus contentus, episcopii dignitate sese abdicaret. Atque multis minarum terroribus affectus consentit, juratus etiam ut fertur repudiavit [275 1Kb] ; et tandem canibus satisfaciens, ad sanctum Basolum ibi moraturus abscessit.

23. Hugo ac Heribertus in regis absentia Laudunum inpugnant.---Hugone ergo diacono, tiranni filio, Remis relicto, jampridem etiam ad episcopatum [Col. 0059D] urbis ipsius evocato, ipse Heribertus atque Hugo, Laudunum cum copiis aggrediuntur, obsidionem undique adhibentes, urbem militibus vacuam rati, eo quod rex in partibus Burgundiae exterioribus alia curaret. Et qua poterant oppugnantes, ingredi conabantur. At montis eminentia superioribus impares, non semel cedere coacti sunt. Instabant tamen, ac regi ingressum praeripere conabantur.

[Col. 0060A] 24. Rege [276 1Kb] adveniente [276 1Kb] obsidio solvitur [276 1Kb] .---Jamque ebdomadas septem obpugnaverant, cum rex hujus rei accitus nuntio, in Campania Remensi tempestivus affuit. Et licet cum paucis, fluvium tamen Axonam permeat, et sic in hostes fertur. Quo comperto tiranni [277 1Kb] , regis quoque animum simulque et aequitatem perpendentes, ab obsidione discedunt. Rex vero ingressus, victus necessaria suis paravit, ac quaeque commoda ordinavit. Sicque alia dispositurus, Burgundiam repetit. In cujus discessu, Wido Suessorum episcopus a desertoribus suasus, eo quod et ipse eorum partes latenter tueretur, Remos veniens, Heriberti filium Hugonem, presbiterum ordinavit. Unde et eum pater sacerdotali dignitate ampliare cupiens, ut Artoldus pontificatus apice legaliter privaretur, instanter quaerebat. Cujus rei rationem cum Hugone duce contulit, ac in effectum [Col. 0060B] redigi admodum petiit.

25. (941.) Artoldus [278 1Kb] a comprovincialibus [278 1Kb] episcopis [278 1Kb] repudiatur et [278 1Kb] pro eo Hugo eligitur.---Disposita ergo rationum summa, Remensis dioceseos episcopos convocant, qui inter Artoldum et Hugonem, controversiam determinent, objectorumque finem constituant. Collecti ergo apud urbem Suessonicam, in basilica sanctorum martirum Crispini et Crispiniani, civium Remensium querelam excipiunt, dicentium sese diutissime pastore destitutos: cui subdantur et obsequantur, suppliciter expetere. Artoldum jam se nolle, eo quod sacramento episcopium repudiaverit; at Hugonem, quod omnium unione electus, omnibusque acceptissimus sit. Quorum quaerimoniis episcopi annuentes, sacerdotio dignum [Col. 0060C] Hugonem asserunt, eo quod non solum carnis nobilitas, set et animi mores pudici plurimum eum commendarent. Ratum etiam fore, si tanti honoris culmen, personae nobilitate adornetur. Hugonem itaque pene omnium conibentia attollunt, ac Remos deductum, in coenobio monachorum sancti Remigii metropolitanum sollempniter consecrant, atque in urbe decenter exceptum, multo obsequio ac reverentia honorant. Rex in partibus Burgundiae viatorum relatu, patratum negotium advertens, mox Laudunum rediit. Arnoldum quoque ac ejus fratrem Landricum proditionis insimulatos, nec tamen penitus convictos, cum in hac re promptissimi viderentur, ab urbe expulit.

26. Rex in partibus Burgundiae exercitum contra [Col. 0060D] tirannos colligit.---Rex cum rei militaris inopia contra tirannos nihil moliri valeret, Burgundiam repetiit, ut exercitum inde sumeret, Remisque induceret. Admodum etenim id attemptabat, ut Heribertum ab urbe pervasa pelleret. Dum ergo in colligendis militibus moram faceret, tiranni [279 1Kb] multo equitatu Laudunum appetunt, atque circumdant, spem proditionis in quibusdam habentes. Haec dum [Col. 0061A] aguntur, ad regis aures tempestive feruntur. Qui sumptis quos undecumque colligere [280 1Kb] valuit, in pagum Porcensem devenit. Ubi cum rem militarem ordinaret, ac hostibus bellum inferre pararet, tiranni Lauduni [281 1Kb] obsidione relicta, in regem vadunt, ac insperatum invadentes ejus exercitum, nonnullos sternunt, reliquos vero in fugam cogunt. Rex a suis eductus, vix cum duobus comitibus, vim mortis evasit, oppido quod Altus mons dicitur sese recipiens. Tiranni spe proditionis frustrati, obsidionem solvunt, atque in sua concedunt.

27. (942.) Tiranni a papa monentur, ne regem suum persequantur.---Interea a domno Stephano papa [(90) 1Kb] vir clarus nomine Damasus legatus in Gallias directus est, apostolicae sedis litteras afferens, jussionem [Col. 0061B] apostolicam continentes, ut principes provinciarum [282 1Kb] regem suum Ludovicum recipere non differrent, nec gladio ultra hostili eum insectarentur. Et ni cessent, anathematis telo omnes esse figendos. Quo episcopi cognito Remorum dioceseos, in unum mox coacti, de anathemate in sese habendo nisi resipiscant vehementer [283 1Kb] pertractant. Mittendum enim ad Heribertum disponunt, et ab eo suppliciter petendum, quatinus ipse ducem adeat, atque apud eum pro regis receptione agat, ostendentes anathematis periculum, et quanta iis debeatur ruina [284 1Kb] , qui dominorum contemptores ac persecutores esse non formidant. Quae suasio nullum effectum habuit [285 1Kb] . A praedicto etiam papa mox alia legatio directa est, per Remensis ecclesiae legatos, qui a [Col. 0061C] papa eodem sacerdotale pallium Hugoni metropolitano detulere, dicentes apostolicae jussionis hanc esse sententiam, ut Galliarum principes, regem suum persequi parcant, et insuper illum magnifice attollant. Quod nisi intra praescriptum diem officiant, horribili anathemate hujus factionis auctores ac cooperatores sive fautores gravissime esse multandos. Si vero apostolicae jussioni gratanter oboediant, legatos Romam dirigant, qui suam benevolentiam erga regem suum papae referant. Et nec sic quidem tirannis quicquam persuasum est. A quibus cum regi incessanter quaereretur ruina, in contrarium res eorum tota relapsa est.

28. Rex per Rotgerum comitem Wilelmum ducem sibi conciliat.---Etenim rex bonorum usus consilio, [Col. 0061D] Rotgarium virum clarum Wilelmo pyratarum principi pro se locuturum direxit. Qui apud eum pro rege optime functus legatione, ibi rebus humanis excessit. Ante tamen principi usque ad effectum suasit. Nam non multo post suorum legatione regem fideliter accersit, exceptumque Rodomi, ingentibus [Col. 0062A] donis dignissime [286 1Kb] accumulat. Unde et factum est, ut alii hinc formidantes, ad regem tempestivius sese contulerint. Wilelmus itaque Aquitanorum dux, Brittanorumque Alanus, piratas regiam rem curare comperientes, accessum maturant, regem adeunt, atque fide pacti miliciam jurant. His itaque rex collectis, praedictis tirannis [287 1Kb] secus fluvium Isara locuturus procedit. Tiranni regium equitatum suspectum habentes, praevenerunt, atque pontes praecipitaverunt, naves circumquaque in aliud litus abducentes. Sicque cum suis in adverso fluminis litore consederunt. Duabus tantum naviculis hinc inde cursitantibus, per internuntios controversia inter illos agitata est. Tandem sub pace sequestra obsidum jure a sese discedunt.

[Col. 0062B] 29. Ludovicus et Otto reges in amiciciam conveniunt, ac per Ottonem Hugo.---Rex principibus in pace dimissis, cum paucis iter in Belgicam retorquet, Ottoni cujus sororem conjugem sibi addixerat, ad loquendum obveniens. Quorum consilio multa concordia firmato, amicitiam mutuo conditionibus statuunt. Ac fine negotii facto, rex Laudunum rediit. Otto vero Hugonem in regis gratiam reducere satagebat. Quem multis verborum stimulis familiariter ac levi furore redarguens, eo quod regi suo contrairet, dominumque insectari non formidaret, ad regem redire effecit. Et tempore oportuno, prudentium legationibus praemissis, regi ducem reducit, sibique conciliat.

30. Principum apud regem conventus, ac Wilelmi [Col. 0062C] in eorum contione tumultuatio.---Duce ergo in pristinam gratiam revocato, cum ipse virtute et copiis antecelleret, alii consequenter reducti sunt. Omnibus itaque ad regem reversis, in fisco regio Atiniaco principibus ab rege post dies triginta colloquium habendum indicitur. Et die constituta rex ibi cum provinciarum principibus affuit, Hugone videlicet cognomento Magno, Arnulfo Morinorum, Wilelmo piratarum ducibus, ac Heriberto tiranno. Nec defuit Saxoniae rex Otto. Ludovicus rex cum in conclavi sese cum Ottone rege [288 1Kb] ac principibus recepisset, consilio incertum an fortuitu, solus Wilelmus dux admissus non est. Diucius ergo afforis exspectans, cum non vocaretur, rem animo irato ferebat. Tandem in iram versus utpote manu et audatia nimius, [Col. 0062D] foribus clausis vim intulit, ac retrorsum vibrabundus [289 1Kb] adegit. Ingressusque lectum conspicatur gestatorium [290 1Kb] . In quo etiam a parte cervicalis Otto editiore, rex vero in parte extrema humilior residebat. In quorum prospectu Hugo et Arnulfus duabus residentes sellis, consilii ordinem exspectabant. [Col. 0063A] Wilelmus regis injuriam non passus: »An inquit his interesse non debui? Desertorisne dedecore aliquando sordui?« Fervidusque propinquans: »Surge inquit paululum rex!« Quo mox surgente, ipse resedit. Dixitque indecens esse regem inferiorem, alium vero quemlibet superiorem videri. Quapropter oportere Ottonem inde amoliri, regique cedere. Otto pudore affectus surgit, ac regi cedit. Rex itaque superior, at Wilelmus inferior consederunt.

31. Otto injuriam sub specie fidei habendae dissimulat, ejusque conquestio.---Otto penitus injuriam dissimulans, baculo innixus coepto negotio finem dare stando satagebat. Ac rationibus determinatis, rex cum consultoribus surgens egreditur. Otto injuriam [291 1Kb] Wilelmi vehementissime dissimulans, [Col. 0063B] apud eum de fidei constantia inter sese servanda plurimum consultat. Unde et conceptum facinus, variis verborum coloribus obvelat. Quibus peractis, rex cum Wilelmo ad sua remeat, Otto vero cum Hugone et Arnulfo consilium conferens, de injuria irrogata apud illos amplius conquerebatur; ultra aequum et jus sese spretum memorans, ac coram amicis a sedibus amotum. Amicos ergo compati oportere, et amici injuriam suam debere arbitrari. Ab eis quoque tantam insolentiam summopere repellendam aiebat, cum ea facilius ad eos pervenire valeat. Nam qui sibi regi non indulsit, minus illis indulturum. Quae oratio, plurimam invidiam paravit, ac amicos in odium Wilelmi incitavit, cum et [Col. 0063C] ipsi quamvis latenter ei admodum inviderent. Otto rex ad sua rediit.

32. Deliberatio Hugonis et Arnulfi de morte Wilelmi.---Hugo et Arnulfus quid facturi Wilelmo essent deliberabant. Si eum gladio occidant, ad omnia sese fieri expeditiores aiebant. Regem etiam ad quodcumque volent facilius inflexuros, si is solum pereat, quo rex fretus ad quaeque flecti nequeat. Si autem non occidant, discordias atque lites sine dubio proventuras, ac his occasione emersa, multorum stragem futuram. At horum utrumque perniciosum censebant, cum in occisione homicidii rectus redundaret, et in reservatione tirannis futura appareret. De occisione tandem persuasi, patraturos facinus accersiunt, vim negotii explicantes, atque in Wilelmum [Col. 0063D] conjurare faciunt. Cujus interfectionis series mox apud conjuratos ita disponitur, ut ab Arnulfo legati mitterentur, qui pro colloquio multa necessitate in proximo habendo apud Wilelmum idonee legatione fungerentur. De tempore quaererent, quando sibi obveniendum foret. Locum vero secus fluvium Summam peterent. Quo ipse a terra sua egredi et collocuturis obvenire dignaretur. Qui postquam adveniret, et ab amicis exceptus esset, de amicitia plurimum, multum etiam de fide proponerent. Et quia tunc suis stipatus pervadi non posset, ictus differrentur, donec navim repeteret, si forte navigo eum [Col. 0064A] advenisse contingeret. Cumque jam navigaret per pelagus, per conjuratos multo clamore revocaretur, acsi aliquid praecipuum oblivione praetermissum auditurus. Navicula ergo advectus cum paucis, aliis in pelago expectantibus, conjurati gladiis eductis incautum adorirentur. Si vero equester adveniret, post consilii finem Arnulfo digresso, illoque recedente, conjurati identidem eum repeterent, magnum quiddam sese afferre simulantes, quibusdam etiam scriis accitum detinerent, donec cunctis praeeuntibus extremus retrorsum incederet. Quem adorsi gladiis non minus transverberarent. Insurgentium vero piratarum vim evaderent, si equis velocibus rapti, ad dominum cum copiis praestolantem transfugere tempestivius accelerarent. Piratas etiam tunc nihil aliud [Col. 0064B] quam aut fugam acceleraturos, aut domini exsequias procuraturos. Sicque factum esset, ut Arnulfo ignorante eo quod absens esset, tantum facinus patratum videretur.

33. (943.) Wilelmi ducis interfectio.---Legati itaque directi, colloquium petunt et obtinent. Tempus post dies 30 datur. Locus quoque in pago Ambianensi secus fluvium Summam, ubi est insula Pinchinea conceditur. Negotioque peracto, legati redeunt. Tempore ergo constituto, Arnulfus terra, Wilelmus aqua in locum destinatum conveniunt. Ac de amicicia multum, plurimum de fide utrimque servanda collocuti sunt, atque post nonnullos sermones a se soluti. Arnulfus reditum simulans, aliquantisper digreditur. [Col. 0064C] Wilelmus vero ad classem rediit. Naviculamque ingressus dum per pelagus navigaret, a conjuratis multo strepitu [292 1Kb] inclamatus, proram obvertit. Remigansque ad litus, quid vellent sciscitaturus, redit. Illi mox quiddam praeocissimum se deferre asserunt, quod a domino suo oblivione suppressum fuit. Dux navicula litori apulsa, illos excipit, a quibus etiam mox gladiis eductis [293 1Kb] interimitur. Duobus quoque puberibus qui cum eo inermes aderant, et nauta sauciatis, a navicula facinorosi exiliunt, ac post conscium dominum in fugam feruntur. Qui autem jam per pelagus navigabant, conversi litus relictum repetunt, ac dominum interemptum, duosque puberes et nautam sauciatos inveniunt. Sumptumque domini corpus lamentabili obsequio sepulturae [Col. 0064D] deportant.

34. Rex filio Wilelmi Richardo terram patris concedit.---Nec multo post et ejus filium de Brittanna concubina, nomine Richardum, regi deducunt, gesti negotii ordinem pandentes. Rex adolescentis elegantiam advertens, liberaliter excipit, provinciam a patre pridem possessam, ei largiens. Potiores quoque qui cum adolescentulo accesserant, per manus et sacramentum regis fiunt. Multaque regis liberalitate jocundati, recedunt Rodomum [294 1Kb] . Alii vero Nortmannorum Richardum ad regem transisse indignantes, ad Hugonem ducem concedunt.

[Col. 0065A] 35. Rex a suis Rodomum accersitur, ac cum piratis dimicat.---Qui autem regis partes tuebantur, per legatos eum accersitum, Rodomi decenter suscipiunt. Ubi cum ei referretur, regem piratarum Setrich cum classe copiosa fluvium Sequanam ingressum, ac ejus ducem Thurmodum consequenter navalibus copiis advenisse, ut absque regis dono omnia pervadant, atque defuncti ducis filium ad idololatriam suadeant, ritumque gentilem inducant, rex copias unde congrediatur colligit. Deumque propitiaturum confisus, alienigenis cum 800 occurrit. Et quia cum paucis erat, ad hostes concludendos acies in diversa disponere nequivit. Suis itaque stipatus, erectis signis ac densato agmine procedit. Gentiles quoque ordine pedestri incedebant. [Col. 0065B] Propinquantesque patrio more in primo tumultu enses jaciunt. Quorum densitate equites territos ac sauciatos rati, cum clipeis et telis prosecuntur. At regius equitatus, ensium nube dilapsa, clipeorum objectione tuti in pedites feruntur. Ac densati [295 1Kb] acies sternendo atque interimendo indivisi penetrant egrediunturque. Rursusque regressi penetrant, ac disrumpunt. Regem quoque Setrich cum violentia belli in fugam cogeret, in dumeto mox repertus, tribus lanceis a palantibus transfixus est. Thurmodus vero cum adhuc in certamine totis viribus ageretur, ab Ludovico equi impetentis pectore est dejectus. Quem cum rex impetu praeteriret, nec eum dinosceret, et ab hostibus impetitus in loco staret, comminusque confligeret, Thurmodus suis [Col. 0065C] stipatus, regem a tergo appetit, factusque ei dexter, per loricae manicam pene usque ad sinistri lateris ypocundriam, lancea sauciat. Rex multa cede ab eo impetu paulisper dimotus, sauciantem respicit. Ictuque in dextram obliquato, provocantis caput cum humero sinistro obtruncat. Tanta quoque caede gentiles fusi sunt, ut eorum novem milia [296 1Kb] cesa ibi referrentur. Reliqui vero, paucissimi tamen, navali profugio erepti sunt. Rex a Deo victoria potitus est, suorum tamen paucis fusis, nonnullis vero sauciatis. Post quorum curam redire disponens, Rodomum Erluino commisit. Ipse Compendium rediens.

36. Artoldus archiepiscopus tirannos dimittit, et ad regem transit.---Quo eum advenisse dinoscens, [Col. 0065D] Artoldus qui in coenobio sancti Basoli confessoris ab urbe pulsus morabatur, mox quicquid a tiranno sibi relictum erat abjiciens, ad regem sese contulit, mallens apud eum parvo contentus morari, quam insociabilis tiranni beneficiis detineri. Rex metropolitanum quo ipse rex consecratus fuit injuste praecipitatum dolens, ne diffidat hortatur, summum sacerdotium sese ei redditurum pollicens.

37. Interitus Heriberti.---His ita sese habentibus, cum Heribertus quaeque pernitiosa pertractaret, ac [Col. 0066A] de quorundam calamitate multa disponeret, cum inter [297 1Kb] , suos in veste praeciosa sederet, atque apud illos extensa manu concionaretur, majore apoplexia ob superfluitatem humorum captus, in ipsa rerum ordinatione constrictis manibus nervisque contractis, ore etiam in aurem distorto, cum multo horrore et horripilatione coram suis inconsultus exspiravit. Susceptusque a suis, apud sanctum Quintinum sepultus est. Quo sepulto, ejus filii mox regem adeuntes, ab eo benigne excepti sunt. Patris injuriarum nihil sibi reducens. Excipitur et Hugo episcopus, ea tamen conditione, ut tempore congruo ratiocinari pro se de episcopatus adeptione non differat. Cum quibus quoque rex Ambianum digressus est. Ubi cum non sine suorum [Col. 0066B] potioribus quaeque praecipua disponere vellet, Erluinum Rodomi morantem per legatum accersit.

38. Congressio Arnulfi et Erluini.---Quod cum malivolorum relatione Arnulfus comperisset, insidias praetendit, obvenientique rege ignorante cohortem inducit. Quod Erluinus mox dinoscens, signis collatis congreditur. Congressus utrimque non modicus. Arnulfus suis fusis, profugiens, vix urgentem evasit. Erluinus victoria potitus, alios enecat, alios capit, alios in fugam cogit. In quo etiam certamine, interfectorem Wilelmi qui cum Arnulfo sibi vim [298 1Kb] intulerat militari insectatione comprehendit. Cujus manus obtruncans, in ultionem amici Rodomum misit. Ac cesorum ereptis manubiis, ad regem concessit.

[Col. 0066C] 39. Quo tempore Hugo dux in magna gratia regi habitus, ejus filiam ex sacro lavacro suscepit. Unde et eum rex [299 1Kb] omnium Galliarum ducem constituit. Quo duce rex equitatum parans, cum Gerberga regina in Aquitaniam proficiscitur (944). Ac urbem Nivernicam deveniens, Gothorum ducem Ragemundum Aquitanorumque praecipuos illic obvios excepit. Apud quos de provinciarum cura pertractans, ut illorum omnia sui juris viderentur, ab eis provincias recepit. Nec distulit earum administrationem eis credere. Commisit itaque ac suo dono illos principari constituit, regia hilaritate hilares redire permittens; ac cum duce iter ipse in Galliam retorquens, Lauduni sese recepit.

40. Arnulfus et Erluinus regis suasione [300 1Kb] in amiciciam [Col. 0066D] redeunt [300 1Kb] .---Ubi suorum praecipuos praeter ducem colligens, apud eos agebat quatinus viri illustres Arnulfus atque Erluinus, factarum injuriarum inmemores fierent, ac in benivolentia unirentur; suis rebus prosperiorem eventum deberi ratus, suorum concordia. Convocatis itaque de amicicia suadet; sese inter eos judicem, penitus aequitatem utrique parti facturum pollicens. Concedunt itaque ac jussis regiis parent. Datisque vadibus, equitatis jura exsecuntur. Rex cum utrisque faveret, quamlibet [Col. 0067A] utrique liberalitatem conferre meditabatur. Qui cum Arnulfum de recompensatione rerum ereptarum nutare, ac Erluinum instantius amissa repetere adverteret, Arnulfum quoque majora restituturum, eo quod ipse ampliore rerum dispendio Erluinum affecerit, Erluino Ambianum in recompensatione amissorum pro Arnulfo concessit. Sicque factum est, ut Erluino sua restituerentur, et Arnulfo sua non minuerentur. Regis itaque industria in amiciciam revocati, regia negotia exinde curabant.

41. Prodigiosa demonstratio [301 1Kb] cladis Brittannorum [301 1Kb] .---Quo tempore ferebatur Parisii turbo repente exortus, tanta vi discucurrisse, ut parietes multa lapidum mole fundati, in monte Martirum funditus eversi fuerint. Demones quoque equitum [Col. 0067B] specie visos, basilicam quandam non procul sitam, evertisse, ejusque trabes memoratis parietibus tam valide incussisse, ut eos subruerint; evulsisse etiam ejusdem montis vineta, ac sata devastasse. Mox viso prodigio, Brittannorum pernicies subsecuta est. Qui Berengarii atque Alani principum dissidentia discordes, a Nortmannis cum quibus pactum egerant, pervasi, multaque cede attriti sunt. Necnon et civitas Namtarum [(91) 1Kb] capta est. Cujus episcopus cum supervenientium hostium metu territus, in aecclesiam fugere cogeretur, suorum densitate oppressus ac suffocatus est. Brittanni in ipso impetu viribus resumptis, hostes ab urbe vehementi conamine reppulerunt. Illosque adorsi gravi caede fuderunt. At Brittanni prosperiore fortunae successu [Col. 0067C] confortati, tertia itidem die classem pervadunt, congrediunturque. In parte utraque innumeri fusi. Brittanni vero adversariorum copias non passi, in fugam feruntur. Nortmanni autem victoria potiti, Brittannorum alios gladio occidunt, alios in fluctus cogunt, alios vero a Brittaniae finibus eliminant, praeter hos qui servitutis jugo subdi non recusavere.

42. Rex [302 1Kb] terram Nortmannorum [302 1Kb] pervadit capitque [302 1Kb] ---Quo ad regis aures perlato, Arnulfum ac Erluinum comites, simulque et Burgundiae episcopos aliquot, rex accersit. Praesenserat etenim eorum nonnullos a fide defecisse, Hugonique cessisse. Ac cum exercitu in eos fertur. Arnulfus cum suis regem praecedens, Nortmannos, qui custodias [Col. 0067D] observabant, utiliter congressus apud Arcas [303 1Kb] fudit ac regi incessum expedivit. Rex Rhodomum veniens, ab iis qui fidei servatores fuere exceptus est. Desertores vero mare petentes, amoliti sunt. Municipia vero copiis munita reliquere. Rex malorum nimias esse copias considerans, ab Hugone duce suppetias congrediendi per legatos postulat. Et ut ipse cum sufficientibus copiis veniat, Baiocarum urbem [Col. 0068A] ita, si [304 1Kb] eam cum reliquis expugnet, accommodat. Dux donum regium excipiens, suppetias parat, regique subvenit. Cum suis itaque ac quibusdam Cisalpinorum potentibus trans Sequanam fiuvium iter faciens, Baiocas pervenit. Quam aggressus multa obsidione premit. Inter haec a regiis stipatoribus persuasi Nortmanni, ad regem redeunt. Dux autem Baiocences urgebat. Rex duci obsidionem [305 1Kb] solvere per legatos jubet. Ille autem utpote ab rege datum, amplius oppugnat. Rex quoque iterum mandat, quod nisi cito discedat, sese in eum cum copiis iturum. Dux regiis jussis contraire non valens, ab obsidione coactus discedit. Rex urbem consequenter ingreditur. Cujus ad se civibus revocatis, Ebrocas petit ac nullo resistente ingreditur. Nec [Col. 0068B] minus et ab Ebrocensibus acceptis obsidibus, reliqua absque contradictione obtinuit (945).

43. Dux [306 1Kb] suos in [306 1Kb] regis injuriam [306 1Kb] hortatur.---Dux apud suos hanc injuriam sepissime memorans, de regis pernicie petractabat; fideles et amicos hortans, ut hoc ultum iri accelerent. Quod etiam multis querimoniis amplificans, suos in regem provocat. Bernardus itaque Silletensis [(92) 1Kb] atque Teutboldus Turonicus conquerenti satisfacientes, Montiniacum regis oppidum in ipsis Paschae diebus pervadentes, capiunt diruuntque. Compendium quoque regiae sedis aulam repentini penetrant, ac quaeque regalia insignia diripientes asportant. Nec multo post et idem Bernardus regis venatores canesque capiens, cum equis ac venabulis abduxit.

[Col. 0068C] 44. Rex urbem [307 1Kb] Remorum obsidione [307 1Kb] premit [307 1Kb] .---Rex Rhodomi talia comperiens, Nortmannorum exercitum colligit copiosum, ac collecto, redit, pagum Veromandensem ingrediens, penitusque depopulans. Accitis quoque Arnulfo, Erluino, Bernardo alio, Theoderico comitibus, in urbem Remorum fertur. Eamque disposita circumquaque obsidione cingit, eo quod Hugo ejusdem urbis episcopus quia ducis partibus favebat, regi ingressum negabat. Primo ergo impetu, graviter dimicatum est. Nam sagittariis hinc inde dispositis, qui in muro resistebant missilibus sauciantur. Quibus amotis alii intacti succedunt, vices pugnae ingerentes. Sed et extra telis ac lapidibus jactis, nonnulli afficiuntur, ceduntque. Sepe tumultus reparantur, sepe ad portas, [Col. 0068D] sepe ad murum comminus congressi. Animo utrimque feroces, nullo modo cedere parant; numquam sibi usque ad internetionem cessuri, nisi intercedentium supplicationibus obsidio soluta discessisset.

45. Dux regi [308 1Kb] per legatos, suadet [308 1Kb] ut ab [308 1Kb] obsidione [308 1Kb] discedat.---Dux namque in ipsa obsidione per legatos petiit, ut Ragenaldus comes sumptis [Col. 0069A] a sese obsidibus locuturus sibi occurrat. Quod et fieri ab rege concessum est. Directus itaque sub obsidum jure ad ducem venit. Apud quem dux diu deliberans, tandem agit, ut rex ab episcopo et urbanis obsides accipiens, ab urbis oppugnatione discedat, quatinus quocumque et quando rex velit, idem episcopus rationem redditurus accedat. Ragenaldus ducis animum regi perferens, ac consilium approbans, id fieri suadebat. Obsidibusque sumptis idoneis, rex obsidionem decima quinta die solvit, tempusque audiendae rationis [309 1Kb] post dies 40 sub ipsa Kalendarum Juliarum die constituit. Aliis ergo interim curatis, dies habendi colloquii advenit. Et dux de superiore negotio locuturus, obvius regi affuit. Declamatis autem eorum causis, vix sibi consentiebant. [Col. 0069B] Rationibusque non satis utiliter procedentibus, nihil paci commodum est, praeter quod sub pace sequestra usque ad medium Augusti rationem distulere.

46. Obitus Theotilonis [310 1Kb] Turonensium [310 1Kb] episcopi.---Quo tempore cum beatae memoriae Theotilo Turonicae urbis praesul de renovanda inter principes pace vehementissime certaret, atque his admodum occupatus studiis, Lauduno discederet, peripleumonia in ipso itinere corripitur. Quae cum pulmonibus tumorem ac fervorem incuteret, die quarta nati morbi hac vita migravit. Cumque adhuc in noctis tempesta spiritum efflaret, mox luminis globus per aera ut fertur emicans, vigilantibus visus est. Cujus lumine ad noctis depellendas caligines sufficienter usi, qui ejus corpus exanime deferebant, per 150 [Col. 0069C] miliaria [(93) 1Kb] usque urbem Turonicam hujus lucis solamine, corpus beatissimum detulere, in basilica sancti Juliani martiris, quod idem vir sanctus summa instruxerat religione, multa reverentia deponentes.

47. Captio regis [311 1Kb] a Nortmannis [311 1Kb] .---Quo sepulto, cum adhuc inter regem ducemque pax nulla composita esset, atque rex dolos simulaturum nondum perpenderet, Erluino suisque aliis sumptis, Rhodomum rediit; nil veritus cum paucis illic immorari, cum idem consueverit. Dolus apud ducem a transfugis paratus, qui ante latuerat, orta oportunitate ex raritate militum, in apertum erupit. Nam dum tempestivus adveniret, ab Hagroldo qui Bajocensibus praeerat, per legationem suasoriam accersitus, [Col. 0069D] Bajocas cum paucis ad accersientem, utpote ad fidelem quem in nullo suspectum habuerat [312 1Kb] , securus accessit. Barbarus vero militum inopiam intuitus, cum multitudine armatorum regem incautum aggreditur. Cujus satellitum alios saucians, alios interimens, regem in fugam cogit. Et forte cepisset, nisi ab ejus armigero resistente ibi mox interfecto, aliquantisper detentus esset. Qua mora rex equi velocitate [Col. 0070A] per devia raptus, Rhodomum solus pervenit. Urbemque ingressus, a civibus, eo quod cum Bajocensibus conspirassent, captus ac tentus est (Jul. 13).

48. Rex [313 1Kb] a Nortmannis [313 1Kb] per obsides [313 1Kb] dimittitur, et iterum [313 1Kb] dolo a [313 1Kb] duce capitur.---Hugo dux regem Rhodomi captum comperiens, Bajocas devenit; pro regis captione gratias redditurus, ac ut sibi captus commitatur [314 1Kb] ratiocinarurus. Nortmanni vero [315 1Kb] justis conditionibus id agendum respondent, ut si dux regem excipiat, ipsi regis filios omnes, sub jure obsidum accipiant, nec sub alia lege regem sese dimissuros. Dux captionem dissimulans, acsi regis causa rem ordinaturus, ad reginam Gerbergam, pro filiis regis legatos mittit. At regina rem [Col. 0070B] necessariam cognoscens, sub sacramento minorem dirigit, majorem mittere evinci non valens. Nam duo tantum erant. Minore ergo obside oblato [316 1Kb] , Nortmannis non satis fuit; majorem admodum petentes [317 1Kb] . Sed quia iis quibus fidelior mens inerat, visum est regiae stirpis nobilitatem posse penitus absumi, si desertoribus omnes filii cum patre teneantur, id sese non facturos responderunt; minorem tantum daturos, et pro majore ex se ipsis quemcumque petant dimissuros. Widonem ergo Suessorum episcopum, quem inter omnes potissimum videbant, expetunt, ac pro obside cum regis filio recipiunt. Rex itaque dimissus, cum a duce in sua deduci putaretur, ab eodem detentus est, ac Teutboldo Turonico custodiendus deputatur. Unde et [Col. 0070C] manifestatum fuit, regiae lineae decus, in absumptione patris et filiorum penitus abolere tirannum voluisse. Re autem in contrarium ducta, unus tantum [318 1Kb] regis filius a captione superfuit.

49. (946.) Otto [319 1Kb] , et Edmundus reges. [319 1Kb] , Germanorum [319 1Kb] et Anglorum [319 1Kb] , in ducem pro [319 1Kb] rege moventur.---Cujus rei ordinem [320 1Kb] regina mox per legatos oratores Edmundo Anglorum Ottonique Transrhenensium regibus indicat, ac super hoc gravissimam querimoniam litteris habitam mittit. Otto regis ac sororis casum dolens, pro restitutione regis, Hugoni mox legationem delegat, plurima postulans, aliqua etiam intentans. Edmundus quoque rex de sobrini miseriis adeo conquestus, eidem duci multam animi indignationem suorum legatione demonstrat; plurimum [Col. 0070D] si non reddat contra illum sese facturum intendens, insuper et hostes ei terra marique inducturum, ac terram ejus penitus depopulaturum. Quod si quolibet claudatur municipio, obsidionem vehementi conamine adhibiturum; atque amplius duce, se a Gallis accepturum suppetias. Et nisi regem in proximo reddat, eum terra marique in proximo appetendum.

[Col. 0071A] 50. Indignatio [321 1Kb] ducis in Edmundum [321 1Kb] regem [321 1Kb] .---Dux gravi legatione confectus, Ottoni pro [322 1Kb] parte dissentit, pro parte favet. Regis vero Edmundi legatis, id nec in proximo, nec praeter rationem agendum respondet. Ob minas Anglorum nil sese facturum. Ipsos si veniant, quid in armis Galli valeant, promtissime experturos. Quod si formidine tacti non veniant, pro arrogantiae tamen illatione, Gallorum vires quandoque cognituros, et insuper poenam luituros. Iratus itaque legatos expulit. Consultumque se conferens, apud suos partibus utitur deliberationis. Et post consultum, Ottonem expetit. Qui cum per legatos colloquendi oportunitatem quereret, infensus ei loqui non optinuit. Nimiumque iratus, in sua discessit, ac suorum usus consilio, [Col. 0071B] regem adit, sicque alloquitur:

51. Proloquutio [323 1Kb] Hugonis ad regem [323 1Kb] .---»Parvum te o rex adversariorum insectatio in partes transmarinas olim compulit. Meo vero ingenio et consilio inde [324 1Kb] revocatus regnis restitutus es. Post dum meis usus fuisti consiliis, rerum secundarum prosperis floruisti. Numquam nisi tui furoris pertinatia a te defeci. Infimorum ac imprudentium hominum dispositione usus, a sapientium consiliis plurimum oberrasti. Unde et rerum calamitas digne consecuta est [325 1Kb] . Quomodo enim praeter me necessaria tibi ac gloriosa provenire arbitrare? Multum inquam tibi in hoc derogatum est. Jam memineris te virum esse. Consideres quoque, quid tuae rationi commodum sit. Sicque virtus redeat, ut [326 1Kb] in benivolentiam [Col. 0071C] nos revocet, te imperantem, et me militantem [327 1Kb] , per me etiam reliquos militatum tibi reducat. Et quia rex a me creatus, nihil mihi largitus es, Laudunum saltem militaturo liberaliter accommoda. Quod etiam causa erit fidei servandae.« Rex utpote captus, dictis proloquentis cessit. Unde et dimissus, data Lauduno [328 1Kb] , Compendii sese recepit. Adest Gerberga regina multa virtute memorabilis; adsunt quoque aliquot ex Belgica coepiscopi; confluunt etiam viri illustres nonnulli.

52. Querimonia regis apud privatos [329 1Kb] de Hugonis [329 1Kb] persecutione [329 1Kb] .---Apud quos etiam rex his verbis conquestus est. Et: »Eia tu, inquiens, Hugo! Eia tu Hugo! quantis bonis a te privatus, quantis malis affectus, quanto etiam merore nunc detineor! [Col. 0071D] Urbem Remorum pervasisti. Laudunum surripuisti. His tantum duobus recipiebar, his duobus claudebar. Pater meus captus atque in carcerem trusus, has quae me premunt aerumnas cum anima simul amisit. Ego vero in eadem praecipitatus, ex regno paterno nihil nisi spectaculum praebeo. Jam nec vivere libet, nec emori licet. Quo me itaque conferam?« Paransque [Col. 0072A] amplius conqueri, ab indignantibus inhibitus est. Deinde animum temperans, consilium cum suis confert.

53. Quo collato, Ottoni regi per legatos ereptionem suam demonstrat. Antea sese captum, nunc antem omnibus bonis privatum memorans. Unde et amico auxilium conferat. Urbes amissas repetere juvet. Si id faciat, gratiam multam sese inde recompensaturum. Otto benignissime legationem excipiens, cum copiis in regis auxilium se iturum spondet, ac tempus edicit. Legati redeunt, ac mandata referunt. Nec minus et ab rege Genanuorum [(94) 1Kb] Conrado, copias petit, et accipit.

54. Interea Otto rex cum Rheno transmisso, exercitum per Belgicam duceret, obviat regi Conrhado, [Col. 0072B] qui tunc ab Alpibus egressus, cum multa expeditione Ludovico succurrere accelerabat. Juncti ergo ambo, cum multo equitatu gradiebantur. Quorum accessum Ludovicus dinoscens, ocius occurrit. Tres itaque reges, in unum collecti, primi certaminis laborem Lauduno inferendum decernunt. Et sine mora, illo exercitum ducunt. Cum ergo ex adverso montis eminentiam viderent, et omni parte urbis situm explorarent, cognito incassum sese ibi certaturos, ab ea urbe discedunt, et Remos adoriuntur. Ubi quia planicies commoditatem exercitibus parabat, obsidio circumquaque disposita est. Et primo certamine comminus pugnatum est. In quo tela ac lapides tam dense ferebantur, quam densa grando quandoque dilabitur. Per integram ergo diem, continuis motibus [Col. 0072C] urbs impugnata est. Post vero comminus septies dimicatum, atque hoc fere per dies sex.

55. Nec tamen cives assiduis tumultibus victi, ullo modo cedebant, cum eorum praesul Hugo, quosdam principum qui sibi quadam cognatione conveniebant, extra urbem [330 1Kb] allocutus est, quaerens ab eis rationem, ut scilicet quid agendum, quid vitandum, sibi dicerent. Si aliquorum intercessione id medendum videretur, si opus foret precibus, si etiam pugnae instandum esset. Illi mox regum animositatem demonstrantes, fixum in eis, asserunt, nullorum interventibus sese concessuros, at obsidioni usque ad effectum operam daturos. Quod si urbem vi capi contingat, ipsi praesuli oculos effossuros, et hoc ita ordinatum fixumque. Unde et accelerandum ut egrediatur, [Col. 0072D] suosque ab regum indignatione eripiat. His praesul territus, suis hoc monstrat. Et consilio habito, die obsidionis sexta, cum suis egreditur. Portae [331 1Kb] regibus panduntur.

56. Reges vero Artoldum resumentes, urbem consequenter introducunt. Duorumque metropolitanorum medius, Friderici Maguntini, ac Rotberti Treverensis, [Col. 0073A] ab eis per manus pristinae sedi restitutus est. Ubi etiam mox Gerbergam reginam cum aliquot illustribus custodiae deputantes, ipsi tres reges in Hugonem ducem cum exercitu feruntur. Silletum quoque vi irrumpere nitentes, considerato oppidi firmamento, inde amoliuntur, non tamen sine suburbii combustione, et aliquorum nece; sicque ad fluvium Sequanam contendunt.

57. Quomodo pauci juvenes [332 1Kb] naves a duce subductas per [332 1Kb] astutiam [332 1Kb] repetitas [332 1Kb] exercitui adduxerint [332 1Kb] .---Dux vero eorum impetum praesentiens, a litore hostibus contiguo per 20 miliaria omnes naves abduci praeceperat, ne adversariis transeundi commoditas pararetur. At frustrato ejus consilio, multo aliter provenisse notum est. Nam decem numero [Col. 0073B] juvenes quibus constanti mente fixum erat omne periculum subire, habitum militarem in peregrinum transformantes, reges prevenerant, obsecrationum vota simulantes [333 1Kb] . Sportulis itaque ab humero dependentibus, ferratis baculis procedunt. Habitumque mentiti peregrinum, urbem Parisium cum Sequana pontibus pertranseunt. Nullus eis molestus extitit. Ac litora exteriora quibus naves tenebantur petunt. Sicque in hospitium farinarii cujusdam [(95) 1Kb] divertentes, sese gratia visendi sanctorum loca ex citeriore litore [334 1Kb] advenisse referunt. Farinarius juvenes formosos in habitu licet abjecto considerans, hospitium gratanter accommodat, et insuper eos mitius curat. Qui fraudem meditati, nummos dant, vinumque mercati hospitem inebriant. Et sic [Col. 0073C] totam diem convivii jocunditate consumunt. Juvenes hospitem vino faciliorem advertentes, quod ei sit officium percunctantur. Ille farinarium sese memorat. At illi prosecuti, si quid amplius possit, interrogant. Ille etiam piscatorum ducis magistrum se asserit, et ex navium accommodatione questum aliquem sibi adesse. Illi vero: »Quoniam, inquiunt, humanissimum nobis te invenimus, ampliora etiam optamus. Unde et si quiddam nobis facias, 10 solidos nos allegaturos pollicemur, ut videlicet trans fluvium nos evehas, eo quod ulterius procedere oratum nequeamus, itineris longitudine fatigati.« At hospite respondente ducis edicto naves ad interiora litora raptas, ne Germanis irrumpentibus pateat accessus, illi tempore nocturno absque calumnia id fieri posse [Col. 0073D] prosecuntur. Ille pecuniae cupidus, naulum accipit, ac de patrando negotio fidem dat. Nox affuit. Juvenes promissum fieri postulant. Ille mox assumpto puero privigno, cum juvenibus in noctis tempesta ad naves properat. Comitantur et juvenes. Qui solitudinem videntes, puerum raptum in fluentum demergunt. Hospitem vero clamare nitentem, gutture invadunt. Atque mortem ni quod volunt efficiat, interminantur, [Col. 0074A] ut videlicet naves solvat. Pervasus ergo ac territus, naves solvit. Consilioque inito, vinctum navi conjiciunt, ac naves singuli singulas ad litus deducunt. Ejecto vero hospite vincto, navim unam omnes ingressi, alias repetunt, ac novem iterum deducunt. Octiesque fluvium remensi, naves numero 72 abduxerunt.

58. Dum haec gererentur, regum exercitus in ipsa diei orientis aurora fluvio affuit, navesque paratas cum remis invenit, quas tirones cum armis ingressi, navigant ac exaquantur. Tum circumquaque palantes, nullo prohibente a diversis portibus alias rapiunt, et exercitibus deducunt. Nam qui ruri degebant, irruentium metu omnes auffugerant. Dux vero Aurelianis sese receperat. Unde et qui resisteret aberat. [Col. 0074B] Navibus itaque conexis, ac multo robore compactis, liburnas solidant. Quas ingressus exercitus, fluvium transit. Dein terra recepti, incendiis praedisque vehementibus totam regionem usque Ligerim depopulati sunt. Post haec feruntur in terram pyratarum ac solotenus devastant. Sicque regis injuriam atrociter ulti, iter ad sua retorquent. Ludovicus vero rex Remos redit.

59. Qualiter Deroldus a quodam medico deceptus [335 1Kb] sit eumque deceperit [335 1Kb] .---Quo tempore Ambianensium episcopus Deroldus ab hac vita decessit, vir spectabilis ac palatinus, et quondam et regi admodum dilectus, in arte medicinae peritissimus. De quo etiam fertur, quod cum adhuc in palatio regi serviret, a quodam Salernitano medico deceptus sit, [Col. 0074C] eumque deceperit. Etenim cum uterque in arte medicinae optime posset, et iste regi potior, Salernitanus vero reginae [336 1Kb] peritior videretur, commento regis repertum est quis eorum rerum naturas magis dinosceret. Jussit etenim coram se illos consedere convivas, causam rei penitus dissimulans, ac sepe eis questiones proponens. Quisque ut poterat proposita solvebat. Deroldus quidem, utpote litterarum artibus eruditus, probabiliter objecta diffiniebat. Salernitatus vero licet nulla litterarum scientia praeditus, tamen ex ingenio naturae, multam in rebus experientiam habebat. Regio itaque jussu cotidie consident, ac mensa regia continue una potiuntur. Et die quadam de dinamidiarum differentiis disputatum est; tractatumque uberius quid efficiat farmaceutica, [Col. 0074D] quid vero cirurgica, quid etiam butanica. At Salernitanus, peregrina nomina non advertens, ab eorum interpretatione erubescens quievit. Invidet ergo plurimum, ac in ejus mortem venenum parare meditatur; multam dolose benivolentiam simulans. Parato vero maleficio, cum una in prandio residederent, Salernitanus ungue inpudici toxicato, liquorem [Col. 0075A] piperis quo cibum pariter intinguebant, loetaliter inficit. Quo Deroldus incaute sumpto, mox serpente veneno, deficere coepit. Eductusque a suis, teriaca vim veneni repellit. Et triduo expleto coram rediens, Salernitano consuescebat. Interrogatus vero quid ei accidisset, fleumatis frigdore se leviter tactum respondit; quicquam fraudis se perpendisse dissimulans. Unde et hostem incautum efficit. Convivae itaque redditi, Deroldus toxicum inter auricularem ac salutarem occultatum, ejus cibo sumendo respersit. Quod mox venis serpens, vitae calorem fugabat. Vexatusque a suis eductus est. Qui veneno expellendo operam dans, nihil curae agebat. Deroldum itaque magnificans, summumque eum in medicina praedicans, ejus curam vehementissime petebat. Qui regis [Col. 0075B] jussu flexus, antidotis datis a toxico per industriam non ex toto purgavit. Nam sumpta teriaca, vis veneni in pedem sinistrum penitus dilapsa est; in tantum ut apud domesticos eo familiariter agente, venenum ut fertur in modum ciceris a pede per venam surgens, ab antidoto obviante in pedem repelleretur. Quibus diutissime sic repugnantibus, pes in cutis superficie foratur. Factoque morbo, post a cirurgis miserabiliter absciditur.

60. (947.) Interea dux Neustriam combustam direptamque dolens, exercitum parat, et in Arnulfum, cum in regem non auderet, truculentus effertur. Oppida quoque illius aliquot impugnat. At cum per dies sex nullum comprehendere posset, voto frustratus sua repetit. Quae dum a duce gererentur, rex obsidione [Col. 0075C] Mosomum premebat, eo quod ducis nepos Hugo a pontificatu abjectus ibidem moraretur. Hunc itaque infestabat in ducis contumeliam. At ducem ab obsidione discessisse comperiens, ipse quoque Remos repetit. Qua etiam tempestate Bovo Catalaunensium episcopus, hac vita decessit. Cui etiam mox successit [337 1Kb] ab rege, Gipuinus totius electione cleri, adolescens egregius, atque a domno Artoldo Remorum metropolitano consecratur episcopus.

61. Post [338 2Kb] haec vero, rex in Belgicam concessit, ibique ei locuturus, Otto rex [339 1Kb] obviam venit. Ac quaeque necessaria ordinantes, ambo reges Aquisgrani pascha celebrant, atque multa reverentia sese mutuo honorant, atque hoc ab Ottone amplius; a quo [Col. 0075D] etiam Ludovicus regiis donis liberalissime honoratur.

62. Dux urbem [340 1Kb] Remensem [340 1Kb] impugnat [340 1Kb] .---Dum haec ita sese haberent, dux de regis injuria apud [Col. 0076A] suos agitabat, oportunitatem in regis absentia asserens, qua urbem Remorum capiat, cum tunc urbs tam episcopo quam militibus vacua esset, rex etiam ipse alias occupatus alia quereret. Unde et possibile asserebat, facili expugnatione urbem capi. Idque attemptare sese plurimum velle. Quibus milites capti in urbem mittendas cohortes censent. Quae collectae, cum duce gradiuntur. Urbem appetunt, et circumquaque obsidione premunt. Diffunduntur quoque passim, atque frumentum ex locis contiguis in usum pugnae convectant. Castra fossis muniunt, cratibusque circumdant. Pugnam ergo in dies aut semel, aut bis inferunt. Nec minus et cives vehementissime resistunt. Jamque id diebus numero novem agitabant, cum regem adeo indignatum regredi ab observatoribus [Col. 0076B] nuntiatur. Et mox obsidione soluta, duodecima die ab urbe discedunt.

63. Nec diu moratus rex urbem succurrendo ingreditur. Apud quem mox principes collecti, de ejus ac communi salute consultant. Et quia rerum utilitas Ottonem consiliis interesse exigebat, diriguntur legati, per quos ei [341 1Kb] necessitas demonstratur, ac colloquium exeunte mense Augusto sibi habendum secus fluvium Karam denuntiatur.

64. Cum haec sic sese haberent, dux nepotem ab praesulatu pulsum dolebat. Suadebat itaque ut officio pontificali amplius insisteret, et ne privatus penitus dignitate videretur aliquas ad gradus promoveret personas. Tetbaldum ergo Suessonicae aecclesiae diaconum accersit, presbiterumque ordinat, ac post [Col. 0076C] duce agente aecclesiae Ambianensium episcopum sacrat. In qua re favere visus est Wido tantum Suessorum episcopus. Quem quia post penituit, sequentia demonstrabunt. Sed tempus colloquendi regibus advenit, ac secus fluvium Karam sibi occurrunt. Nec defuit dux, qui et ipse apud Duodeciacum vicum castra fixit, ut pro nepote causam apud episcopos ageret.

65. Dux [342 1Kb] enititur ut [342 1Kb] causa [342 1Kb] pro suo nepote [342 1Kb] apud episcopos [342 1Kb] agatur.---Regibus itaque rerum negotia agentibus, dux causam nepotis episcopis disponebat, penes quos etiam plurimam habebat indignationem injuste et nullis evidentibus culpis nepotem praecipitatum memorans. Quod cum indicatum [Col. 0076D] regibus esset, Ottone agente decretum est, ut ibi ab episcopis causa Artoldi atque Hugonis discuteretur, ita tamen ut et dux tempore congruo regi satisfaceret. Episcopis itaque rationem excipientibus, [Col. 0077A] cum inter plurima quae ibi explicata sunt illud constantissime refutarent, quod Hugo sacerdotio privatus, contra fas Ambianensium episcopum ordinasset, regum sententia in aliam sinodum hujusmodi rationem transferendam constituit. Videbatur etenim quod non aequitatem satis commode haec altercatio determinari valeret, cum nec sinodus ad hoc convocata fuisset. Et decreto regio 15 Kalend. Decemb. habenda denuntiatur. Interim vero sedes Remensis Artoldo conceditur, Hugoni vero in castro Mosomensi commorari permititur. Pax quoque sequestra Ottonis interventu regi ac duci ab alterutro datur, et usque ad tempus habendae sinodi sacramento firmatur.

66. Sinodus [343 1Kb] Virduni [343 1Kb] habita.---Tempus advenit, [Col. 0077B] sinodusque episcoporum Virduni collecta est atque habita praesidente Rotberto metropolitano Treverico, cum Artoldo Remensi, considentibus quoque Adalberone Mettensi, Gauslino Tullensi, Hildebordo Mimegardvurdensi, Israhele Brittigena, assistentibus etiam Brunone viro reverendo et abbate, cum aliis abbatibus et monachis venerandis Agenoldo et Odilone. Ad hanc sinodum Hugo vocatus, missis ad eum deducendum Adalberone et Gauslino episcopis, venire noluit. Unde et episcoporum sententia [344 1Kb] Artoldo tenere concedit episcopium. Sicque nullis rerum determinatis rationibus, sinodus soluta est.

67. (948.) Sinodus Mosomi [345 1Kb] habita.---Indicitur vero habenda Idibus Januar. Et evoluto tempore, in [Col. 0077C] basilica sancti Petri [346 1Kb] apud Mosomense castrum secunda sinodus habita est, praesidente quoque praedicto metropolitano Rotberto Treverico, cum fere omnibus suae dioceseos episcopis, ac aliquibus Remensis; consedente etiam Artoldo, cujus causa discutienda erat. Ne [347 1Kb] abfuit Hugo; at sinodum ingredi noluit. Epistolam vero nomine Agapiti papae signatam per suos [348 1Kb] sinodo legendam porrexit. Quae cum soluta et lecta esset, nihil canonicae auctoritatis habere videbatur, nihil etiam pro ejus causa significare, nisi ut episcopium ei redderetur. Qua perlecta, cum episcopi consulto sese contulissent, cassandam censuerunt, eo quod absque ratione rem quae in lite erat abdicato reddi jubebat. Et quia paulo ante ab ipso papa Agapito delegata erat epistola [Col. 0077D] per Fredericum Maguntinum episcopum, atque data Rotberto metropolitano Treverico, coram regibus ac Galliae et Germaniae episcopis, quae erat continens auctoritatem apostolicae jussionis, partemque praeceptorum ejus jam exsecuti fuerant, communi mox consensu decretum est, ut quod regulariter coeptum erat, rationabiliter atque canonice pertractaretur. Simulque et mox a metropolitano [Col. 0078A] jussum est, ut recitaretur caput 19 concilii Carthaginensis, quod constat de accusato et accusatore. Et recitato, secundum ipsius capituli sententiam constituere, ut Remensi parroechia Artoldo restituta qui nullius sinodi rationes audire refugit, Hugo qui adduas jam sinodos accersitus venire contempserat, a Remensis episcopii regimine abstineret, donec in tertiam sinodum [349 1Kb] purgandus de objectis adveniret. Capitulum vero supra dictum, litteris cartae mandatum est, et ab episcopis cautum, ac eidem Hugoni directum. In quo, cum episcoporum cautionem subscriptam Hugo vidisset, motus in iram, Rotberto qui sinodo praeerat contumeliose remisit, episcoporum judicio nihil sese facturum asserens. Et sic causa penitus indiscussa, sinodus soluta est. Indicitur [Col. 0078B] vero tercia sinodus Kal. Aug. habenda.

68. His ita gestis, Artoldus epistolam ad sedem Romanam dirigit, commodissime continentem, et suarum injuriarum seriem, et regis incommodorum tenorem. Domnus itaque Agapitus papa, ad multam benivolentiam animum intendens, mox accersit venerabilem Ostiensem episcopum Marinum, magnae aequitatis et prudentiae virum, vim epistolae ei explicans, et ad rerum correctionem illum vehementissime hortans. Mittitur ergo venerabilis Marinus, domni papae vicarius, ad Ottonem regem, ob evocandam atque congregandam universalem sinodum. Diriguntur et epistolae specialiter aliquot episcopis tam Germaniae quam Galliae, ad rerum aequitatem suasoriae.

[Col. 0078C] 69. Item sinodus [350 1Kb] apud Angleheim [350 1Kb] habita [350 1Kb] . cf. Legg. II. 24.---Interea statuto tempore, sinodus universalis collecta est ex praecepto Agapiti papae, sub Marino ejus vicario, in palatio Angleheim, quod interpretatur angelorum domus, secus fluvium Rhenum, in basilica beati Remigii Francorum apostoli. Domno itaque Marino praesidente, episcopi quoque qui ex diversis confluxerant, jure aecclesiastico consederunt, Rotbertus videlicet Trevericus metropolitanus, Artoldus Remensis metropolitanus, Fredericus Maguntinus metropolitanus, Wicfridus Coloniensis metropolitanus, Adaldacchus Hammaburgensis episcopus, Hildeboldus Mimegardvurdensis episcopus, Gauslinus Tullensis episcopus, Adalbero Mettensis episcopus, Berengarius Virdunensis episcopus, [Col. 0078D] Fulbertus Cameracensis episcopus, Rodulfus Laudunensis episcopus, Richoo Warmacensis episcopus, Reimboldus Spirensis episcopus, Boppo Wirzburgensis episcopus, Chounradus Constantiensis episcopus, Odelricus Augustensis episcopus, Thethardus Hildinesheimensis episcopus, Bernardus Alfureestedensis [(96) 1Kb] episcopus, Dudo Poderbrunnensis episcopus, Lioptacus Ribunensis episcopus, Michahel [Col. 0079A] Radisponensis episcopus, Farabertus Tungrensis episcopus, Doddo Osnebruggensis episcopus, Evherus [351 1Kb] Mindensis episcopus, Baldricus Trejectensis episcopus, Heiroldus Salzburgensis episcopus, Adalbertus Pazsoensis episcopus, Starchandus Eistetiensis episcopus, Horath Sleoswicensis episcopus, Wichardus Basiliensis episcopus, Liefdach [(97) 1Kb] Ripuensis episcopus.

70. De dispositione [352 1Kb] gerendorum [352 1Kb] , et habenda [352 1Kb] juditii praelatura [352 1Kb] .---Horum omnium cuique cum liceret ex canonibus vel decretis proferre quaecumque negotio commoda viderentur, disponendi [353 1Kb] tamen facultas et rationum interpretatio, domno Rotberto Treverico commissa est, eo quod divinarum et humanarum rerum scientia et eloquentiae efficatia [Col. 0079B] insignissimus haberetur. Judicii vero censura penes domnum Marinum domni papae vicarium mansit [(98) 1Kb] . Et considentibus cunctis, post praemissas secundum ordinem celebrandi concilii preces, postque recitata decretorum sacra capitula, serenissimi reges Ludovicus et Otto, in sacram sinodum admissi sunt. Quibus etiam considentibus, domnus ac venerandus Rotbertus sic orsus cepit:

71. Praelocutio [354 1Kb] Rotberti [354 1Kb] Treverici [354 1Kb] metropolitani [354 1Kb] in sinodo. Legg. II. 19-21.---»Multa, inquiens, sunt, patres reverendi, quibus hic apud serenissimos reges, in unum coacti residemus. Plurima etiam quae vestra probitate ordinanda videntur [355 1Kb] . Totius pene Galliae rem publicam pravorum temeritate turbatam, magnisque subjacere periculis [Col. 0079C] constat. Unde et leges divinae atque humanae indiscrete a malivolis contempnuntur, cum is cui regnorum [356 1Kb] jura debentur, et imperandi potestas transfusione paterna credita est, suorum insectatione captus, ergastuloque immaniter trusus sit, suorum adhuc gladiis infestetur [357 1Kb] , Remorum quoque metropolim absque pastore fures atrocissime insectentur, cultus divinus vilescat, religio canonica pro nihilo sit. His ergo, patres, vehementissime insistendum arbitror, multaque nobis diligentia enitendum, qui gratia sancti Spiritus hic in unum confluximus [358 1Kb] , quatinus res ante dissolutae sic in foedus redeant, ut et domno ac serenissimo regi libera regnandi reddatur potestas, et per eum ecclesiae Remensi debitus suus restituatur honor.«

[Col. 0079D] 72. Responsio [359 1Kb] Marini [359 1Kb] Romanae [359 1Kb] sedis [359 1Kb] legati [359 1Kb] .---Ad haec domnus Marinus sanctae Romanae sedis vicarius: »Optime, inquit, atque utiliter frater ac coepiscopus Rotbertus, rerum seriem tenuit. [Col. 0080A] Etenim cum divinas leges, humanis praeponendas ipse pernoscat, considerata tamen rerum fortuna, regiae dominationis imperium ante dixit restaurandum, ut ejus vigore firmato, ejusque potentia utiliter restituta, ejus post liberalitate, ecclesiarum Dei honor consequenter recrescat, ejus patrocinio agente, virtus bonis quibusque redeat. Quod ut Deo annuente fieri queat, in primis audienda atque strenuissime disponenda videtur causa domni ac serenissimi regis, si id quoque vestri judicii paciatur censura.« Synodus dixit: »Audiatur.«

73. Conquestio [360 1Kb] Ludovici [360 1Kb] regis [360 1Kb] apud Ottonem regem [360 1Kb] et sinodum [360 1Kb] regni [360 1Kb] .---Tunc rex Ludovicus ab Ottonis regis latere surgens, stando conqueri modestissime petebat. At rogatus ab sinodo, [Col. 0080B] hujusmodi residens effudit querelam: »Quanto inquiens, Hugonis instinctu, quantoque ejus impulsu conqueri cogor, testis est ille, cujus gratia vos hic congregatos paulo ante relatum est. Pater ejus, ut a principio exordiar, patri meo regnum invidens, dum ei domi militiaeque servitium deberet, regno illum immaniter privavit et usque ad vitae ejus suprema [361 1Kb] ergastulo [361 1Kb] inclusum [361 1Kb] esse rogavit. Me vero parvum in fasciculo farraginis a meis dissimulatum, in partes transmarinas et prope in Rifeos fugere compulit. Patre autem extincto [362 1Kb] et me in exilium deportato, iste cum reminisceretur sui patris, ob insolentiam interfecti, regni curam suscipere formidabat. Nobis itaque invidens, Rodulfum [363 1Kb] promovit. Sed Divinitas res illius sicut et cetera [Col. 0080C] determinans, ei quando voluit finem regnandi dedit. Dum item regnum vacaret, consilio bonorum me a partibus peregrinis exulantem revocavit, ac omnium conibentia in regnum promovit, nihil mihi praeter Laudunum relinquens. Promotusque cum ea quae regii juris videbantur, repetere niterer, id invidissime ferebat. Factus ergo latenter adversarius, amicos si quos habebam, pecuniis subvertebat, inimicos in odium amplius incitabat. Tandem urgente invidia, apud piratas egit, ut ab eis dolo caperer; regnum in se posse refundi arbitrans, si id fieri contigisset. Nec defuit insidiis effectus. Captus fui, carcerique [364 1Kb] mancipatus. Ille vero me eripere simulans, filios meos jure obsidum dandos petebat. At iis qui mihi fide adjuncti erant omnes dari reclamantibus, [Col. 0080D] dimisso uno, a piratis me recepit. Jam libertatem sperans, quo animus impelleret ire volebam. Verum aliter provenisse manifestum est. Nam captum mox in vincula conjecit, ac annuali carceri mancipavit. [Col. 0081A] Unde cum a cognatis et amicis meis indignantibus sese impetendum adverteret, libertatem [365 1Kb] spopondit si Laudunum acciperet. Hoc tantum claudebar, hoc solo cum uxore et natis recipiebar. Quid facerem? Castro vitam praeposui: pro castro libertatem merui. Et en omnibus privatus, omnium opem deposco! His si dux contraire audeat, nobis tantum singulariter congrediendum sit.«

74. Oratio [366 1Kb] Rotberti [366 1Kb] pro Ludovico.---Quibus palam promulgatis, Rotbertus metropolitanus subinfert: »Quoniam, inquiens, domni atque serenissimi regis satis breviter ac dilucide digestam, optime ut arbitror conquestionem percepimus, consequens videtur, ut ejus causam in quantum fas est determinemus. Dux ergo quia omnia pene regni jura, in sese [Col. 0081B] transfudit, eique viribus reniti non valemus, mitius hoc attemptandum arbitror, ut qui Deum non metuit, et hominem non reveretur, multa ratione multaque rerum consideratione, ad normam Deo juvante reducatur. Igitur juxta patrum decreta, et canonum regulam, inprimis ad satisfactionem fraterne monendus est, verbisque suasoriis ad id modestissime revocandus. Quod si post blandam revocationis ammonitionem resipiscere noluerit [367 1Kb] , omnium anathemate feriatur, hoc habentes praesidio, quod jam a domno papa correctus sit, jussusque a domini sui insectatione quiescere.«

75. Responsio [368 1Kb] Marini [368 1Kb] legati pro [368 1Kb] eodem [368 1Kb] .---Atque his domnus Marinus subjunxit: »Reminiscor, inquiens, domnum papam ante hunc annum anathema [Col. 0081C] in reos misisse qui hunc dominum et regem Francorum insectabantur; epistolam quoque suasoriam ut ab eo non deficiant, bonis quibuslibet delegatam, atque conquestionem de eadem re litteris expressam, iis quibus sanior mens erat delegatam fuisse. Unde et opinor justissime dictum, cum ante a papa vocatus atque correctus sit, nunc quoque caritatis gratia revocandus est, et diligentissima suasione ut a malis quiescat commonendus; et post omnium anathemate dampnandus. Et non solum ille, verum omnes qui ei in malis favere faventque. Sed hanc solum a nobis accipiet opem. Numquid vero ab alio quicquam opis accipiet? Ejus conquestio in sua clausula, opem omnium postulat. Sed si a nobis ei succurritur, a domno Ottone rege quid accipiet? Et [Col. 0081D] decretalia sancta acclamant, postquam tirannis anathema dampnationis ab episcopis injectum est, a bonis quoque potentibus vim inferendam, ut si aecclesiasticis correctionibus ad normam redire nolunt, saltem potentium vehementi violentia ad bonum redire cogantur, ut vel invitis bona praestentur.«

[Col. 0082A] 76. Oratio [369 1Kb] Ottonis [369 1Kb] regis pro eodem.---Ad haec rex Otto: »Multa, inquit, sunt patres beneficia, quae a vobis domno ac serenissimo regi Ludovico utiliter accomodari valebunt. Etenim si ejus insectatores armis divinis adoriamini, consequenter aut facili tumultu devicti labascent, aut si quid impetendum relinquetur, facilius nostris armis infirmabitur. Vos ergo jubente domni papae legato, vestri ordinis instrumenta exerite, ac tanti regis adversarios, anathematis gladio transverberate. Contra quae si cervicem postea erigere audeant, et dominicis interdictis resistere non formidant, nostrum exinde erit, quibus commissum est in hac mundi parte sanctam Dei aecclesiam tueri, ut in tales arma sumamus, hujusmodi debellemus. Et si necessitas adurgeat, strictis [Col. 0082B] gladiis usque ad immanissimam caedem perditissimorum hominum deseviamus, habita in illos justissimae indignationis causa, quod illicita aggrediantur, et pro illicitis ammoniti, non corrigantur. Vos itaque tantum vestris insistite; et post modestiam vestram virtus nostra sequetur.«

77. Epistola a sinodo [370 1Kb] ad Hugonem delegata [370 1Kb] .---Quibus dictis, mox sinodi decreto epistola descripta est palamque recitata, hanc verborum seriem tenens [(99) 1Kb] : »Sancta sinodus in palatio Angleheim sub domnis atque orthodoxis regibus Ludovico et Ottone utiliter habita, Hugoni duci. Quantis malis, quantaque persecutione vexaveris illam venerabilem Remorum metropolim, quanta quoque crudelitate debacchatus sis in dominum tuum regem, [Col. 0082C] ora omnium locuntur, apud omnes agitatur. Quod quam sceleratum, et quam pernitiosum sit, divinae atque humanae leges copiosissime produnt. Unde et tibi compatientes, ab talibus te quiescere monemus. Et ad dominum tuum, multa mansuetudinis humilitate quantotius reverti hortamur. Quod si contempseris, priusquam in diversa referamur, anathemate sine dubio te perstringemus, donec aut satisfacias, aut Romam apud domnum papam ratiocinaturus petas. Cujus litteris jam bis monitus es, et a tanto facinore prohibitus. Unde et nos post illum, tercio jam te ad correctionem revocamus [371 1Kb] .« Quae totius sinodi auctoritate roborata, duci per legatos mox directa est.

78. Causa Artoldi.---Post haec surgens Artoldus archiepiscopus, rerum ordinem, sed et ipsius litis [Col. 0082D] initium quae agitabatur inter sese et Hugonem sibi subrogatum episcopum, luculentissime disseruit. Quin et epistolam profert, nuperrime a domno papa sibi directam, per quam episcopatum sibi retinendum significabat. Post cujus interpretationem, Sigeboldus quidam praedicti Hugonis clericus, aliam mox [Col. 0083A] epistolam sinodo porrexit, signo domni papae munitam, et ab Urbe a sese delatam. Quae etiam in conspectu episcoporum recitata atque diligentissime discussa est. In cujus textu id solum dicebatur, quod Rodulfus Laudunensis episcopus, Wido etiam Suessonicus, necnon et Hildegarius Belvacensis, ceterique Remensis dioceseos episcopi, ad sedem apostolicam pro restitutione Hugonis, et abdicatione Artoldi, epistolam miserint. Unde et domnum papam ad eorum vota, eorumque petitionem, omnia fieri velle. Post cujus recitationem, praedicti mox consurgentes episcopi, epistolae sententiam penitus confutarunt ac calumniarum injectorem hominem perditissimum adclamarunt. Quibus cum contraire non posset, quibusdam maledictis eos adortus, publice [Col. 0083B] de perfidia criminabatur [372 1Kb] .

79. Calumniatoris [373 1Kb] episcoporum reprobatio [373 1Kb] .---Tunc a domno Manino decernitur, ut recitentur capitula de calumniatoribus prolata. Quibus mox lectis, cum calumniator reniti non posset, episcoporum inditio diaconatus quo fungebatur officio privatur, et a conspectu sinodi contumeliose reprobatus, exire compellitur. Artoldo vero pontificatus dignitatem secundum canonum instituta, patrumque decreta, sinodus habendam decernit, atque corroborat, eo quod nullius concilii rationibus interesse refugerit. Atque haec prima consessionis die constituta sunt.

80. Secunda vero die, post recitatas sacrae auctoritatis lectiones, et domni Rotberti allocutionem, a [Col. 0083C] venerabili Marino constituitur, ut quoniam juxta sacrae legis sententiam, pontificalis dignitas Artoldo restituta est, in ipsius pervasorem sinodalis proferatur censura. Recitantur itaque decreta canonum, et sanctorum instituta patrum, Innocentii, Alexandri, Simmachi, Sixti, Celestini, Zozimi, Leonis, Bonefacii, aliorumque sanctae Dei aecclesiae doctorum illustrium. Quorum decretis, unanimiter anathematizant, atque ab totius aecclesiae communione sequestrant, Hugonem Remensis aecclesiae pervasorem, donec resipiscentem peniteat, ac pro facinore offensis satisfaciat.

81. Cf. Legg. II. 24. l. 55.---Reliquis autem diebus decretum est de incestis et illicitis presbiterorum conjugiis, de presbiteris quoque eukaristiam [Col. 0083D] indigne tractantibus, de aecclesiis etiam a laicis indebite usurpatis; aliaque nonnulla ibi prolata [374 1Kb] fuere, quae diligentissime investigata, atque utiliter diffinita sunt; sicque sinodus soluta est. Indicitur vero post dies 30 iterum habenda Lauduni in basilica sancti Vincentii martiris, ut ibi exeratur anathema in Hugonem tirannum.

[Col. 0084A] 82. Anathema [375 1Kb] episcoporum [375 1Kb] iu ducem ejusque [375 1Kb] fautores.---Quibus diligenter ac canonice peractis, Ludovicus rex ab Ottone rege militum copias duce Chonrado, contra Hugonem tirannum accipit. Quae dum per dies 40 colligerentur, episcopi supradicti tricesima die post peractam sinodum in basilica sancti Vincentii martiris apud Laudunum sub rege Ludovico collecti sunt [(100) 1Kb] . Et iterum praesidente praedicto Marino, post sacrae Scripturae paginas, quae ibi recitatae et multa consideratione discussae sunt, Hugonem tirannum anathemate damnant, et a sancta aecclesia pellunt, nisi resipiscens domino suo satisfaciat, aut Romam pro sui absolutione apud domnum papam ratiocinaturus petat. In qua etiam sinodo, agitur de episcopis qui cum duce evocati [Col. 0084B] fuere, et distulerunt venire, de iis etiam qui consecrationi Hugonis episcopi jam abdicati illicite interfuerunt, vel qui ab ipso pulso, vel post abdicato, contra fas videbantur promoti. Damnantur itaque duo pseudoepiscopi ab Hugone [376 1Kb] ordinati, Tetbaldus scilicet et Ivo, quorum prior a pulso sacratus est Ambianensium episcopus, alter vero ab abdicato Silletensium. Damnatus et Adelelmus Laudunensis aecclesiae diaconus, a Rodulfo suo episcopo [377 1Kb] insimulatus, eo quod Tetbaldum excommunicatum in aeclesiam temerarius introduxerit. Hi enim in anteriore sinodo cum duce jam evocati, satisfacere contempnebant. Vocatur vero Hildegarius Belvacensium episcopus, domni Marini et episcoporum legatione, ut aut ad eos veniat, aut sedem apostolicam [Col. 0084C] pro suo facinore ratiocinaturus petat, eo quod interfuerit ordinationi supra jam dictorum pseudoepiscoporum. Vocatur et Heribertus, Heriberti tiranni filius, ob mala quae aecclesiis vel episcopis immaniter inferebat. Wido vero Suessionicus episcopus, cum a plurimis laceraretur, eo quod ipse Hugonem episcopum sacrasset, in sinodo reum sese confitens, et multa penitentia reatum deplorans, intercedentibus apud sinodum Artoldo atque Rotberto archiepiscopis, absolvi ab eis obtinuit. Wicfridus quoque Morinensis episcopus, qui criminabatur interfuisse, immunis a crimine reperitur. Affuit vero Transmari Noviomensis episcopi legatus, Silvester presbiter, episcopum suum tanta vi febrium detentum asserens, ut ad sinodum venire nequiverit, [Col. 0084D] quod etiam in conspectu sinodi testibus approbavit. Post haec episcopi in sua referuntur. Domnus vero Marinus, ab Ottone rege per legatos rogatus, in partes Germaniae secedit, ibique aecclesiam Vuldensis monasterii dedicat, et hieme exacta, Romam redit. His expletis, Rodulfus Laudunensis episcopus, ultimo corporis dolore confectus, hac vita decedit. [Col. 0085A] Succedit ei vero frater regis ex concubina Rorico, omni rerum scientia inclitus.

83. Rex cohortes Mosomum mittit et capit.---Interea exercitu ex omni Belgica duce Conrado apud regem collecto, tres cohortes rege jubente Mosomum mittuntur. Compererat etenim Hugonem abdicatum ibidem reclusum, multaque rei militaris inopia eum haberi. Cohortes ergo oppidum in ipso crepusculo aggressae, repentina oppugnatione circumquaque infestant. Instant quoque magnanimiter capere. Et quia revera milites paucissimos, armaque vix aliqua sciebant, indesinenter vires exerunt, armisque adurgent. At aliis fatigatis, alii intacti succedunt. Sicque sine intermissione paucissimos, numerosi atterunt. Oppidani vero assidua expugnatione attriti, die [Col. 0085B] altera jam sole occiduo omnes cum domino ad deditionem coguntur. In quo tumultu, quo genere fugae nescitur, Hugo abdicatus evadit. De militibus vero qui potiores videbantur, capiuntur, ac oppido aliis deputatis, regi deducuntur.

84. Rex Montem acutum capit.---Rex vero castrum quod dicitur Mons-acutus, quod etiam est Lauduno contiguum, cum exercitu oppugnabat. Et quia non satis adhuc murorum firmamento claudebatur, nec multitudo militum sufficiens commode ibi cohabitare poterat, urgenti obsidioni diutius resistere oppidani non patiuntur. Victi ergo cedunt, ac resistere quiescunt. Oppido itaque capto, rex suos deputat, et sic exercitum Lauduno inducit; obsidionem per loca commoda disponit, viresque admodum confert [378 1Kb] . [Col. 0085C] Saepissime eminus decertatum est. Comminus etiam dimicatum novies. Nullo vero prosperioris fortunae successu, regius impetus eo tempore enituit. Imminebat etenim hiemis intemperies, unde et bellicae machinae in articulo temporis fabricari non poterant, sine quibus tanti montis eminentia expugnari non potest. Regis itaque jussu exercitus redit, hieme transacta rediturus. Rex vero Remis sese privatum recepit.

85. Hugo autem dux, episcoporum anathema vilipendens, ac regi subdi contempnens, cum multis Nortmannorum copiis regiam urbem Suessonicam aggreditur, multaque obsidione premit. Alios itaque adortus gladio enecat, alios vero nube sagittarum ac [Col. 0085D] balistarum loetaliter sauciat. Injectisque jaculo ignibus, domum matris aecclesiae succendit. Claustrumque canonicorum ac partem civitatis majorem, ignibus solo tenus combussit. Quam cum capere non posset, in pagum Remensem ubi rex tunc privatus morabatur, iter truculentus reflectit. Cujus adventum ii qui ruri degebant audientes, in aecclesias sanctorum cum suis rebus confugiunt. At tirannus pauperum turbis inmisericors, eorum plus quam 560 intra aecclesias succendisse traditur. Et sic ad sua refertur.

[Col. 0086A] 86. Rex vero Ludovicus Gerbergam reginam ad Ottonem fratrem suum dirigit, ut sibi copias acceleret [379 1Kb] . Proficiscitur itaque imminente sollempnitate pascali, et Aquisgrani palatio sanctum pascha cum fratre Ottone celebrat. Conveniunt ex Germania principes nonnulli. Adsunt ex Belgica universi. Nec desunt legati Grecorum, Italorum, Anglorum, atque aliorum plurimae legationes populorum. Regina ergo cum fratre consilio habito, et accepta ab eo auxilii pollicitatione, secura ad regem Ludovicum redit.

87. Ludovicus vero in tirannum iratus, nimio animi fervore Ottonis auxilium praevenire meditabatur. Arbitrabatur etenim, quoniam in longa exercitus exspectatione, injuria inulta videretur. Confert itaque cum patre meo [380 1Kb] consilium, eo quod ejus [Col. 0086B] esset miles, consiliis commodus, facundia simul et audatia plurimus. Unde et rex admodum ei consuescebat, et apud eum sepissime consultabat. Dictabat ergo pater meus [380 1Kb] apud regem et paucos qui intererant, ordinem capiendi Laudunum ita. Primum sese observaturum oportunitatem aiebat, et an loci habitudo id ferret, an etiam cives in observatione urbis cautissimi haberentur, diligentissime exploraturum sese memorabat. Deinde dicebat efficaciter se adeo ordinaturum omnia, et sic ad effectum utiliter reducturum, ut nulli post sese quicquam negotio inperfecto supplendum relinqueretur.

88. Rege ergo per dies aliquot Remis demorante, Rodulfus [381 1Kb] ---sic enim pater meus [382 1Kb] dicebatur---commoditatem patrandi negotii per suos explorabat. [Col. 0086C] Missisque exploratoribus, comperit agasones civium per dies singulas exire ab urbe tempore vespertino quinquagenos aut sexagenos, et farraginis fasciculos equis in urbem deferre, capitibus ob solis ardorem obvolutis. Idque cotidie, et tempore eodem. Quod cum ab observatoribus patri meo [382 1Kb] relatum fuisset, simili eos exercitio posse falli advertit. Refert [383 1Kb] ergo sese ad regem, et sic apud eum praesentibus paucissimis concepta effundit:

89. »Magnum quidem, inquiens, o rex videretur, si hoc negotium solummodo armis viribusque esset attemptandum. Sed quia per astutiam ejus principium utilitas aggredi suadet, prout mihi videtur, cohortes aliquot secus montem in abditis ponendae [Col. 0086D] sunt. Exspectandum etiam qua tempestate equos educant agasones herbatum potatumque. Qui cum in suo tempore egressi fuerint, et ab observatoribus eorum egressus et numerus nobis referetur, mox ad eorum numerum lectissimi juvenes eodem scemate, eodemque numero capitibus ut ipsi pilleatis [384 1Kb] farraginem in equis ad portam deferant, unde paulo ante agasones exierant, acsi ipsi agasones redeant. Qui cum altitudine fasciculorum aspectum protegere possint, facili ingressu urbem penetrabunt. Et ne quid impossibile a me dictum suspiceris, eorum ducem [Col. 0087A] me in hoc certamine offero. Animo tantum sint constanti. Successus vero Deo volente prosperabitur. Si ergo tempestivius cives insidias advertant, bellumque nobis paucioribus inferant, fixum nobis animo sit, aut portae ingressum tantum tueri, donec tubae clangore excitatae cohortes nobis subveniant, aut multa constantia in loco quem quisque possidebit, magnanimiter emori.«

90. Hujusmodi rerum dispositio omnibus apta videtur. Observatores itaque directi, agasonum consuetudinem, eorumque habitum, tempus quoque et numerum promtissime referunt. Ad eorum quoque relatum cohortes in abditis secus montem dispositae sunt. Pro numero etiam agasonum milites cum patre meo jurati ad peragendum rei negotium diriguntur. [Col. 0087B] Agasones itaque numero 60 sumptis armis more solito per montis devexa capitibus pilleatis, ad farraginem descendunt. Et circa carices colligendos [385 1Kb] occupati, moram regrediendi aliquantisper faciunt. At pater meus et ii qui jurati cum eo erant, vehementi animo succedunt; factoque agmine pilleatis capitibus more agasonum cum fasciculis farraginis tempestivius reditum accelerant, magnitudine fasciculorum vultus penitus abdentes. Quibus advenientibus porta patefacta est. Et indivisi urbem penetrant. Fasciculos itaque abiciunt, et gladios educunt. Tubis personant, magnisque clamoribus urbem conturbant. Urbani ergo insidias comperientes, cum armis in hostes feruntur. Instant omnes, et validissime plurimi paucos adurgent. At regii milites, [Col. 0087C] a leva quidem turri, a dextra vero domibus, a tergo autem muro urbis protegebantur, omnem vim belli ante habentes; unde et tutius congrediebantur. Nec ulterius in hostes audebant progredi, ne adversarii a tergo portam pervasam repeterent, et ne sic facti hostium medii, interirent. Instat itaque quisque in loco quem possidet. Et jam nimium omnes sauciati pene deficiebant, cum regiae cohortes tubis excitatae, ab abditis erumpunt, multoque impetu jam prope victis subveniunt, portamque defensam ingrediuntur, atque urbanos immani caede adoriuntur. Qui mox a cohortibus victi ac comprehensi sunt, praeter paucos qui in turris praesidium sese receperunt.

91. Ludovicus ergo rex urbe potitus, cum nulla [Col. 0087D] expugnatione turrim evincere posset, ab urbe eam secludit, obducto intrinsecus muro. Quod factum dux comperiens, cum exercitu accelerat. At nihil virium exerere valens, non sine merore ad sua redit. Illud tantum fecisse fertur, quod arci copias demiserit.

92. Aderat tempus quo rex copias ab Ottone rege praestolabatur. Adest ergo Chonradus dux cum exercitu ex tota Belgica, ab Ottone rege missus. Ludovicus vero rex cum exercitu de Belgica ducis terram ingreditur. Primum vero urbem Silletum adit. Ibi autem primum certamen habere volens, impedimenta [Col. 0088A] quaeque ab urbe amovet. Succendit itaque suburbium, circumquaque, ac quidquid extrinsecus exstare videbatur, in planiciem redigit. Obsidionem deputat, urbemque circumdat. Gravi congressu utrimque dimicatum est. Utrimque quam plurimi sauciantur. Belgae vero quia ab urbanis nimium arcobalistis impetebantur, resistere quiescunt. Nihil enim contra nisi tantum scutorum testudine utebantur. Unde et regio jussu, ab ea urbe discedunt, non solum ob arcobalistarum impetum, verum etiam ob turrium plurimarum firmamentum.

93. Aliorsum itaque iter retorquent, et usque ad fluvium Sequanam, quidquid ducis visum est per 40 miliaria immanissime insectati sunt. Sed cum fluvius equitatum regium ulterius prohiberet, rex [Col. 0088B] gratias exercitui reddit, et secum usque quo a se dividerentur reducit. Dux autem e vestigio exercitum collectum in pagum Suessonicum deducit.

94. Ubi cum in regem conaretur, intervenientibus episcopis Widone Autisidorense et Ansegiso Trecasino, jurejurando utrimque accepto sub pace sequestra usque in pascha ratio eorum dilata est. Quae omnia Julio mense [386 1Kb] gesta sunt.

95. Quo etiam tempore, sinodus Romae habita est in basilica sancti Petri apostoli, praesidente domno Agapito papa. In qua etiam ipse domnus papa, concilium anteriore anno apud Angleheim habitum, coram episcopis Italiae roboravit, et ab eis roborari constituit. Hugonem quoque Galliarum ducem, in supradicta sinodo dampnatum, ipse etiam [Col. 0088C] condempnat, donec regi suo satisfaciat, aut Romam veniat inde ratiocinaturus. Moxque anathema descriptum et a sinodo roboratum, episcopis Galliarum destinatur.

96. (950.) Episcopi itaque Galliarum anathemate moti, apud ducem colliguntur, et inde gravissime conqueruntur. Ex decretis patrum, sacrisque canonibus duci demonstrantes, neminem stare pertinaciter adversus dominum suum debere, nec temere in eum quicquam moliri. Illud etiam promptissime monstrant, secundum apostolum regem honorificandum, et non solum regem verum omnem potestatem majorem subjectis dominari debere asserunt. Preter haec quoque perniciosissimum esse, apostolicum anathema pertinaciter vilipendere, cum id sit gladius [Col. 0088D] qui penetrat corpus usque ad animam, et sic mortificatos a regno beatorum spirituum repellat. Sibi etiam periculo esse memorant, si id quod animabus periculum ingerit, neglegentes non innotescant.

97. Talibus dux persuasus, regi humiliter reconciliari deposcit, eique satisfacturum sese pollicetur Hujus concordiae et pacis, ordinatores fuere, Chonradus dux et Hugo, cognomento Niger, Adalbero quoque atque Fulbertus episcopi. Et die constituta rex et dux conveniunt. Ac secus fluvium Matronam [Col. 0089A] conlocuti, principibus praedictis internuntiis, in summam concordiam benignissime redierunt. Et quanto vehementius ante in sese grassati fuere, tanto amplius exinde amicitia se coluere. Hugo itaque dux per manus et sacramentum regis efficitur, ac turrim Laudunicam suis evacuatam, regi reddit; multam abinde fidem se servaturum pollicens.

98. (951.) Jussus ergo ab rege, in Aquitaniam exercitum regi parat. Quo in brevi collecto, causis rerum exigentibus ad interiores Burgundiae partes rex secum exercitum dirigit. Cum ergo in agro Matisconensium castra figeret, occurit ei Karolus Constantinus, Viennae civitatis princeps, ejusque efficitur, fidem jurejurando pactus. Hic ex regio quidem genere natus erat, sed concubinali stemmate usque ad [Col. 0089B] tritavum sordebat, vir grandevus, et multis bellorum casibus saepissime attritus, et qui in superioribus piratarum tumultibus felici congressu insignis multoties enituit. Affuit etiam Stephanus Arvernorum praesul, ac regi sese commisit. Necnon et a Wilelmo Aquitanorum principe legati industrii affuere, pro suo principe ex fide habenda sacramenta daturi. Quibus postquam jussa regalia data sunt, rex in urbem Vesontium quae est metropolis Genaunorum, cui etiam in Alpibus sitae Aldis Dubis praeterfluit, cum duce exercitum deducit. Atque ibi Letoldus ejusdem urbis princeps, ad ejus militiam sacramento transit.

99. Quibus feliciter atque utiliter habitis, cum autumno maturante, elementorum immutatio fieret, [Col. 0089C] rex colerico vexatus, in acutam febrem decidit. Cum ergo aegritudine pressus, militaria curare non posset, dux ab eo jussus exercitum reducit. Letoldus vero princeps, in ipsa regis aegritudine fidelissime atque humanissime regi famulatur. At die cretica post febris initium, impariter veniente, firmiter et inrecidive convaluit. Transactisque diebus 30 [387 1Kb] post corporis reparationem, cum Letoldo principe in Franciam redit.

100. Et cum jam Burgundiae extrema attingeret, [Col. 0090A] viatorum relatu comperit, quosdam qui latrociniis et discursionibus provinciam infestabant, Angelbertum scilicet et Gozbertum, munitionem quae dicebatur Briona exstruxisse, quo etiam post flagitiosa exercitia sese recipiebant. Hanc igitur rex aggressus, obsidione circumdat; pugnaque continua ac fame atterit; et tandem capit, solotenusque diruit. Latrunculos vero petente Letoldo sub sacramento abire permittit.

101. Inter haec cum rex in partibus Burgundiae adhuc detineretur, Aethgiva mater ejus regina eo ignorante Heriberto comiti nupsit, et relicta urbe Lauduno ab eo deducta est. Quod rex vehementer indignans [388 1Kb] , redire maturat, et cum Gerberga, regina uxore Laudunum ingreditur. Et a matre auferens [Col. 0090B] praedia et aedes regias, uxori [389 1Kb] delegat.

102. Interea Gerberga regina, Lauduni geminos enixa est. Quorum alter Karolus, alter Heinricus vocatus est. At Heinricus mox post sacri baptismatis perceptionem, in albis decedit. Karolus autem cum naturali virium robore educatur.

103. Ludovicus vero rex, Remos rediens, cum fluvio Axonae propinquaret, per campestria lupum praeire conspicit. Quem equo emisso insecutus, per devia exagitat. Ad omnes ferae declinationes equum impatiens obvertebat. Nec quiescere paciebatur, donec equestri certamine fugientem evinceret. Equus ergo per invia coactus, cespite offendit atque prolabitur. Rex vero gravissime attritus casu, et a suis exceptus, cum multo omnium merore [390 1Kb] , Remos [Col. 0090C] deportatur. Infestis itaque doloribus toto corpore vexabatur. Et post diutinam valetudinem corruptis interius visceribus ob humorum superfluitatem, elefanciasi peste, toto miserabiliter corpore perfunditur. Qua diutius confectus, anno regni sui 18 a natu autem 36 diem vitae clausit extremum, sepultusque est in coenobio monachorum sancti Remigii, quod distat fere miliario uno ab urbe, cum multis omnium lamentis.



LIBER TERTIUS.
[Col. 0089]

[Col. 0089D] 1. Peractis autem exequiis, Gerberga regina, legatos dirigit fratribus suis, Ottoni regi, ac Brunoni ex praesule duci; necnon et Hugoni Galliarum duci, petens per eos, Lotharium filium suum in regnum patri defuncto succedere. Adveniunt itaque ab Ottone rege omnes ex Belgica duce Brunone principes, sed et ex Germania aliqui. Adest etiam Hugo Galliarum dux. Conveniunt quoque Burgundiae et Aquitaniae simulque et Gothiae principes. Episcopi etiam e diversis regionum urbibus conveniunt. Atque hi [Col. 0090D] omnes in urbem Remorum apud Gerbergam reginam pari voto collecti sunt. Omnium fit consensus; omnibus animo inest, Lotharium patri defuncto succedere.

2. Universorum itaque consensu, a domno Artoldo Remorum metropolitano, favente Brunone ejus avunculo, principibusque diversarum gentium laudantibus, Lotharius duodennis, rex creatur in basilica sancti Remigii, ubi pater suus tumulatus cum aliis regibus sepultis quiescebat. Creatusque [Col. 0091A] rex, a matre Gerberga simulque et principibus Laudunum [391 1Kb] , ubi ex antiquo regia esse sedes dinoscitur, magna rerum ambitione inclitus deducitur. Dux continue ei individuus assidet; et ad multam regis benivolentiam animum intendens, postquam principes in sua discessere, privatis cum rege colloquiis coutebatur. Et ut suae fidelitatis virtutem penitus demonstraret, regem ejusque matrem suas urbes et oppida in tota Neustria visere petit, obtinetque.

3. Deducitur ergo a duce rex cum matre regina per Neustriam, ac ab eo decentissime excipitur Parisii, Aurelianis, Carnoti, Turonis, Bleso, aliisque quam plurimis Neustriae urbibus oppidisque. Inde quoque cum exercitu in Aquitaniam feruntur. Et praemissis legatis, cum Wilelmus princeps occurrere [Col. 0091B] nollet, Pictavim adoriuntur, principem ibi esse rati. Cum ergo exercitus vehementissime urbem attereret, et diutissime pugnam urbanis inferret, a quibusdam regiis castrum sanctae Radegundis urbi contiguum, clandestina irreptione captum atque succensum est. Comperto vero principem non adesse, tandem post duorum mensium dies, victus indigentia exercitu fatigato, ab obsidione disceditur.

4. Wilelmus vero Arverniae fines perlustrans quae est Aquitaniae pars, ab oppidis milites educebat, ad pugnam exercitum colligens. Collectoque in regem fertur. Quo rex comperto, duce favente exercitum in hostem reducit. Signisque infestis congreditur. Acerrime dimicatum est, nonnullis utrimque fusis. Sed regio equitatu [392 1Kb] praevalente, Aquitanos fuga [Col. 0091C] exagitat. Regiae vero acies promtissime insecuntur. In qua fuga nonnulli Aquitanorum interfecti, plurimi autem capti fuerunt. Wilelmus vero devia secutus, cum duobus vix per abrupta profugit.

5. Rex ergo prospero belli successu insignis, acies [393 1Kb] iterum Pictavis inferri jubet [394 1Kb] . Arbitrabatur etenim, urbem tunc facillime capi posse, cum exercitus recentis belli animositate adhuc ferveat, et urbani multo detineantur metu, ob principis sui fugam, ejusque militum infelicem eventum. Dux itaque regis magnanimitatem multo favore excipiens, exercitum licet fatigatum, et tamen sua benignitate captum, urbi reducit. Urbani vero belli casu exanimes, vitam deposcunt, et pro urbis illesione [395 1Kb] [Col. 0091D] supplicant. Cum autem exercitus urbem vi vellet irrumpere, et spolia asportare, dux habita apud eos dissuasione, intactam rege jubente reliquit. Rex autem ab urbanis obsides quot vult capit. Sicque duce interveniente, urbs ab exercitu [396 1Kb] liberata est, et sub pace sequestra obsidio solvitur. Prosperaque rerum fortuna, rex cum duce et exercitu Laudunum [Col. 0092A] repetit. Dux vero Parisii receptus, in egritudinem decidit, qua nimium affectus, vitae finem accepit (956). Sepultusque est in basilica sancti Dionisii martiris.

6. Interea Ottone rege Bulizlao Sarmatarum regi bellum inferente, Ragenerus quidam quem Otto rex ob custodiam in Belgica dimiserat, multa quae illicita erant praesumebat. Inter quae aedes regias et praedia regalia Gerbergae reginae quae in Belgica erant, tirannica temeritate [397 1Kb] pervadit. Regina vero apud suos de repetendis praediis et aedibus regiis privatim consultare non distulit.

7. Inter quos cum pater meus hujus rei dispositioni videretur idoneus, ab eo id summopere ordinandum petebatur. Quod etiam ipse disponendum [Col. 0092B] suscipiens: »Sinite, inquit, per dies aliquot me istud explorare. Et si quidem nostris viribus id par fuerit, procul dubio per hoc temporis intervallum contemplabimur. Ad alia interim vos ipsos conferte. Illud tantum a vobis [398 1Kb] expediatur, ut si a Deo nobis rei gerendae oportunitas conferatur, apud vos nulla mora attemptandi opus habeatur.« Sic quoque a sese soluti sunt.

8. Pater meus itaque ad oppidum praedicti Rageneri quod dicitur Mons [399 1Kb] castratiloci [(101) 1Kb] , ubi etiam uxor ejus cum duobus filiis parvis morabatur, quosdam suorum quos ipse in militaribus instruxerat dirigit, qui loci habitudinem militumque numerum, rerum etiam fortunam ac famulorum exitum, vigilumque diligentiam, cautissime considerent. [Col. 0092C] Procedunt itaque duo tantum in habitu paupertino, ac usque ad oppidi portam deveniunt. Exstruebantur tunc muri per loca potioribus aedificiis. Unde et lapidum caementique portitores, saepe per portam egrediebantur, regrediebanturque praesente eorum qui operi praesidebat [400 1Kb] . Adsunt exploratores, et ad comportandum lapides offerunt sese. Deputantur operi. Daturque eis clitellaria sporta. Comportant itaque caementum ac lapides, ac nummos [401 1Kb] singulos, singuli in dies accipiunt. Ante dominam etiam cum latomis et caementariis bis cibati sunt, curiose omnia contemplantes. Dominae etiam cubiculum, ejusque natorum diverticulum, sed et famulorum egressum et regressum, actionumque tempestatem, [Col. 0092D] ubi etiam oppidum insidiis magis pateat, multa consideratione pernotant. Et diebus quatuor consumtis, dies imminebat [402 1Kb] dominica. Sicque accepta laboris mercede [403 1Kb] , ab opere soluti sunt. Redeunt igitur omnibus exploratis, ac patri meo talia referunt.

9. Ille in multa spe omnia ponens, regina conscia, [Col. 0093A] cum duabus cohortibus oppidum adit, ac ducentibus iis quos praemiserat, per locum competentem nocturnus ingreditur. Portas et exitus omnes pervadit, ac custodes, ne quis effugiat, deputat. Ipse ad cubiculum dominae, ferventissimus tendit. Eumque ingressus, matrem cum duobus natis comprehendit. Alii vero ornamentis asportandis insistebant. Comprehendit et milites, oppidumque succendit. Quo combusto, cum domina et natis, militibusque comprehensis, ad reginam Gerbergam reversus est.

10. Quod Ragenerus comperiens, tanta necessitate ductus, Brunonem fratrem reginae postulat, ut mature colloquium quo jubeat regina constituatur, ubi ipse uxorem et natos recipiat, et regina aedes [Col. 0093B] et praedia resumat. Quod etiam statuto tempore factum est. Nam habitis utrimque rationibus, regina a tiranno praedia recepit, et ipse uxorem et natos, militesque reduxit [404 1Kb] .

11. (959.) His ita gestis, Rotbertus Trecarum princeps, Heriberti tiranni filius, Hugonis vero abdicati frater, Lothario regi injuriam hac arte molitus est. Castrum regium quod Divion dicitur, secus Oscaram torrentem conditum, multa cupiditate sitiebat, eo quod per eum si id habere posset, optimam Burgundiae partem ad suum jus transire posse arbitrabatur. Illum itaque qui castro praeesse videbatur, de transfugio ad sese per legatos alloquitur, plurima spondens, et majora sub jurejurando pollicens. Apud regem quoque multam rerum inopiam asserens, [Col. 0093C] apud sese vero sufficientes opes, oppida nonnulla, aliaque desiderabilium insignia vehementissime protestans. Tunc juvenis rerum cupidine captus, pro transfugio mercedem quaerit. At illi mercedis nomen edicunt. Ille vero ex promissis jusjurandum postulat, capitque. Et tempore congruo, tirannum cum multa militum manu, intra oppidum excipit, ac sese ei commitens, fidem pro militia accommodat. Pervaso autem oppido, regii milites contumeliose pelluntur. Deputantur vero ibi milites tiranni.

12. (960.) Perlata sunt haec ad regem. Rex vero Brunoni avunculo legatos dirigit, copias ab eo postulans. Nec moratur Bruno, et cum duobus milibus armatorum ex Belgica, terram tiranni occupat, urbemque [Col. 0093D] Trecasinam obsidione circumdat. Rex vero cum matre, erepto castro exercitum inducit. Cum ergo duplici exercitu tirannus urgeretur, caedit, et ab rege indulgentiam petit. Coactusque obsides et sacramenta dat; et insuper oppidi proditorem victus tradit. Qui mox prolata ab rege sententia, ante oppidi portam, coram patre decollatur.

13. (961.) Rex vero oppido potitus, cum matre [Col. 0094A] Laudunum redit. Huc ex diversis regionibus ad regem principes confluunt. Adsunt quoque ducis defuncti filii duo, Hugo et Otto, qui etiam regi fidelem militiam per jusjurandum coram omnibus spondent. Quorum benignitati rex non imparem liberalitatem demonstrans, Hugonem pro patre ducem facit, et insuper terram Pictavorum ejus principatui adjicit; Ottonem vero Burgundia donat.

14. In qua rerum distributione cum domnus ac reverendus Artoldus metropolitanus admodum in die laborasset, et prae solis [405 1Kb] fervore toto corpore sudasset, cum vestem abjiceret, per poros calore apertos, frigus autumnale [406 1Kb] irrepsit. Natoque ex interno frigdore epatis morbo, nimiis doloribus confectus, pridie Kalend. Octobr. a suo praesulatu [Col. 0094B] annis [407 1Kb] 20 diem vitae clausit extremum.

15. (962.) Cujus peractis exsequiis, Hugo nuperrime dux Francorum ab rege factus, regem suppliciter adit, petitque pontificalem dignitatem ei [(102) 1Kb] restitui, eo quod ipse ante Artoldum ipsam adeptus fuerit, et non suo facinore sed Rodulfi regis invidia, Artoldum ei superductum memorat. Persistebat itaque ut redderetur. Et statim decreto [408 1Kb] regio, sinodus episcoporum post dies 40 habenda indicitur.

16. Colligitur ergo consummatis diebus in pago Meldensi secus fluvium Matronam, in vico qui vocatur . . . , ex Remensi ac Senonensi provinciis, sinodus 13 episcoporum praeside Senonense pontifice. Inter quos etiam fautores aliqui pro parte Hugonis videbantur, et maxime illi qui duci consuescebant, [Col. 0094C] utpote Aurelianensis, et Parisiacus, Silletensis, quoque. Atque hi publice consultabant. Renitentibus autem Roricone Laudunensi, et Gubuino [409 1Kb] Catalaunico episcopis, et vehementissime asserentibus, quod a multitudine episcoporum excommunicatus, a minore eorum numero absolvi non posset, relinquitur ratio differenda, usque ad interrogationem papae Romani.

17. Nec multo post, et legatio dirigitur in Gallias a domno Johanne papa, qui jam succedebat Octoviano [410 1Kb] , domni Agapiti successori; asserens praedictum Hugonem abdicatum, tam sinodo Romana, quam Papiae nuperrime habita, ab episcopis Italiae anathematizatum, nisi ab iis quae illicite repetebat quiesceret. Qua legatione omnibus intimata, quaerimoniae [Col. 0094D] ratio pessumdata est. Hugo itaque a fratre suo Rotberto receptus, nimia anxietate intra dies paucissimos Meldi defunctus est.

18. Bruno itaque metropolitanus et dux, cuidam ex collegio canonicorum Mettensium nomine Odelrico apud regem praesulatum quaerebat. Quod cum obtinuisset, coram adesse facit. Qui vir memorabilis, cum esset divitiis et nobilitate, litterarumque [Col. 0095A] scientia adeo clarus, an rege largiente episcopatum suscipere audeat sciscitatur. Etenim tunc expetebatur a quodam illustri, cui a duce auxilium ferebatur. At ille utpote vir magnanimus, si rex largiatur, sese contra omnes et suscepturum et defensurum respondit. Quod etiam multam sibi ducis invidiam comparavit.

19. Ordinatur itaque in basilica sancti Remigii ab episcopis Remensis metropolis diocesaneis, Widone scilicet Suessonico, Roricone Laudunensi, Gibuino Catalaunico, Hadulfo Noviomensi [411 1Kb] , atque Wicfrido Virdunensi (963). Factusque praesul, mox tirannos qui suae aecclesiae res pervaserant, ut ad satisfaciendum redeant, jure aecclesiastico advocat. Atque inde per tres dierum quadragenas concessit esse consulendum.

[Col. 0095B] 20. (964.) Evoluto vero tempore, Tetbaldum Turonicum cum aliis rerum aecclesiasticarum pervasoribus anathemate damnat. Post non multos autem dies penitentia ducti, ad praesulem satisfacturi redeunt, atque res pervasas legaliter reddunt (965). Recipit itaque domnus praesul ab Heriberto quidem Sparnacum vicum populosum ac opulentum, ab Tetbaldo vero castrum Codiciacum, eosque a vinculo anathematis absolvit. Et Tetbaldi quidem filio, qui sese sibi commiserat, militaturum, castrum sub conditione servandae fidelitatis concedit.

21. Quo etiam tempore Arnulfus Morinorum princeps, hac vita decessit. Cujus terram Lotharius, rex ingressus, filio defuncti liberaliter reddit, eumque [Col. 0095C] cum militibus jure sacramentorum sibi annectit [412 1Kb] [(103) 1Kb] .

22. (969.) Huic quoque regalis nobilitatis [(104) 1Kb] vir Adalbero, ex Mettensium similiter collegio, strenue ac feliciter successit. Qui quanto suis profuerit, et quanta ab aemulis plus justo passus sit, opere sequenti declarabitur. Hic in initio post sui promotionem, structuris aecclesiae suae plurimum studuit. Fornices enim qui ab aecclesiae introitu per quartam pene totius basilicae [413 1Kb] partem, eminenti structura distendebantur [414 1Kb] , penitus diruit. Unde et ampliore receptaculo, et digniore scemate, tota aecclesia decorata est. Corpus quoque sancti Kalisti papae et martiris, debito honore in ipso aecclesiae ingressu, loco scilicet editiore [415 1Kb] collocavit; ibique altare dedicans, oratorium [Col. 0095D] fundendis Deo precibus commodissimum aptavit. Altare praecipuum crucibus aureis insigniens, cancellis utrimque radientibus obvelavit.

23. Preter haec etiam altare gestatorium non viliori [416 1Kb] opere effinxit. Super quod sacerdote apud Deum agente, aderant quatuor evangelistarum expressae [Col. 0096A] auro et argento imagines, singulae in singulis angulis stantes. Quarum uniuscujusque alae extensae, duo latera altaris ad medium obvelabant. Facies vero agno immaculato conversas intendebant. In quo etiam ferculum Salomonis imitari videbatur. Fecit quoque candelabrum septifidum; in quo cum septem ab uno surgerent, illud significare videbatur, quod ab uno Spiritu septem gratiarum dona dividantur. Nec minus et arcam opere eleganti [417 1Kb] decoravit; in qua virgam et manna id est sanctorum reliquias operuit. Coronas quoque non minima inpensa fabrefactas in aecclesiae decus suspendit. Quam fenestris diversas continentibus historias dilucidatam, campanis mugientibus acsi tonantem dedit.

24. Canonicos etiam qui in propriis hospiciis degentes, [Col. 0096B] tantum sua curabant, jure communicatis vivere instruxit. Unde et claustrum monasterio addidit, in quo die morantes, cohabitarent, necnon et dormitorium, ubi noctu in silentio quiescerent, refectorium quoque, ubi de communi considentes reficerentur. Legesque ascripsit, ut orationis tempore in ecclesia nihil nisi signo peterent, praeter quod necessitatis afferret inpulsio. Cibum una taciturni caperent; post prandium, in gratiarum actione laudes Deo decantarent. Completorio vero expleto, silentium usque laudes matutinas nullatenus violarent. Jam horoscopo pulsante excitati, ad laudes persolvendas sese praevenire contenderent. Ante horam diei primam, libertas egrediendi a claustro, nemini concessa erat, praeter hos qui curis eorum insistebant. [Col. 0096C] Et ne quis per ignorantiam quicquam faciendum relinqueret, sancti Augustini instituta, Patrumque decreta cotidie eis recitanda indixit.

25. Monachorum quoque mores, quanta dilectione et industria correxit, atque a seculi habitu distinxit, sat dicere non est. Non solum enim religionis dignitate eos insignes apparere studuit, verum etiam bonis exterioribus augmentatos nullo modo minui prudens adegit. Quos cum multo coleret amore, praecipua tamen beati Remigii Francorum patroni monachos caritate extollebat; unde et eorum res stabiliri in posterum cupiens, Romam concessit (971?). Et utpote vir nobilis et strenuus, et fama celibis vitae omnibus clarus, a beatae memoriae Johanne papa, cum multa reverentia exceptus est. A quo etiam post mutua [Col. 0096D] colloquia jussus, in die natalitia Domini duodecim praecedentibus episcopis missarum sollempnia celebravit. In tanta ejus gratia habitus, ut ab eo rogaretur petere, si quid optaret.

26. Quod metropolitanus [418 1Kb] Adalbero de [418 1Kb] rebus [418 1Kb] sancti Remigii a papa [418 1Kb] Johanne privilegium [418 1Kb] [Col. 0097A] fieri petiit [418* 1Kb] ---Tunc vir memorabilis sic exorsus: »Quoniam, inquit, pater sanctissime multa caritate filium complexus ad te amplius attraxisti, quod tibi onerosum sit petendum non arbitror. Novi enim, quod diligens pater, interdum filio gravari gaudeat. Sed illud petere me proposui, quod et tanto patri onerosum non fiat, et petenti satis commodi comparet. Est mihi in Galliis monachorum coenobium, non longe ab urbe Remorum situm. Ubi etiam beati Remigii Francorum patroni corpus sanctissimum decentissime quiescit, cui etiam honor exhibetur [419 1Kb] debitus. Cujus res in posterum stabiliri firmiter quaerens, vestrae auctoritatis privilegio confirmari inpraesentiarum deposco, terras videlicet cultas atque incultas, silvas et pascua, vineas ac pemeria [420 1Kb] , torrentes et stagna; castri quoque illorum munitatem, [Col. 0097B] villarumque liberalem intra et extra potestatem, tandem etiam res omnes mobiles atque inmobiles vestri apostolatus dignitas solidet atque confirmet. Abbatiam quoque sancti Timothei martiris quae nostri juris esse videtur, sub vestri praesentia, horumque episcoporum testimonio eis concedo, ut inde pauperibus administretur, et memoria nostri servis Dei in coenobio habeatur. Haec igitur superioribus addita in jus praedicti sancti transeat, atque illius propria, vestra similiter auctoritate confirmetur.«

27. Ad haec domnus papa: »Res, inquit, domni ac patroni nostri [421 1Kb] Remigii, nostri apostolatus sententia stabiliri tutasque in perpetuum fieri, quin etiam de tuo quicquid placet addi, libentissime concedo. [Col. 0097C] Scripto etiam id roborari non solum mea, set et horum qui adsunt episcoporum auctoritate constituo.« Moxque scriptum iri jussit, coramque scriptum legi praecepit.

28. Cujus textus hujusmodi est: Johannes servus servorum Dei [422 1Kb] . . . . . . . . . . . .

29. Quod in auribus omnium qui aderant perlectum, sigilli sui nota insignivit, atque episcopis roborandum porrexit. Quibus gestis, metropolitanus domni papae atque episcoporum licentia digressus, Galliis sese recepit, directoque itinere sancti praedicti sepulchrum devotus petiit, eique in collegio monachorum privilegium scriptum legavit. Monachi datum excipientes, archivo servandum mandant, gratiasque pro tanta liberalitate decenter impertiunt.

[Col. 0097D] 30. Quod Adalbero privilegium [423 1Kb] in sinodo [423 1Kb] ab episcopis [423 1Kb] confirmari [423 1Kb] fecit [423 1Kb] .---His ita habitis, post sex mensium tempus ad montem sanctae Mariae [(105) 1Kb] , qui locus est Remorum diocesaneus, ab eodem metropolitano sinodus episcoporum habita est. [Col. 0098A] Quibus considentibus, post quaedam sinodo utilia, atque sanctae aecclesiae commoda, metropolitanus coram sic concionatus ait: »Quoniam patres reverendi gratia sancti Spiritus hic collecti sumus, et quae de statu sanctae aecclesiae visa sunt utilia ordinavimus, restat adhuc res mihi adeo placens, et nonnullis nostrae aecclesiae filiis nunc et in posterum profutura; quam etiam vestrae dignitati indicandam arbitror, atque roborandam. Ante septem mensium dies, ut vobis quoque notissimum est, in Italiam concessi, Romamque deveni, ac domni et apostolici viri Johannis colloquio simulque et benivolentia familiarissime usus, ab eo petere si quid optarem monitus sum. Ratusque petendum ut res [424 1Kb] domni ac patroni nostri Remigii, suae auctoritatis privilegio contra quoslibet tirannos stabiliret, et abbatiam sancti Timothei [Col. 0098B] martiris, a me datam illis uniret, id absque refragatione obtinui. Scripsit ergo, ac coram episcopis numero duodecim recitari jussit, eisque roborandum porrexit. Quod et domni papae sigilli nota insignitum, vobis quoque roborandum attuli, ut plurimorum auctoritate subnixum, nullorum machinatione quandoque valeat dissolvi. Unde et a vobis idem roborari volo.« Sinodus dixit: Roboretur. Prolatum igitur a metropolitano, in concilio recitatum est eisque porrectum, et ab eorum singulis manu imposita roboratum. Quod etiam a monachis qui ibi aderant exceptum, archivo monasterii relatum est.

31. Conquestio [425 1Kb] metropolitani [425 1Kb] de monachorum [425 1Kb] religione [425 1Kb] , rituumque [425 1Kb] correctione [425 1Kb] .---Inter [Col. 0098C] hec quoque et alia utilia quae ibi constituta sunt, de monachorum religione a metropolitano motu gravissimo conquestio habita est, eo quod ritus a majoribus constituti, a quibusdam depravati et immutati viderentur. Unde et sub episcoporum praesentia ab eodem decretum est, ut diversorum locorum abbates convenirent, et inde utiliter consulerent. Hujusque habendae rationis tempus et locus mox constituta sunt, et sic sinodus soluta est.

32. Quod abbas Rodulfus abbatum primas fuerit.---Interea tempus advenit. Abbates quoque ex diverso in unum collecti sunt. Quorum praecipuus et primas constitutus est, vir divae memoriae Rodulfus, ex coenobio sancti Remigii abbas. Quo praesidente et praelaturae dignitatem tenente, alii circum dispositi [Col. 0098D] sunt. Metropolitanus vero, ex adverso in cliotedro [(106) 1Kb] resedit. Qui primatis aliorumque patrum hortatu concionatus, sic praelocutus est:

33. Praelocutio [426 1Kb] metropolitani [426 1Kb] in sinodo [426 1Kb] abbatum [426 1Kb] .---»Magnum est patres sanctissimi [Col. 0099A] bonos quosque convenire, si fructum virtutis quaerere elaborent. Inde enim et bonorum utilitates, et rerum honestas comparatur. Sicut econtra pernitiosum si pravi confluant, ut illicita quaerant et expleant. Unde et vos quos in Dei nomine collectos arbitror, optima quaerere hortor, atque ex malivolentia nihil moliri moneo. Amor secularis et odium, apud vos locum nullum habeant, quibus enervatur justitia, aequitas suffocatur. Vestri ordinis antiqua religio, ab antiquitatis honestate ut fama est supra modum aberravit. Dissidetis enim inter vos, in ipsa regularis ordinis consuetudine, cum aliter alter, alter aliter velit ac sentiat. Quapropter et sanctitati vestrae hactenus multum derogatum est. Unde et utile duxi, ut vobis hic gratia Dei in unum collectis, [Col. 0099B] suadeam idem velle, idem sentire, idem cooperari, ut eadem voluntate, eodem sensu, eadem cooperatione, et virtus neglecta repetatur, et pravitatis dedecus vehementissime propulsetur.«

34. Responsio [427 1Kb] primatis [427 1Kb] et in pravos [427 1Kb] indignatio [426 1Kb] .---Ad haec abbatum primas: »Quod hic, inquit, a te promulgatum est pater sanctissime, alta memoria condendum est, eo quod et corporum dignitatem, et animarum salutem affectes. Constat enim ad habitum virtutis neminem pervenisse, nisi quem talis animus munivit, quo et appetenda peteret, et vitanda refelleret. Unde et patet nos aliquid dedecoris contraxisse, quod ab appetendis aliquanto aberravimus. Quod etiam multa objurgatione reprehendendum est, cum nec ignavia nos praecipitaverit, [Col. 0099C] nec inopia ad id impulerit.«

35. Item [428 1Kb] indignatio [428 1Kb] primatis [428 1Kb] in monachos [428 1Kb] .---»Quae enim vis impulit, ut monachus intra claustra monasterii dominicis servitiis mancipandus, compatrem habeat, et compater dicatur? Et o quantum nostro ordini dissentiat considerate. Si inquam compater est, ut a verisimili probabile efferam, cum eo qui pater est ipse est pater. Si vero pater est, filium vel filiam habere dubium non est. Unde et scortator potius quam monachus dicendus est. Sed quid de commatre? Quid in hoc nomine a secularibus perpenditur, nisi turpitudinis consentanea? Hoc licet verisimile dicens, secularibus non praejudico, sed nostro ordini illicita reprehendo. Quod quia ineptum videtur, vestra interminatione [Col. 0099D] inhibendum est.« His venerandus metropolitanus subjungens: »Si, inquit, placet sinodo interdicetur.« Sinodus dixit: »Interdicatur.« Metropolitani itaque auctoritate, omnium consensu inhibitum est.

36. Secunda [429 1Kb] primatis objectio [429 1Kb] .---Rursusque primas exorsus: »Adhuc, inquit, nostro ordini inimica proferam. In quo quidam dinoscuntur, quibus mos inolevit, ut soli a monasteriis egrediantur [430 1Kb] , [Col. 0100A] soli foris nullo sui operis teste maneant, et quod pessimum est, absque fratrum benedictione et exeant, et sine ea redeant. Unde non dubium est, eos facilius posse falli, quos fratrum orantium benedictio non munit. Inde est quod turpitudo vitae, morum pravitas, proprietatis peculium, nobis a calumniantibus intenduntur. Unde etiam necesse est, ut his calumniis subdamur, cum repulsioni testes habere non possimus. Hoc quoque vestra censura prohibeat.« Sinodus dixit: »Prohibeatur.« Et memorabilis metropolitanus: »Hoc quoque, inquit, nostra auctoritate prohibemus.«

37. Tertia [431 1Kb] primatis indignatio.---His quoque primas alia adjungens: »Quoniam, inquit, de vitiis nostri ordinis dicere coepi, nihil relinquendum [Col. 0100B] putavi, ut his amotis, religio nostra acsi enubilata reluceat. Sunt enim inquam nostri ordinis quidam, quibus curae est pillea aurita capiti manifeste imponere, pellesque peregrinas pilleo regulari praeponere, pro abjectae vestis habitu, vestes lautissimas induere [432 1Kb] . Nam tunicas magni emptas, plurimum cupiunt, quas sic ab utroque latere stringunt, manicisque et giris diffluentibus diffundunt, ut artatis clunibus et protensis natibus potius meretriculis quam monachis a tergo assimilentur.«

38. De [433 1Kb] superfluo [433 1Kb] vestitum [433 1Kb] colore.---»Quid vero de colore vestium? Unde tantum decepti sunt, ut dignitatis merita coloribus comparent. Nam nisi tunica nigro colore deceat, ea indui nullo modo placet. Quod si etiam nigro albus laneficii [Col. 0100C] opere intermixtus sit, hic quoque talis vestem abjectam facit. Fulvus quoque abjicitur. Nec minus niger nativus, non sufficit, nisi etiam corticum inficiatur sucis. Atque haec de vestibus.«

39. De [434 1Kb] calciamentorum [434 1Kb] superfluitate [434 1Kb] .---»De calciamentorum vero superfluitate quid referam? Tantum enim in his insaniunt, ut commoditatem sibi plurimam per ea auferant. Ea enim sic arta induunt, ut cippati pene impediantur. In quibus etiam rostra componunt; aures hinc inde erigunt; et ne folleant magno opere elaborant. Ut luceant quoque, famulis consciis indicunt.«

40. De [435 1Kb] linteis et operibus [435 1Kb] superfluis.---»An lintea operosa atque pellicea operimenta sileam? [Col. 0100D] Cum inquam a majoribus clementiae gratia prolenis indui pellibus mediocribus concessum sit, vitium superfluitatis irrepsit. Unde et nunc peregrinis operimentis limbos bipalmos circumducunt, atque pannis Noricis ea desuper duplicant. Linteis vero pro stragulis minime uti concessum est; sed a quibusdam minus religiosis, caeteris superfluis id additum est. Quorum numerus cum ex locis diversis [Col. 0101A] plurimus esset, a pluritate malorum bonorum paucitati id persuasum est.«

41. De [436 1Kb] femoralibus [436 1Kb] iniquis [436 1Kb] .---»Sed quid femoralia iniqua referam? Horum etenim tibiales quater sesquipede patent, atque ex staminis subtilitate etiam pudenda intuentibus non protegunt; in quorum compositione id uni non sufficit, quo duo contenti ad plenum esse valerent. Haec coram hic relata, an prohiberi veliis, indicate. Caetera vero nostris conciliis in privato corrigenda sunt.« Sinodus dixit: »Et prohibeantur.«

42. Responsio metropolitani ad primatem [437 1Kb] .---Ad haec quoque metropolitanus subjunxit: »Gravitatis quidem vestrae fuit pauca dicendo pluribus parcere; sed quoniam haec quae reprehensimus in vestro [Col. 0101B] ordine subjacent, alia nobis, alia vero privatis conciliis corrigenda judicatis, idem sentio, idem laudo. Unde etiam quae hic inhiberi vestra gravitas petit, nostra auctoritas interdicit. Quae vobis silendo reservastis, vestris relinquimus inmutanda juditiis.« His quoque dictis, sinodus soluta est. Quo tempore, monachorum religio admodum floruit, cum eorum religionis peritissimus metropolitanus, hujus rei hortator esset et suasor. Et ut nobilitati suae in omnibus responderet, aecclesiae suae filios studiis [438 1Kb] liberalibus instruere utiliter quaerebat.

43. Adventus Gerberti in Galliam [439 1Kb] .---Cui etiam cum apud sese super hoc aliqua deliberaret, ab ipsa Divinitate directus est Gerbertus [440 1Kb] , magni ingenii ac miri eloquii vir, quo postmodum tota Gallia acsi [Col. 0101C] lucerna ardente, vibrabunda refulsit. Qui Aquitanus genere, in coenobio [(107) 1Kb] sancti confessoris Geroldi a puero altus, et grammatica edoctus est. In quo utpote adolescens cum adhuc intentus moraretur, Borrellum citerioris Hispaniae ducem orandi gratia ad idem coenobium contigit devenisse. Qui a loci abbate humanissime exceptus, post sermones quotlibet [441 1Kb] , an in artibus perfecti in Hispaniis habeantur, sciscitatur. Quod cum promptissime assereret, ei mox ab abbate persuasum est, ut suorum aliquem susciperet, secumque in artibus docendum duceret. Dux itaque non abnuens, petenti liberaliter favit, ac fratrum consensu Gerbertum assumptum duxit, atque Hattoni episcopo [(108) 1Kb] instruendum commisitt Apud quem etiam in mathesi plurimum et efficaciter [Col. 0101D] studuit. Sed cum Divinitatis Galliam jam caligantem magno lumine relucere voluit, praedictis duci et episcopo mentem dedit, ut Romam oraturi peterent. Paratisque necessariis, iter carpunt, ac adolescentem commissum secum deducunt. Inde Urbem ingressi, post praeces ante sanctos apostolos effusas, beate recordationis papam [(109) 1Kb] . . . . adeunt, ac [Col. 0102A] sese ei indicant, quodque visum est de suo jocundissime impertiunt.

44. Quod Atto [442 1Kb] Romae moratus [442 1Kb] decessit [442 1Kb] .---Nec latuit papam adolescentis industria, simulque et discendi voluntas. Et quia musica et astronomia in Italia tunc penitus ignorabantur, mox papa Ottoni regi Germaniae et Italiae per legatum indicavit, illuc hujusmodi advenisse juvenem, qui mathesim optime nosset, suosque strenue docere valeret. Mox etiam ab rege papae suggestum est, ut juvenem retineret, nullumque regrediendi aditum ei ullo modo praeberet. Sed et duci atque episcopo qui ab Hispaniis convenerant, a papa modestissime indicitur, regem velle sibi juvenem ad tempus retinere, ac non multo post eum sese cum honore remissurum; insuper [Col. 0102B] etiam gratias inde recompensaturum. Itaque duci ac episcopo id persuasum est, ut hoc pacto juvene dimisso, ipsi in Hispanias iter retorquerent. Juvenis igitur apud papam relictus, ab eo regi oblatus est. Qui de arte sua [443 1Kb] interrogatus, in mathesi se satis posse, logicae vero scientiam se addiscere velle respondit. Ad quam quia pervenire moliebatur, non adeo in docendo ibi moratus est.

45. Quod ab [444 1Kb] Ottone rege logico commissus [444 1Kb] sit.---Quo tempore G. Remensium archidiaconus in logica clarissimus habebatur. Qui etiam a Lothario Francorum rege eadem tempestate Ottoni regi Italiae legatus directus est. Cujus adventu juvenis exhilaratus, regem adiit, atque ut G . . . . . o committeretur optinuit. E G . . . . . o per aliquot tempora haesit, Remosque [Col. 0102C] ab eo deductus est. A quo etiam logicae scientiam accipiens, in brevi admodum profecit, G . . . . . s vero cum mathesi operam daret, artis difficultate victus, a musica rejectus est. Gerbertus interea studiorum nobilitate praedicto metropolitano commendatus, ejus gratiam prae omnibus praemeruit. Unde et ab eo rogatus, discipulorum turmas artibus instruendas ei adhibuit.

46. Quem ordinem [445 1Kb] librorum [445 1Kb] in docendo [445 1Kb] servavit [445 1Kb] .---Dialecticam ergo ordine librorum percurrens, dilucidis sententiarum verbis enodavit. Inprimis enim Porphyrii ysagogas id est introductiones secundum Victorini rhethoris translationem, inde etiam easdem secundum Manlium explanavit. Cathegoriarum, id est praedicamentorum librum [Col. 0102D] Aristotelis [446 1Kb] consequenter enucleans. Periermenias vero, id est de interpretatione librum, cujus laboris sit, aptissime monstravit. Inde etiam topica, id est argumentorum sedes, a Tullio de Greco in Latinum translata, et a Manlio consule sex commentariorum libris dilucidata, suis auditoribus intimavit.

47. Quid provehendis [447 1Kb] rhethoricis [447 1Kb] providerit [447* 1Kb] .---Necnon [Col. 0103A] et quatuor de topicis differentiis libros, de sillogismis cathegoricis duos, de ypotheticis tres, diffinitionumque librum unum, divisionum aeque unum, utiliter legit et expressit. Post quorum laborem, cum ad rhethoricam suos provehere vellet, id sibi suspectum erat, quod sine locutionum modis, qui in poetis discendi sunt, ad oratoriam artem ante perveniri non queat. Poetas igitur adhibuit, quibus assuescendos arbitrabatur. Legit itaque ac docuit Maronem et Statium Terentiumque poetas, Juvenalem quoque ac Persium Horatiumque satiricos, Lucanum etiam historiographum. Quibus assuefactos, locutionumque modis compositos, ad rhethoricam transduxit.

48. Cur eis [448 1Kb] sophistam [448 1Kb] adhibuerit [448 1Kb] .---Qua [Col. 0103B] instructis sophistam adhibuit; apud quem in controversiis exercerentur, ac sic ex arte agerent, ut praeter artem agere viderentur, quod oratoris maximum videtur. Sed haec de logica. In mathesi vero quantus sudor expensus sit, non incongruum dicere videtur. Arithmeticam enim quae est matheseos prima, inprimis dispositis accommodavit.

49. Qui labor [449 1Kb] et in mathematicis [449 1Kb] impensus sit [449 1Kb] .---Inde etiam musicam, multo ante Galliis ignotam, notissimam effecit. Cujus genera in monocordo disponens, eorum consonantias sive simphonias in tonis ac semitoniis, ditonis quoque ac diesibus distinguens, tonosque in sonis rationabiliter distribuens, in plenissimam notitiam redegit.

50. Sperae [450 1Kb] solidae [450 1Kb] compositio [450 1Kb] .---Ratio [Col. 0103C] vero astronomiae quanto sudore collecta sit, dicere inutile non est, ut et tanti viri sagacitas advertatur, et artis efficacia lector commodissime capiatur. Quae cum pene intellectibilis sit, tamen non sine admiratione quibusdam instrumentis ad cognitionem adduxit. Inprimis enim mundi speram ex solido ac rotundo ligno argumentatus, minoris similitudine, majorem expressit. Quam cum duobus polis in orizonte obliquaret, signa septemtrionalia polo erectiori dedit, australia vero dejectiori adhibuit. Cujus positionem eo circulo rexit, qui a Graecis orizon, a Latinis limitans sive determinans appellatur, eo quod in eo signa quae videntur ab his quae non videntur distinguat ac limitet. Qua in orizonte sic collocata, ut et ortum et occasum signorum utiliter ac probabiliter [Col. 0103D] demonstraret, rerum naturas dispositis insinuavit, instituitque in signorum comprehensione. Nam tempore nocturno ardentibus stellis operam dabat; agebatque ut eas in mundi regionibus diversis obliquatas, tam in ortu quam in occasu notarent.

51. Intellectilium [451 1Kb] circulorum comprehensio [451 1Kb] .---Circuli quoque qui a Graecis paralleli, a Latinis aequistantes dicuntur, quos etiam incorporales esse dubium non est, hac ab eo arte comprehensi noscuntur. [Col. 0104A] Effecit semicirculum recta diametro divisum. Sed hanc diametrum fistulam constituit, in cujus cacuminibus duos polos boreum et austronothum notandos esse instituit. Semicirculum vero a polo ad polum 30 partibus divisit. Quarum sex a polo distinctis, fistulam adhibuit, per quam circularis linea arctici signaretur. Post quas etiam quinque diductis, fistulam quoque adjecit, quae aestivalem circulationem indicaret. Abinde quoque quatuor divisis, fistulam identidem addidit, unde aequinoctialis rotunditas commendaretur. Reliquum vero spatium usque ad notium polum, eisdem dimensionibus distinxit. Cujus instrumenti ratio in tantum valuit, ut ad polum sua diametro directa, ac semicirculi productione superius versa, circulos visibus inexpertos, [Col. 0104B] scientiae daret, atque alta memoria reconderet [452 1Kb] .

52. Sperae compositio planetis cognoscendis [453 1Kb] aptissima [453 1Kb] .---Errantiumque siderum circuli cum intra mundum ferantur, et contra contendant, quo tamen artificio viderentur scrutanti non defuit. Inprimis enim speram circularem effecit; hoc est ex solis circulis constantem. In qua circulos duos qui a Graecis coluri, a Latinis incidentes dicuntur, eo quod in sese incidant complicavit; in quorum extremitatibus polos fixit. Alios vero quinque circulos, qui paralleli [454 1Kb] dicuntur, coluris transposuit, ita ut a polo ad polum 30 partes, sperae medietatem dividerent; idque non vulgo neque confuse. Nam de 30 dimidiae sperae partibus a polo ad primum circulum, sex constituit; [Col. 0104C] a primo ad secundum quinque; a secundo ad tertium, quatuor; a tertio ad quartum, itidem quatuor; a quarto ad quintum, quinque; a quinto usque ad polum, sex. Per hos quoque circulos eum circulum obliquavit, qui a Graecis loxos, vel zoe, a Latinis obliquus vel vitalis dicitur, eo quod animalium figuras in stellis contineat. Intra hunc obliquum, errantium circulos miro artificio suspendit. Quorum absidas, et altitudines a sese etiam distantias, efficacissime suis demonstravit. Quod quemadmodum fuerit, ob prolixitatem hic ponere commodum non est, ne nimis a proposito discedere videamur.

53. Aliae [455 1Kb] sperae compositio [455 1Kb] signis cognoscendis [455 1Kb] idonea.---Fecit praeter haec speram alteram [Col. 0104D] circularem, intra quam circulos quidem non collocavit, sed desuper ferreis atque aereis filis signorum figuras complicavit. Axisque loco, fistulam trajecit, per quam polus coelestis notaretur, ut eo perspecto, machina coelo aptaretur. Unde et factum est, ut singulorum signorum stellae, singulis hujus sperae signis clauderentur. Illud quoque in hac divinum fuit, quod cum aliquis artem ignoraret, si unum ei signum demonstratum foret, absque magistro cetera per [Col. 0105A] speram cognosceret. Inde etiam suos liberaliter instruxit. Atque haec actenus de astronomia.

54. Confectio [456 1Kb] abaci [456 1Kb] .---In geometria vero [457 1Kb] non minor in docendo labor expensus est. Cujus introductioni, abacum id est tabulam dimensionibus aptam opere scutarii effecit. Cujus longitudini, in 27 partibus diductae, novem numero notas omnem numerum significantes disposuit. Ad quarum etiam similitudinem, mille corneos effecit caracteres, qui per 27 abaci partes mutuati, cujusque numeri multiplicationem sive divisionem designarent; tanto compendio numerorum multitudinem dividentes vel multiplicantes, ut prae nimia numerositate potius intelligi quam verbis valerent ostendi. Quorum scientiam qui ad plenum scire desiderat, legat ejus librum [Col. 0105B] quem scribit ad C. grammaticum [(110) 1Kb] ; ibi enim haec satis habundanterque tractata inveniet.

55. (969.) Fama Gerberti per Gallias et Italiam diffusa.---Fervebat studiis, numerusque discipulorum in dies accrescebat. Nomen etiam tanti doctoris ferebatur non solum per Gallias, sed etiam per Germaniae populos dilatabatur. Transiitque per Alpes, ac diffunditur in Italiam, usque Thirrenum, et Adriaticum. Quo tempore, Otricus in Saxonia insignis habebatur. Hic cum philosophi famam audisset, adverteretque quod in omni disputatione, rata rerum divisione uteretur, agebat apud suos, ut aliquae rerum divisarum figurae, ab scolis philosophi sibi deferrentur, et maxime philosophiae, eo quod in rata ejus divisione, perpendere ipse facilius posset, [Col. 0105C] an recte is saperet, qui philosophari videbatur, utpote in eo quod divinarum et humanarum scientiam profitetur. Directus itaque est Remos, Saxo quidam, qui ad haec videbatur idoneus. Is cum scolis interesset, et caute generum divisiones a Gerberto dispositas colligeret, in ea tamen maxime divisione, quae philosophiam ad plenum dividit, plurimum ordine abusus est.

56. Figura Gerberti philosophica per malivolos depravata, ab Otrico reprehenditur.---Etenim cum mathematicae phisica par atque coaeva a Gerberto posita fuisset, ab hoc mathematicae eadem phisica ut generi species subdita est; incertumque utrum industria an errore id factum sit. Sicque cum multiplici diversarum rerum distributione, Otrico figura [Col. 0105D] delata est. Quam ipse diligentissime revolvens, Gerbertum male divisisse apud suos calumniabatur, eo quod duarum aequalium specierum, alteri alteram substitutam ut generi speciem figura mentiebatur. Ac per hoc nihil eum philosophiae percepisse audacter astruebat. Illudque eum penitus ignorare dicebat, [Col. 0106A] in quo divina et humana consistunt, sine quibus etiam nulli sit philosophandum. Tulit itaque ad palatium figuram eandem, et coram Ottone augusto iis qui sapientiores videbantur eam explicavit. Augustus vero cum et ipse talium studiosissimus haberetur, an Gerbertus erraverit admirabatur. Viderat etenim illum, et non semel disputantem audierat. Unde et ab eo praedictae figure solutionem fieri nimium optabat. Nec defuit rei occasio.

57. (970.) Nam venerandus Remorum metropolitanus Adalbero, post eundem annum Romam cum Gerberto petebat, ac Ticini [(111) 1Kb] augustum cum Otrico repperit. A quo etiam magnifice exceptus est, ductusque per Padum classe Ravennam. Et tempore oportuno, imperatoris jussu, omnes sapientes qui [Col. 0106B] convenerant, intra palatium collecti sunt. Affuit praedictus reverendus metropolitanus; affuit et Adso abbas Dervensis, qui cum ipso metropolitano advenerat; sed et Otricus praesens erat, qui anno superiore Gerberti reprehensorem sese monstraverat. Numerus quoque scolasticorum non parvus confluxerat, qui [458 1Kb] imminentem disputationis litem summopere praestolabantur. Haerebant etenim, an Otrico [459 1Kb] , quispiam resistere auderet. Necnon et augustus hujusmodi certamen habendum callide pertractabat. Nitebatur autem Gerbertum incautum Otrico opponere, ut si incautus appeteretur, majorem controversandi animum in contrarium moveret. Otricum vero, multa proponere, nihilve solvere hortabatur. Atque his omnibus ex ordine [460 1Kb] considentibus, augustus [Col. 0106C] eorum medius, sic e sublimi coepit:

58. Allocutio augusti Ottonis in conventu sapientium pro emendatione figurae.---»Humanam, inquiens, ut arbitror scientiam, crebra meditatio vel exercitatio reddit meliorem, quotiens rerum materia competenter ordinata, sermonibus exquisitis, per quoslibet sapientes effertur. Nam cum per otium sepissime torpemus, si aliquorum pulsemur questionibus, ad utillimam mox meditationem incitamur. Hinc scientia rerum a doctissimis elicita est. Hinc est quod ab eis prolata, libris tradita sunt, nobisque ad boni exercicii gloriam, derelicta. Afficiamur igitur et nos aliquibus objectis, quibus et animus excellentior ad intelligentiae certiora ducatur. Et eia inquam, jam nunc revolvamus, figuram illam de [Col. 0106D] philosophiae partibus, quae nobis anno superiore monstrata est. Omnes diligentissime eam advertant; dicantque singuli quid in ea, aut contra eam sentiant. Si nullius extrinsecus indiget, vestra omnium roboretur approbatione. Si vero corrigenda videbitur, sapientium sententiis, aut improbetur, [Col. 0107A] aut ad normam redigatur. Coramque deferatur jam nunc videnda.« Tunc Otricus eam in aperto proferens, a Gerberto sic ordinatam, et a suis auditoribus exceptam scriptamque respondit; et sic domno augusto legendam porrexit. Quae perlecta, ad Gerbertum delata est. Qui diligenter eam percurrens, in parte approbat, et in parte vituperat, simulque non sic eam sese ordinasse asseruit.

59. Divisio theoreticae [461 1Kb] philosophiae in species.---Rogatus autem ab augusto corrigere, ait: »Quoniam, o magne caesar auguste, te his omnibus potiorem video, tuis ut par est jussis parebo. Nec movebit me malivolorum livor, quorum instinctu id factum est, ut rectissima philosophiae divisio probabiliter [Col. 0107B] dilucideque a me nuper ordinata, unius speciei suppositione vitiata sit [462 1Kb] . Dico itaque mathematicam, phisicam, et theologicam, aequaevas eidem generi subesse. Earum autem genus, eis aequaliter participare. Nec fieri posse, unam eandemque speciem, una eademque ratione, eidem speciei et parem esse, et ut inferiorem acsi generi speciem subjacere. Et ego quidem de his ita sentio. Caeterum si quis contra haec contendat, rationem inde affectet, faciatque nos intelligere, quod fortassis naturae ipsius ratio, nemini adhuc contulisse videtur.«

60. Philosophiae divisio.---Ad haec Otricus, innuente augusto, sic ait: »Quoniam philosophiae partes aliquot breviter attigisti, ad plenum oportet [Col. 0107C] ut et dividas, et divisionem enodes. Sicque fieri poterit, ut ex probabili divisione, vitiosae figurae suspicio a te removeatur.« Tunc quoque Gerbertus: »Cum hoc inquit magni constet, ut pote divinarum et humanarum rerum comprehensio veritatis, tamen ut nec nos ignaviae arguamur, et auditorum aliqui proficere possint, secundum Vitruvii atque Boetii divisionem dicere non pigebit. Est enim philosophia genus; cujus species sunt, practice, et theoretice; practices vero species dico, dispensativam, distributivam, civilem. Sub theoretice vero non incongrue intelliguntur phisica naturalis, mathematica intelligibilis, ac theologia intellectibilis. Rursusque mathematicam sub phisica non praeter rationem collocamus.«

[Col. 0107D] 61. Reprehensio divisionis ab Otrico inutilis, ac Gerberti responsio.---Nisusque quod reliquum erat prosequi, Otricus subintulit: »Miror inquiens vehementissime, quod phisicae mathematicam sic de propinquo subdidisti, cum inter utramque subalternum genus intelligi possit phisiologia. Vitiosum etenim valde videtur, si nimis longe petita pars, ad generis conferatur divisionem.« Ad haec Gerbertus: »Inde, inquit, vehementius mirandum videtur, quod mathematicam phisicae, suae videlicet coaevae, ut speciem subdiderim. Cum enim coaevae sub eodem genere [Col. 0108A] habeantur, majore inquam admiratione dignum videtur, si alteri altera subdatur. Sed dico phisiologiam phisicae genus non esse quemadmodum proponis, nullamque earum differentiam aliam assero, nisi eam quam inter philosophiam et philologiam cognosco. Alioquin philologia philosophiae genus conceditur.« Ad haec scolasticorum multitudo philosophiae divisionem interruptam indignabatur, eamque repeti apud augustum petebat. Otricus vero post paululum idem repetendum dicebat, prius tamen habita ratione de causa ipsius philosophiae; intendensque in Gerbertum, quae esset causa philosophiae sciscitabatur.

62. Quae sit causa conditi mundi.---Qui cum a Gerberto, ut apertius quid vellet ediceret, rogaretur, [Col. 0108B] utrum videlicet causam qua inventa est, an causam cui inventa debetur, ille mox: »Ipsam, inquit, causam dico, propter quam inventa videtur.« Tunc vero Gerbertus: »Quoniam, inquit, nunc patet quid proponas, ideo inquam inventa est, ut ex ea cognoscamus divina et humana. Et Otricus: Cur inquit unius rei causam, tot dictionibus nominasti? cum ex una fortassis nominari potuit, et philosophorum sit brevitati studere?«

63. Quod non omnia nomina causarum singulis dictionibus efferuntur.---Gerbertus quoque: »Non omnes, inquit, causae, uno valent nomine proferri. Etenim cum a Platone causa creati mundi non una sed tribus dictionibus, bona Dei voluntas declarata sit, constat hanc creati mundi causam, non aliter [Col. 0108C] potuisse proferri. Nam si dixisset voluntatem causam esse mundi, non id esset consequens; quaelibet enim voluntas, id esse videretur, quod non procedit.« Atque hic Otricus: »Si, inquit, Dei voluntatem causam conditi mundi dixisset, brevius quidem et sufficienter dictum foret, cum numquam nisi bona fuerit Dei voluntas. Non enim est qui abnuat bonam esse Dei voluntatem.« Et Gerbertus: »In hoc, inquit, penitus non contradico. Sed vide; quia constat Deum substantia solummodo bonum, quamlibet vero creaturam participatione bonam, ad ejus naturae qualitatem exprimendam, bona additum est, quod id ejus proprium sit, non etiam cujuslibet creaturae. Tandem quidquid illud sit, id sine dubio constat, non omnia causarum nomina una dictione proferri [Col. 0108D] posse. Quae enim tibi umbrae causa videtur? an haec una dictione indicari valet?«

64. Quae [463 1Kb] sit [463 1Kb] causa [463 1Kb] umbrae [463 1Kb] .---»Sed dico umbrae causam esse corpus luci objectum. Atque haec brevius nullo modo dici valet. Si enim corpus umbrae causam dixeris, nimis commune protulisti. Quod si corpus objectum volueris, id quoque tantum non procedit, quantum ab hac parte relinquitur. Sunt enim corpora nonnulla, atque etiam diversis objecta, quae umbrae causa esse non possunt. Nec abnuo multarum rerum causas, singulis dictionibus [Col. 0109A] efferri, veluti sunt genera quae specierum causas nemo ignorat, velut est substantia, quantitas, qualitas. Alia vero non simpliciter proferuntur, ut rationale, ad mortale.«

65. Quid continentius [464 1Kb] sit rationale an [464 1Kb] mortale [464 1Kb] .---Tunc vehementius Otricus admirans ait: »An mortale rationali supponis? Quis nesciat quod rationale Deum et angelum hominemque concludat, mortale vero utpote majus et continentius omnia mortalia et per hoc infinita colligat?« Ad haec Gerbertus: »Si, inquit, secundum Porphirium atque Boetium, substantiae divisionem, usque ad individua idonea partitione perpenderes, rationale continentius quam mortale sine dubio haberes, idque congruis rationibus enucleari, in promptu est. Etenim [Col. 0109B] cum constet substantiam genus generalissimum, per subalterna posse dividi, usque ad individua, videndum est an omnia subalterna singulis dictionibus proferantur. Sed liquido patet alia de singulis, alia de pluribus nomen factum habere. De singulis, ut corpus, de pluribus ut animatum sensibile. Eadem quoque ratione subalternum, quod est animal rationale, praedicatur de subjecto, quod est animal rationale mortale. Nec dico, quod rationale simplex, praedicetur de simplici mortali; id enim non procedit; sed rationale inquam animali conjunctum, praedicatur de mortali, conjuncto animali rationali.« Cumque verbis et sententiis nimium flueret, et adhuc alia [465 1Kb] dicere pararet [466 1Kb] , augusti nutu disputationi finis injectus est, eo quod et diem pene [Col. 0109C] in his totum consumserant, et audientes prolixa atque continua disputatio jam fatigabat. Ab augusto itaque Gerbertus egregie donatus, cum suo metropolitano in Gallias clarus remeavit.

66. Sinodus apud sanctam Magram habita.---Eodem tempore Emma [467 1Kb] regina et Adalbero Laudunensis episcopus infames stupri criminabantur; id tamen latenter intendebatur, nullius manifesto intentionis teste. Sed quia suppresse dictum, ad omnium aures devenerat, episcopis visum est id esse discutiendum, ne frater et coepiscopus eorum infamiae tantae subderetur. A supradicto ergo metropolitano collecta est episcoporum sinodus apud sanctam Magram locum Remorum diocesaneum. Considentesque et quaeque utilia pertractantes, postquam [Col. 0109D] metropolitanus [468 1Kb] . . . . . . . . . . . . . . .

67. Ottonis promotio in regem [469 1Kb] per [469 1Kb] Germanos [469 1Kb] et Belgas [469 1Kb] .---Post obitum domni Ottonis Germanorum regis, ejus filius Otto, a Germanis Belgisque rex creatus [470 1Kb] , rem publicam strenue [Col. 0110A] atque utiliter amministravit; vir magni ingenii, totiusque virtutis, liberalium litterarum scientia clarus, adeo ut in disputando ex arte et proponeret, et probabiliter concluderet. Penes quem regnum Germaniae cum Galliarum aliqua parte, usque ad diem vitae ejus supremum, mansit, sed aliquando dubio statu. Nam inter ipsum et Lotharium Gallorum regem, quandoque [471 1Kb] et odium immane, et anceps victoria fuit. Etenim cum ab Ottone Belgica teneretur, et a Lothario impeteretur, contra se dolos aut vires moliebantur, eo quod uterque et suum patrem eam tenuisse contenderet, et exercituum multitudine, uterque eam se defensurum non diffideret. Nam [(112) 1Kb] et Ludovici patris Lotharii fuit, et ejus post dono, hujus Ottonis pater, Otto obtinuit. [Col. 0110B] Horum ergo discordiae incentivum principium Belgica fuit.

68. Indignatio [472 1Kb] Lotharii in Ottonem.---Igitur in Aquensi palatio Ottone commorante cum conjuge Theuphanu gravida, Lotharius illum propius accessisse acerrime motus indignabatur. Ergo Francorum ducem Hugonem, reliquosque regni primates consilium petiturus Lauduni collegit. Dux itaque processit. Reliqui etiam quibus quoque consulendum erat, ante regem consequenter admissi sunt. Quibus residentibus rex duplicem injuriam sibi illatam esse commemorat, cum regni sui pars ab hoste usurpata fuerit, et ipse hostis ad fines suos temerarius accesserit. Nec majori injuriae esse quod tenuerit, quam quia tenens ad fines suos accedere [Col. 0110C] non formidaverit. Se etiam id multa aviditate ulcisci velle, si consilio suo velint cedere. Nec posse se ab hoc animo temperari, si ad id agendum copia militum non defecerit. Gratias etiam sese quandoque redditurum, si id quod cupit aequo animo adoriantur.

69. Impetus Gallorum spontaneus [473 1Kb] in Ottonem [473 1Kb] .---Mox dux et alii primates sine deliberandi consultatione sententiam regiam attollunt. Sese sponte ituros cum rege, et Ottonem aut comprehensuros, aut interfecturos, aut fugaturos pollicentur. Hujus consilium negotii [474 1Kb] dissimulatum ad paucorum tunc notitiam pervenire potuit, adeo ut euntes, quorsum nescirent. Tandem collectus exercitus sic densus incedebat, ut erecta hastilia lucum potius [Col. 0110D] quam arma portenderent. Ibat ergo per cuneos simbolo [(113) 1Kb] distinctos. Cum vero vada Mosae transmisissent, centuriones constituti et dispositi per centurias, Ottonem non sufficientem habere exercitum diligenter contemplati sunt [475 1Kb] . Itaque accedebant, [Col. 0111A] multamque inopiam rei militaris apud hostem praedicabant.

70. Quae dum ad aures Ottonis referuntur, ille utpote erat audaci animo, Lotharium numquam haec aggressum respondit. Nec vero in suas partes adventare potuisse, cum nec ei copia militum sufficeret, nec de suis satis spei haberet. At cum alii atque alii Lotharium jam adesse dicerent, et in eo perseverarent, Otto dixisse fertur, se ad his credendum nullo modo posse allici, nisi ipse quoque videndo per sese addisceret. Equis ergo inclamatis et adductis, Otto ad videndum [476 1Kb] processit. Lotharium cum viginti milibus [477 1Kb] instare advertit. Cogitabat itaque nunc reniti, nunc quoque ad tempus recedere, et post cum exercitu copioso reverti meditabatur. [Col. 0111B] Tandem quia Lotharius urgebat, stare non potuit. Abscessit ergo non sine lacrimis, cum uxore Teuphanu regnique principibus, relicto palatio atque regio apparatu.

71. Lotharius cum exercitu affuit, Ottonem se capturum ratus. Et certe coepisset, si in itinere sese exercitus angariis non impedisset. Nam si ante ejus discessum pridie advenisset, eum aut capere aut neci dare potuisset. Palatium igitur ab hostibus occupatur. Regiae mensae evertuntur. Ciborum apparatus per calones diripitur. Regia quoque insignia a penetralibus erepta, asportantur. Aeream aquilam quae in vertice palatii a Karolo magno acsi volans fixa erat, in vulturnum converterunt. Nam Germani eam in favonium [478 1Kb] converterant, subtiliter significantes [Col. 0111C] Gallos suo equitatu quandoque posse devinci. Lotharius frustra impetu facto, sine obside vel pace sequestra exercitum reduxit, postea se rediturum confidens.

72. Otto cui totum calamitatis pondus illatum fuerat, donis multiplicibus multisque favoribus suos sibi assciscebat. Et utpote vincendi cupidus, si quos leserat, revocabat aut reddito quod sustulerat, aut dato quod spoponderat. Pacatis autem omnibus atque sibi revocatis si qui forte [479 1Kb] abscesserant, regnorum principibus in unum collectis, coram sic locutus est:

73. Oratio [480 1Kb] Ottonis ad [480 1Kb] suos.---»Non ab re, viri clari, huc vos convenisse volui. Virtus vestra suggessit a vobis consilium expetere, quos et ingenium [Col. 0111D] decorat, et animi virtus informat. Nec dubitavi me suscepturum a vobis optimi consilii rationem, cum ab animo non excesserit, quanto animo, quanta virtute in fides hactenus perstitistis. Ante hac, viri clarissimi, ingenti virtute pro egregiae laudis honore et gloria sategistis, cum et consilio clari, et bello invicti enituistis. Nunc quoque eadem virtute [Col. 0112A] nitendum est, ne laudi egregiae turpis infamia succedat. Enitimini ergo pro viribus, et si quid dedecoris contraxistis, a tanta claritudine amoveatis. Non vos latet, fugae ignominiam a Lothario nuper nos pertulisse. Quam non solum bello, sed etiam morte repellere, et vestram claritudinem decet, et tempus exposcit, facultas etiam persuadet. Si igitur magis imperare quam servire parati estis, dum aetas viget, animusque valet, hoc facinus ne parvipendatis. Ingenti virtute efficite ut sitis formidini, quibus ignobiles et vulgus fuistis.« Hac sententia, id fieri omnibus persuasum est.

74. Equitatus [481 1Kb] in Galliam.---Interea Otto cum triginta milibus [482 1Kb] equitum in Gallias ire parabat. Nec moratus praemissis centurionibus ibat. Galliam [Col. 0112B] Celticam exercitu implevit. Quam partim combussit, partim depopulatus est. Sic etiam versa vice Lotharium adurgens, eo quod militum copiam non haberet, fluvium Sequanam transire compulit, et gemebundum ad ducem ire coegit. Turbati ergo repentino hostium adventu, rex Stampas [(114) 1Kb] adiit, dux vero ad colligendum exercitum Parisii resedit. Dum haec aguntur, Otto cum exercitu properat, fiscumque regium Atiniacum diripit atque comburit; et per fines urbis Remorum transiens, sancto Remigio multum honorem exhibuit. Urbem quoque Suessorum praetergressus, et sanctum Medardum venerans, palatium Compendiense pene diripuit. Nec minus centuriones praevii eo ignorante sanctae Baltildis monasterium, apud Chelas penitus subruerunt [Col. 0112C] atque combusserunt. Quod non mediocriter dolens multa in ejus restaurationem delegavit. Tandem ad fluvium Sequanam accessit, ibique exercitus tentoria fixit, Parisium in prospectu habens, totamque pene regionem per triduum depopulatus est.

75. Ibant ergo equites cum lixis palantibus ad victum deferendum, stadiis 160 circumquaque. Et quia Sequana interfluebat, neuter exercitus ad se accedebat. Dux enim in altera fluvii parte milites colligebat; at hoc triduum non sufficiebat ad colligendorum sufficientiam militum, nec fieri potuit copia unde congrederetur [483 1Kb] .

76. Monomachia duorum.---Cum ergo uterque exercitus dubio esset statu, et de victoria altrinsecus tota mente quaereretur, Germanus quidam animo [Col. 0112D] simul et viribus fidens, singularis ad dimicandum cum armis processit, seseque ad pontem ubi portae erant repagulis et clavis ferreis munitae, congressurum solum cum solo obtulit. Hostem ut veniret singularis saepenumero inclamavit. Et cum jam in Gallorum contemptum quaedam maledicta effunderet, nec aliquis ei responderet, per custodes duci aliisque [Col. 0113A] principibus qui jam pauci advenerant, relatum est, ad portas pontis hujusmodi esse hominem, qui sese ad dimicandum singulariter solum cum solo proponeret, illumque probris et contumeliis verborum principes lacessire, nec illum inde recessurum esse, nisi aut singulariter congrediatur, aut portis incisis totus exercitus intromittatur. Dux cum principibus hanc contumeliam non ferens, tirones [484 1Kb] hortatur ut furentem [485 1Kb] repellant, et a tanta ignominia purgati [486 1Kb] nominis gloriam sibi affectent. Mox quam plures animo ardentes, ad resistendum sese obtulerunt. Ergo de pluribus unus electus, Ivo [487 1Kb] , congressurus procedit. Premium viri fortis propositum est; et, ablatis repagulis, portae patefactae sunt. Procedit sibi obviam hostis uterque. Qui objectis clipeis, [Col. 0113B] telisque obnitentes, mente furiata pauca admodum probra sibi objecerunt. Germanus tandem telum jaculatus, Galli clipeum gravi ictu pertundit. Gladioque educto cum urgere instaret, a Gallo mox telo obliquato confixus, atque vita [488 1Kb] privatus est. Gallus victoria potitus, ab hoste rapta arma asportavit, atque duci obtulit. Vir fortis praemium petiit et accepit.

77. Ottonis a Gallia [489 1Kb] digressio [489 1Kb] suorumque [489 1Kb] fuga [489 1Kb] .---Otto Gallorum exercitum sensim colligi non ignorans, suum etiam tam longo itinere quam hostium incursu posse minui sciens, redire disponit; et datis signis castra amoverunt. Angarias quoque accelerare moliti sunt; amotisque omnibus, ibant non segniter, nec sine metu. Axonae fluvii vada festinantes [Col. 0113C] alii transmiserant, alii vero ingrediebantur, cum exercitus a rege missus a tergo festinantibus affuit. Qui reperti fuere, mox gladiis hostium fusi sunt, plures quidem, at nullo nomine clari [(115) 2Kb] . Otto interea cum exercitu digressus, Belgicam petiit, ibique procinctum solvit; tanto favore et benivolentia apud suos usus, ut sicut imminenti periculo, ita quoque et omnibus capita sese objecturos pollicerentur.

78. (980.) Lotharius considerans Ottonem neque [Col. 0114A] dolis falli, neque viribus posse devinci, sepe et multum apud se quaerebat, utrum potius foret stare contra hostem an reconciliari hosti. Si staret contra, cogitabat possibile esse, ducem opibus corrumpi, et in amiciciam Ottonis relabi. Si reconciliaretur hosti, id esse accelerandum, ne dux praesentiret, et ne ipse quoque vellet reconciliari. Talibus in dies afficiebatur. Et exinde his duobus ducem suspectum habuit. A consultantibus tamen decretum 490 1Kb] est, Ottonem in amiciciam regis revocandum, eo quod ipse vir virtutis esset, et per illum non solum dux mansuesci posset, sed et aliarum gentium tiranni subjugari utiliter valerent. Legati igitur a Lothario directi, ab Ottone liberalissime suscepti, de habenda utriusque amicicia duce ignorante elaborant:

[Col. 0114B] 79. Oratio [491 1Kb] Gallorum ad [491 1Kb] Ottonem.---»Hactenus, inquiunt, discordiae, invidiae, caedis amatores floruerunt, cum inter nobilissimos reges tantum locum habuerunt, quibus pro deliciis erat discordia, quia apud reges discordes se multa adquirere posse arbitrabantur. Enimvero de communi labe cogitabant, ut majoris gloriae et honoris locum, apud conturbatos vindicarent. Sed proderit plurimum rei publicae, si malignitas pravorum jam dudum reprimatur, et virtus bonorum luce purius enitescat. Redeat ergo virtus et floreat inter gloriosissimos reges, ut et vestra virtute tantorum malorum auctores abinde conquiescant, et res publica vestra virtute potius gubernetur, quam cupidorum invidia dilabatur. Securius enim ambo regnabitis, cum in amicicia conjuncti [Col. 0114C] duos exercitus pro uno habebitis. Quod si ex vobis alter in ultimas suorum regnorum gentes ire disposuerit, alterum acsi fratrem, fidumque suarum rerum tutorem habebit. Placeat ergo serenissimis regibus pax et amicicia, quos conjunxit etiam sanguinis affinitas. Vinciantur amicicia, quorum dissidentia rei publicae labem infert, et concordia utilitatem accommodat viresque ministrat.«

80. Responsio [492 1Kb] Ottonis ad Gallos [492 1Kb] .---Ad haec Otto: »Novi, inquit, quantam labem rei publicae discordia [Col. 0115A] sepenumero intulit, cum regnorum principes contra se aliquando moliti sunt. Nec illud etiam ignoro, quanta salus per amiciciae virtutem rei publicae comparata sit. Fateor hactenus me plurimum coluisse pacem et concordiam, invidias atque discordias malignantium odio semper habuisse. Componantur ergo per vos animi dissidentium, nam huic rei vos video aptissimos, qui ante hac mutua lesione rei publicae plurimum derogavimus. Consilii vestri rationem approbo. Dictis tandem facta consentiant.« Legati persuasione habita redeunt, ambosque reges alterutrius benivolentium ad alterutrum referentes, in amicicia componunt. Constituitur tempus colloquendi. Locus utrique commodus deputatur. Et quia circa fluvium Mosam regna amborum conlimitabant, [Col. 0115B] in locum qui Margolius dicitur, eis sibi occurrere placuit.

81. Lotharii et [493 1Kb] Ottonis regum conciliatio [493 1Kb] .---Convenerunt ergo. Datisque dextris, osculum sibi sine aliqua disceptatione benignissime dederunt; amiciciam altrinsecus sacramento stabilierunt. Belgicae pars quae in lite fuerat, in jus Ottonis transiit. Otto, regni sui pace facta, Italiam petiit, Romamque devenit, suos revisurus atque de regni statu quaesiturus; compressurus etiam si qui forte essent tumultus, et tumultuantes in pacem revocaturus si qui principum forte dissiderent. Lotharius vero Laudunum veniens, apud suos quaeque congrua sibi pertractabat. Nec jam quicquam spei ex duce habebat, cum propter pacem dolo quaesitam, non mediocriter eum suspectum haberet. [Col. 0115C] (981.) Cum jam haec omnia vulgo praedicarentur, nonnulli quoque inde indignati pro duce fremerent, dux constanti animo tristitiam dissimulans omnia ferebat, et sicut moris ei erat consulto omnia deliberare, primatibus advocatis declamaturus resedit.

82. Oratio [494 1Kb] ducis [494 1Kb] apud suos.---Quibus coram sic orsus cepit: »Non praeter fructum utilis et honesti consilium a doctis expetitur. Quibus solis et decenter acceditur, et ab eis fluctuanti rei, consilii ratio aperitur. Vos in consulendo arbitror idoneos [495 1Kb] , cum ab animo non discedat, quanta virtute et ingenio vestri, saepenumero adversariis praenituerim. Cumque vos mihi manibus et sacramento addictos, fidem quoque inviolabilem servaturos non dubitem, indubitanter a fidelibus consilium peto. Quod si mihi [Col. 0115D] conceditur, vos etiam participabitis. Si non suggeritur, forte non aberit dispendium cui indecores succumbatis. Ergo quia pro vita agitur, consilium utile liberaliter expromite. Non enim vos latet quanta subtilitate doli, Lotharius rex incautum me fefellerit, cum absque me Ottoni reconciliari voluerit feceritque. Cui a mente penitus excessit, quam liberali animo quantum periculum aggressus sim, cum per me hostem nuper fugaverit, Belgicam quoque insignibus [Col. 0116A] sublatis hostilibus subarraverit. Quid ergo spei ulterius expectem, cum dolo fidem abruperit?«

83. Declamatio [496 1Kb] qua [496 1Kb] usi sunt apud ducem [496 1Kb] sui.---Ad haec primates: »Non solum novimus, inquiunt, quantis periculis nobiscum pro Lothario rege caput objeceris, verum quoque quanto discrimine claritudo tua adhuc patens sit, si ut fama est duo reges contra te conspiraverint. Nam si contra alterum exercitum pro defensione moliaris, ambos contra te mox stare invenies. Si contra ambos nisus fueris, plurima incommoda incurrere necesse est, equitatum intolerabilem, insidias multiplices, incendia, atque rapinas, et quod pessimum est nefarios infidi vulgi rumores, qui non contra adversarios nos exercere defensionem loquetur, at in rebellione [Col. 0116B] contra regem temerarios atque perjuros stare calumniabitur. Sic etiam ad quoscumque accedere posse mencietur, ut sine delicto, sine perjurii sacrilegio a dominis recedant, et contra illos arroganter cervices attollant. Hujus periculi extremum et utile consilium nobis videtur, ut cum duo contra nos conjuncti sint, alteri alterum subtrahamus. Quod si alteri alter subtrahi nequit, saltem in amiciciam nobis eorum alterum devinciamus, ut alter nobis addictus, alteri vires non praebeat animumque ministret. Hoc quoque fieri possibile est, si Romae nunc positum Ottonem legatis praemissis cautus et circumspectus adieris. Non enim sic parvi est ingenii Otto, ut te potiorem Lothario armis et opibus ignoret, cum sepe et id audierit et per sese expertus sit. Unde et [Col. 0116C] facilius ejus amiciciam adipisceris; proderit etiam sanguinis vestri propinquitas, cum aeque ut Lotharius ei in hoc conjungaris.«

84. Quae sententia prolata favoraliter [497 1Kb] duci habita est. Legatis igitur directis dux animum hujusmodi Ottoni Rome indicavit. Otto mira benivolentia legatos excepit; de amicicia quoque inter illos habenda se paratissimum non negavit. Quod si ipse dux ad se veniret, ut amplius uterque amiciciae vim experiretur, eum cum suis se decenter et cum honore excepturum. Legati reversi, duci mandata retulerunt. Dux igitur quosdam magnae prudentiae et astutiae assumens, Arnulfum videlicet Aurelianensium episcopum, atque Burchardum necnon [498 1Kb] . . . . . . . reliquos quoque admodum necessarios viros, Romam [Col. 0116D] progreditur. Sanctos apostolos honorat, atque sic regem petit.

85. Ottonis cum [499 1Kb] Hugone sessio.---Otto gloriam sibi parare cupiens, ex industria egit, ut omnibus a cubiculo regio emissis, ejus gladius super sellam plectilem deponeretur, dux etiam solus cum solo episcopo introduceretur, ut rege latiariter loquente, episcopus latinitatis interpres, duci quicquid diceretur judicaret. Introgressi igitur, a rege ingenti [Col. 0117A] favore excepti sunt. Rex injuriarum querelam deponit; et osculum dans, gratiam sui favoraliter amico impertit. Post multa colloquia de amicicia habenda, cum rex exiret, gladiumque respiciens peteret, dux paululum a se discedens se inclinavit ut gladium tolleret, ac post regem ferret; hac enim causa super sellam relictus fuit, ut dum dux cunctis [500 1Kb] videntibus [500 1Kb] gladium [500 1Kb] ferret, in posterum [500 1Kb] etiam portaturum [500 1Kb] indicaret [500 1Kb] . Episcopus vero duci consulens, gladium ab ejus manu rapuit, et ipse deferens post regem incessit. Cujus prudentiam simul et astutiam rex admiratus, apud suos postea non sine laude sepius frequentavit. Ducem quoque in plurima amicicia susceptum, cum honore et pace pene usque ad Alpes deduci fecit.

[Col. 0117B] 86. Epistola Lotharii ad Chonradum.---Lotharius rex, necnon et Emma regina insidias ubique parabant; et ut in itinere redeuntem caperent, dolos praetendebant. Igitur Conrado Alemanorum regi epistolam legavit hunc modum habentem: »Lotharius Francorum gratia Dei rex, Conrado [501 1Kb] Alemannorum regi quicquid sibi. Amiciciam inter nos a multo tempore constitutam inviolabiliter conservare semper mihi gratum fuit. Cujus fructus cum a me multiplex exire valeat, utile duxi quiddam vobis indicare, et ad votum mihi fieri id petere. Hugonem ducem sciatis me hactenus pro amico habuisse. Comperto vero quod latenter hostis mihi esset, ab ejus familiaritate me remotiorem feci. Unde nunc Romam iens, Ottonem adiit, in mei contumeliam, regnique labem [Col. 0117C] ei plurimum persuasurus. Quapropter summa ope, summo ingenio nitimini ne evadat. Vale [502 1Kb] .« Exploratores itaque circumquaque dispositi, per praerupta montium et scopulorum, per viarum exitus, ejus adventum opperiebantur.

87. Item epistola Emmae [503 1Kb] reginae ad matrem [503 1Kb] .---Nec minus Emma regina matri suae in hunc modum epistolam direxit: »Adelaidi matri imperatrici semper augustae, Emma Francorum regina salutem. Licet multo terrarum intersitio semota, tamen a matre auxilii rationem filia peto. Hugo dux insidiis non solum regni nostri principes a nostra fidelitate amovit, sed et fratrem meum Ottonem a nobis conatur avertere; unde et Romam illum adiit. Ne ergo [Col. 0117D] penitus sui voti compos glorietur, peto supplex filia matrem, ut in revertendo tantus hostis impediatur. Et si fieri potest, aut captus teneatur, aut impunis non redeat. Sed ne vos suis dolis tergiversator evadat, totius formae illius inseparabilia accidentia vobis indicari curavi.« Tunc prosecuta oculorum, aurium, labiorum, dentium quoque et nasi, necnon et reliquarum corporis partium accidentia, verborum quoque tenorem, sic ignotum declaravit, ut his signis detegeret atque ignorantibus indicaret.

[Col. 0118A] 88. Hugo inmutato [504 1Kb] habitu [504 1Kb] insidias evadit.---Dux horum non nescius, reditum accelerat. Dolisque praemetuens, vestem mutat, seseque unum de clientibus simulat. Equos onera ferentes, ipse regit atque exagitat. Onera imponit et deponit, omnibus se serviturum accommodat. Tantaque industria in abjecta veste et inculto habitu se ducem dissimulavit, ut et per insidiarum loca transiret quae nec vitare poterat, et insidiantes efficaciter falleret. Uno tantum [505 1Kb] hospitio pene deprehensus fuit. Nam dum eundum esset cubitum, ei lectus cum diligenti apparatu compositus est; eique circumfusi se omnes ad serviendum obtulerunt. Alii enim genu flexo [506 1Kb] caligas extrahebant, extractasque alii excipiebant; alii vero nudatos pedes sedentis, subsidendo confricabant, [Col. 0118B] et giris vestium emundabant. Haec hospes per ostii rimas contemplatus est. Deprehensusque explorasse, mox ne rem detegeret vocatus est et intromissus. Strictisque mucronibus postquam ei necem minati sunt si vocem emitteret, comprehensum ligatis manibus et pedibus in ergastulum detruserunt. Qui voce suppressa, ibi usque crepusculum convexus [507 1Kb] jacuit. Post nocte abscedente, in ipso crepusculo surrexerunt. Hospitem assumptum et equo invectum, tandiu asportaverunt, donec loca suspecta transmitterent. Quibus transmissis, depositum dimiserunt, reliquumque itineris celeres confecerunt. Nec minus Conradi regis dolos sepe simulando et dissimulando evasit, cum in dolis componendis insidiatores studio et hic niterentur. Tandem tantorum [Col. 0118C] malorum securus, Gallia receptus est.

89. Cognitis autem utrorumque dolis ab utroque, tanta crudelitate in se non armis sed insidiis latentibus debacchati sunt, ut aliquot annis res publica principibus dissidentibus multum lederetur. Tunc etiam multarum rerum usurpationes, miserorum quoque oppressiones, et circa minus potentes, calamitates nefariae a quibusdam pravis exercitae sunt. Cum utriusque sapientiores in unum consulturi convenientes, principes dissidere plurima commiseratione conquesti sunt.

90. Lotharii et Hugonis reconciliatio.---Statueruntque ut alterius fautores, ad alterum suasuri de reconciliatione transirent, ut alteruter benivolentia alterutrius [Col. 0118D] captus, facilius condescenderet, eumque pro lesa amicicia utilius peniteret. Quod [508 1Kb] consultum, non multo post effectum habuit. Nam et eis efficacissime persuasum est, ac plurima dilectione sibi annexi sunt Sic etiam in utrisque vis amiciciae firmata visa est.

91. Promotio Ludovici in regnum Francorum.---Etenim cum rex filium suum Ludovicum in regno sibi succedere vellet, ipsum quoque a duce ordinandum quaereret, dux hanc ordinationem mox liberali animo se administraturum respondit. Et legatis directis, [Col. 0119A] regnorum principes Compendii collegit; ibique a duce reliquisque principibus Ludovicus rex adclamatus per metropolitanum episcopum Remorum, dignae videlicet memoriae Adalberonem, sancta die Pentecostes in regnum Francorum promotus est [(116) 1Kb] . Duobus ergo regnantibus dux multa affabilitate ac famulatu multiplici, per dies plures sese commendabat; adeo regiam dignitatem per omnia extollens, et sese [509 1Kb] eis supplicem [510 1Kb] monstrans; se etiam facturum pollicens, ut ambo gentibus jam domitis potenter imperarent, indomitas quoque efficaciter [511 1Kb] mansuescerent. Id etiam meditabatur, ut in diversis regnis positi, regiam dominationem exercerent, ne unius regni angustia, duorum regum majestati nimium derogaret.

[Col. 0119B] 92. Item promotio Ludovici in regnum Aquitaniae ejusque uxoratio.---Dum haec multo conatu disponeret, alii quidam nimis callidi hoc comperto, cum hujusmodi gloriam in sese transfundere vellent, Emmam reginam adeuntes, super maxima re se consulturos dixerunt. Qui suscepti a regina, id sibi videri optimum dixerunt, Ludovico regi assciscendam conjugem Adelaidem, Ragemundi nuper defuncti ducis Gothorum olim uxorem. Et non magis potentiam regnandi ex hoc posse augeri, quam sibi nonnulla commoda adquiri. Enimvero possibile fieri, totam Aquitaniam simulque et Gothiam suo imperio asstringi posse, postquam ex jure ductae uxoris oppida munitissima ad suum jus retorqueret. Magnum etiam quiddam in hac re, et utile comparari, [Col. 0119C] si patre hinc posito, et illinc filio, dux ceterique hostes in medio conclusi, perpetuo urgeantur.

93. Hujus rationis consilium postquam regi suggestum est, apud Gozfredum comitem qui aderat ordinatum valuit. Haec duce ignorante parabantur. Quae cum post animadvertisset, ne regibus fieri videretur injurius, contumeliam dissimulans, nihil penitus refragratus est. Interea collectis regni principibus, equitatus regius disponitur, insignia regia invehuntur; cibi multiplices apparati, vehiculis imponuntur. Quibus actis, reges utrique cum multo equitatu in Aquitaniam profecti sunt, castrumque Briddam quod vetus dicitur, devenerunt.

94. Adelaidis [512 1Kb] a Ludovico [512 1Kb] reginae in [512 1Kb] [Col. 0119D] Aquitania promotio [512 1Kb] eorumque divortium [512 1Kb] .---Quo a praefata Adelaide multo apparatu excepti sunt. Et die constituta rationibus decentissime habitis, et ex jure datis dotalibus, Ludovicus rex eam sibi uxorem copulavit, atque secum coronatam per episcopos in regnum promovit. Non tamen regium nomen sic in eis valuit, ut ullatenus regnandi dominationem [Col. 0120A] in principibus exercere valerent. Amor quoque conjugalis eis pene nullus fuit. Nam cum ille adhuc pubesceret, illa vero anus foret, contrariis moribus dissentiebant. Cubiculum commune sibi non patiebantur. Requieturi quoque diversis hospitiis potiebantur. Si quando colloquendum erat, locum sub divo habebant. Pro sermonibus producendis, paucissima dicere sat erat. Et hoc apud eos fere erat per biennium. Quorum mores usque adeo discordes fuere, ut non multo sequeretur post et divortium.

95. Ludovicus vero quia morum informatorem non habebat, utpote adolescens levium rerum vanitatibus insistebat. Habitum [513 1Kb] patriae gentis pro peregrinis penitus deposuerat. Itaque in miserandam [Col. 0120B] fortunam res penitus dilapsa est, ut et moribus degener, et regnandi impotentia inglorius esset; et qui paulo ante rex genere, fama, atque copiis potens, nunc erumnosus et inops, rei familiaris simul et militaris calamitate squaleret. His Lotharius rex per multos cognitis, filium inde revocare cogitabat; non ignorans in pejus eum lapsurum, cum illic nullum dignitatis regiae haberet honorem. Equitatum itaque parat filium repetiturus. Aquitaniam ingressus Briddam petiit. Filium repetit et reducit. Regina sese viduatam dolens, et verita majoris incommodi injuriam, Wilelmum Arelatensem adiit, eique nupsit. Et sic ex divortio, adulterium publicum operatum est.

96. Obitus Ottonis.---Hac tempestate Otto cum [Col. 0120C] barbaris congressus, miserabili fortunae succubuit. Nam et exercitum fusum amisit, et ipse captus ab hostibus, divina vero gratia reversus fuit. Post cum ex indigestione Romae laboraret, et intestini squibalas ex melancolico humore pateretur, aloen ad pondus dragmarum quatuor sanitatis avidus sumpsit. Conturbatisque visceribus, diarria jugis prosecuta est. Cujus continuus fluxus, emorroides tumentes procreavit. Quae etiam sanguinem immoderatum effundentes, mortem post dies non plures operatae sunt (983, Dec. 7).

97. Cui defuncto filius quinquennis Otto superstes erat. Quem patri succedere in regnum, cum aliquot primates voluissent, id ab aliquibus contradictum [Col. 0120D] est (983, Dec. 25). Ingenti tamen virtute variaque fortuna ei regnum postea paraverunt (984). Nam Hezilo regis paulo ante defuncti patruelis, qui adhuc in carcere vinctus ab eo tenebatur, eo quod adversus eum regnum appeteret, pravorum dolis in pernitiem rei publicae elapsus, et quorumdam munitionibus receptus est. Vir aeque ut Otto nobilis, corpore [Col. 0121A] eleganti ac valido honoris cupidus ac factiosus; animo vasto, sed fallaci. Hic regnandi avidus, omnes sacrilegos, aut juditiis convictos, sive etiam pro factis juditium timentes, postremo omnes flagitiosos quos conscius animus exagitabat, sibi proximos ac familiares fecit (SALLUSTII Castil. c. 14). Talium dolis, regis defuncti superstitem filium Ottonem parvum rapuit, ejus loco sese regnaturum ratus. Regnum ergo sic in suum jus refundi arbitrans, sceptrum et coronam sibi paravit. Quod dum a Lothario expetendum cogitaret, eumque concessa Belgica sibi sotium et amicum facere moliretur, legatos praemisit, apud quos, sacramento commune negocium firmaretur. Quo etiam sacramento, utrique reges sibi pollicerentur sese super Rhenum loco [Col. 0121B] constituto sibi occursuros.

98. Quibus per legatos juratis, Lotharius tempore statuto cum exercitu per Belgicam transiens, ne teneretur sacramenti obnoxius, ad locum Rheni condictum devenit. Hezilo sese metuens in suspitionem principum venire si Lothario occurreret, acsi eum in regnum recipere vellet, perjurii reus, occurrere distulit. Lotharius se illusum advertens rediit, non tamen sine difficilis laboris incommodo. Nam Belgae per quorum medium cum equitatu transierat, indignati transisse, vias transpositis arboribus impediunt, aut fossis inmersis revertentes prohibent, non ut aperto campo comminus dimicent, sed ut his impedimentis cunctantes a tergo urgeant, aut montium jugis securi, per inferiora transeuntes missilibus [Col. 0121C] figant. Et quia aperta fronte stare animo non fuit, sagittarii cum arcubus et balistis per montana dispositi sunt. Dum ergo exercitus subiret, illi a superioribus alios sagittis figebant, alios diversis missilibus sauciabant. At tirones sicubi ascensui pervium locum videbant, in hujusmodi hostes vertebantur; armisque efferati, quosdam vulnerabant, quosdam vero morte afficiebant. Tantum in eis ter debacchati, ut caesorum cadaveribus aggerata moles, collibus assimilaretur. Alii vero descendentes aut vibratis gladiis frondium oppositarum densitatem metebant aut trudibus adactis transpositam arborum molem amovebant, sibique [514 1Kb] iter aperiebant. Tandem multo conatu, de medio hostium educti sunt.

99. Hac tempestate Germania [515 1Kb] nullo regis [Col. 0121D] imperio tenebatur, quippe cum et Ottonem infantem aetatis infirmitas regnare prohiberet, et Heziloni, regnandi cupido, a potioribus regnum contradiceretur. Unde Lotharius occasionem nactus, de Belgicae pervasione iterum cogitabat, ut videlicet ad suae dominationis jus eam retorqueret, cum Otto [516 1Kb] non esset, principes dissiderent, regnique dignitas nullo regis administraretur imperio.

100. Itaque Odonem atque Herbertum viros illustres et potentia claros advocans, eis sui voti secretum [Col. 0122A] aperit. Et quia paulo ante eorum patrui absque liberis defuncti terra optima cum oppidis munitissimis illos liberaliter donaverat, ipsi mox domi militiaeque esse paratissimos responderunt. Quibus faventibus cum rex sibi in animo esse diceret, ut Belgicam repeteret, eamque militaribus copiis expugnaret, ipsi hujus rei initium Virduni faciendum dicunt, eo quod ipsa propinquior civitas esset, et sese multa obsidione eam aggressuros, nec umquam ab ea nisi capta recessuros. Qua capta, et sacramento atque obside regi annexa, ulterius processuros. Tandiu etiam moraturos in Belgica, donec aut armis expugnetur, aut victi Belgae in deditionem omnes transeant. Quorum spontione suscepta, rex cum ipsis exercitum mox Virdunum admovit.

[Col. 0122B] 101. Virduni expugnatio [517 1Kb] .---Quae civitas eo situ posita est, ut a fronte, planitie pervia meantibus accessum praebeat; a tergo [518 1Kb] inaccessibilis sit. Ibi enim a summo in posteriora, profundo hiatu circumquaque distenditur. Ab inferioribus vero ad summum, rupibus praeruptis artatur. Quae non solum scatens fontibus, puteisque, incolis accommoda, sed et fluvio Mosa eam a praerupta parte abluente, nemorosa. Ubi ergo a fronte planitien praefert, pugnaturi machinas bellicas generis diversi aptavere. Nec minus qui in urbe erant, ad resistendum sese expediebant. Pugnatum est tandem octo ferme continuis diebus. At cives cum viderent nulla a suis extrinsecus suffragia mitti, nec jugis praelii pondus se tolerare posse [519 1Kb] , consilio inito indempnes et [Col. 0122C] intacti hostibus cessere. Urbem aperuerunt, et sese Lothario victi obtulerunt.

102. Quibus peractis, rex ad urbem tuendam, reginam Emmam in ea reliquit. Ipse cum exercitu Laudunum rediit, suos etiam ad sua redire permisit. Tantae benivolentiae favore apud eos usus, ut repetito itinere se ulterius ituros si juberet pollicerentur; et neglectis pro tempore domibus et natis, cum hoste comminus dimicaturos. Lotharius interea apud suos deliberabat, utrum potius foret sese ulterius ire, armisque et viribus totam Belgicam sibi subjugare, an residendo Virduni, per legatos habitis suasionibus, mores hostium ad suum animum informare. Si enim eos ferro vinceret, cum id [Col. 0122D] sine multo sanguine fieri non posset, cogitabat in posterum minus eis credendum, eo quod amicorum labem eis intulerit. Si vero per benivolentiam reversuros expectaret, cavendum putabat, ne in tanto otio, hostes insolentiores redderentur.

103. Virduni [520 1Kb] invasio [520 1Kb] a Belgis.---Dum haec multa consultatione ventilaret, Belgicae dux Teodericus, necnon et vir nobilis ac strenuus Godefridus, Sigefridus quoque vir illustris, Bardo etiam et Gozilo fratres clarissimi et nominatissimi, aliique principes nonnulli, latenter pertemptant Virdunum [Col. 0123A] irrumpere, eamque a Gallis [521 1Kb] evacuare. Factisque insidiis, negotiatorum claustrum, muro instar oppidi exstructum, ab urbe quidem Mosa interfluente sejunctum, sed pontibus duobus interstratis ei annexum, cum electis militum copiis ingressi sunt. Annonam omnem circumquaque milites palantes advectare fecerunt. Negotiatorum quoque victus in usum bellicum acceperunt. Lignorum trabes ex Argonna [(117) 1Kb] aggregari jusserunt, ut si ab hostibus extra machinae muris applicarentur, ipsi quoque interius obtinentibus machinis obstare molirentur. Crates quoque viminibus et arborum frondibus validas intexuerunt, machinis erectis, si res exposceret, supersternendos [522 1Kb] . Sudes ferro acuminatos, et igne subustos, ad hostes transfodiendos quamplures aptaverunt. [Col. 0123B] Missilia varii generis per fabros expediere. Funium millena volumina ad usus diversos convexerunt. Clipeos quoque habendae testudini ordinandos, instituerant. Preterea centena mortis tormenta non dufuere.

104. Repetito Virduno a Lothario.---Nuntiantur haec Lothario. Qui tantum facinus accidisse acerrime indignatus, exercitum dimissum revocavit; et sic cum decem milibus pugnatorum Virdunum petiit, atque adversarios repentinus aggressus est. Primo impetu, sagittarii [523 1Kb] contra hostes ordinati sunt. Missaeque sagittae et arcobalistae cum aliis missilibus tam densae in aere discurrebant, ut a nubibus dilabi, terraque exsurgere viderentur. Horum contra impetum, testudinem ante se et super capita hostes muro [Col. 0123C] aptavere; in quam relisa missilia, ictu frustrato decidebant. Hoc impetu facto Galli circumquaque obsidionem disposuere; fossisque praeruptis, obfirmaverunt castra, ne si ad incautos adversarii prosilirent, accessum facilem invenirent.

105. Compositio [524 1Kb] cujusdam machinae [524 1Kb] bellicae.---Quercus proceras radicitus succisas, ad machinam bellicam extruendam advexerunt. Ex quibus quatuor trabes tricenorum pedum straverunt solo, ita ut duae in longum projectae, et decem pedum intervallo distinctae, duabus aliis per transversum eodem intervallo superjacentibus cohererent. Longitudinis et latitudinis spatium, quod intra commissuras earum tenebatur, decem pedum erat. Quicquid [Col. 0123D] etiam a commissuris extra projectum erat, simili modo decem pedibus distendebatur. In harum trabium commissuris, quatuor sublicas quadragenorum pedum, quadrato quidem scemate, sed procero, aequo spatio a se distantes, adhibitis trocleis erexerunt. Transposueruntque bis per quatuor latera festucas decem pedum, in medio scilicet, et in summo, quae traductae, sublicas sibi fortiter annecterent. A capitibus vero trabium, quibus sublicae nitebantur, [Col. 0124A] quatuor trabes eductae, et pene usque ad festucas superiores obliquatae, sublicis jungebantur, ut sic ex eis machina extrinsecus firmata non titubaret. Super festucas quoque quae in medio et in summo machinam conectebant, tigna straverunt. Quae etiam cratibus contexerunt, super quas dimicaturi stantes, et eminentiores facti, adversarios deorsum jaculis et lapidibus obruerent. Hanc molem extructam, ad stationem hostium deducere cogitabant. Sed quia sagittarios suspectos habebant, rationem querebant, qua hostibus sine suorum lesione appropinquaret. Tandem ratione subtilius perscrutante, repertum est eam ad hostes optima arte detrudi posse.

106. Deductio ad [525 1Kb] hostes superioris [525 1Kb] machinae [525 1Kb] .---Dictabant [Col. 0124B] enim quatuor stipites multae grossitudinis terrae solidae mandandos; decem pedibus in terra defossis, octo vero a terra ejectis. Qui etiam transpositis per quatuor latera repagulis vehementissimis solidarentur. Repagulis quoque transmissis, funes inserendos. Sed funium capita ab hostibus abducta, superiora quidem machinae, interiora vero bobus annecterentur. At interiora, longius superioribus protenderentur. Superiora vero, breviore ductu machinam implicitam haberent, ita ut inter hostes et boves machina staret. Unde et fieret ut quanto boves ab hostibus trahendo discederent, tanto machina hostibus attracta propinquaret. Quo commento, chilindris suppositis, quibus facilius motum acciperet, machina hostibus nullo [Col. 0124C] laeso appulsa est.

107. Victoria [526 1Kb] Lotharii [526 1Kb] .---Adversarii quoque similem quidem machinam extruunt, sed altitudine et robore inferiorem. Utraque ergo exstructa [527 1Kb] , a parte utraque ascensum est. Conflictumque ab utrisque promtissime, nec tamen ullo modo cedunt. Rex cum propior muris adesset, fundae jaculo in labro superiore sauciatus est. Cujus injuria, sui accensi, vehementius bello incubuere. Et quia hostes machina et armis fortes, nullatenus cedebant, rex uncinos ferreos adhiberi praecepit. Qui funibus alligati cum hostium machinae injecti essent, lignisque transversis admorsi, funes alii demittebant, alii demissos excipiebant; quibus adversariorum machina, inclinata atque pene demersa est. Unde alii delabentes [Col. 0124D] per lignorum commissuras descendebant; alii vero saltu sese ad terram demittebant; nonnulli quoque turpi formidine tacti, latibulis vitam sibi defendebant. Hostes mortis periculum urgere videntes, adversariis cedunt, vitamque supplices petunt. Jussi quoque, arma deponunt, et reddunt. Statimque a rege decretum exivit hostes sine aliqua ultionis injuria comprehendendos, ac illesos sibi adducendos. [Col. 0125A] Comprehensi itaque, inermes ac indempnes praeter ictus quos in militari tumultu acceperant, ante regem admissi sunt. Qui regis pedibus advoluti, vitam petebant. Nam regiae majestatis rei atque convicti, de vita diffidebant.

108. Rex victoria potitus, Belgicae principes captos, suis custodiendos, sed et congruo tempore reddendos mandavit. Reliquam manum redire permisit. Ipse Laudunum cum exercitu rediit, ibique procinctum solvit. Urbem Virdunum usque in diem vitae ejus supremum, absque ulla refragatione obtinuit. Disponebat praeterea quomodo ulterius procedendo, regnum suum dilataret, cum res suae successum optimum haberent, regnique fortuna per captos primates id persuaderet. Sed Divinitas res mundanas [Col. 0125B] determinans, et Belgis requiem, et huic regnandi finem dedit.

109. (986.) Obitus Lotharii.---Nam cum vernalis clementia eodem anno rebus bruma afflictis rediret, pro rerum natura inmutato aere, Lauduni egrotare coepit. Unde vexatus ea passione quae colica a phisicis dicitur, in lectum decidit. Cui dolor intolerabilis in parte dextra super verenda erat; ab umbilico quoque usque ad splenem, et inde usque ad inguen sinistrum, et sic ad anum, infestis doloribus pulsabatur. Ilium quoque ac renium injuria nonnulla erat; thenasmus assiduus; egestio sanguinea; vox aliquoties intercludebatur. Interdum frigore febrium rigebat. Rugitus intestinorum [528 1Kb] . Fastidium juge. [Col. 0126A] Ructus conationes sine effectu, ventris extensio, stomachi ardor, non deerant. Ingenti itaque luctu, tota personat [529 1Kb] domus. Fit sonitus diversus, clamor varius. Nemini enim eorum qui aderant, inlacrimabilis erat ea calamitas. Decem [(118) 1Kb] igitur annis Ottoni superstes, tricesimo et septimo [(119) 1Kb] anno, ex quo patre defuncto regno potitus est, quadragesimo vero et octavo quo a patre regnante coronam et sceptrum regnaturus accepit, a natu autem sexagesimo octavo [(120) 1Kb] , deficiens naturae concessit (Mart. II).

110. Interea magnifice funus regium multo divitiarum regalium ambitu accuratur. Fit ei lectus regalibus insignibus adornatus, corpus bissina [530 1Kb] veste induitur, ac desuper palla purpurea gemmis ornata [Col. 0126B] auroque intexta operitur. Lectum regnorum primates deferebant. Preibant episcopi et clerus, cum evangeliis et crucibus; penes quos etiam, qui ejus coronam ferebat multo auro gemmisque pretiosis nitentem, cum aliis multis insignibus, ejulando incedebat. Funebre melos, lacrimis impedientibus vix proferebatur. Milites etiam mesto vultu, suo ordine prosequebantur. Reliqua quoque manus, cum lamentis succedebat. Sepultus est Remis in coenobio monachorum sancti Remigii, cum patre et matre, sicut ante jusserat suis; quod etiam abest 240 stadiis ab eo loco, in quo finem vitae accepit; multo obsequio universorum parique affectu per tantum spatii deductus.



LIBER QUARTUS.
[Col. 0125]

[Col. 0125C] 1. Sepulto Lothario, Ludovicus filius a duce aliisque principibus in regnum subrogatur. Circumvallatur ergo ambitu universorum. Promittunt benivolentiam; spondent fidem; stipatores etiam vario cultu [531 1Kb] facienda dictabant [531 1Kb] . Alii enim in palatiis [532 1Kb] ei residendum censebant, ut principes ad se confluentes ejus imperio deservirent, ne regia dignitas vilesceret, si alias utpote inops, alieni suffragii peteret opes. In omni etiam dignitate id esse cavendum, ne in primordio suscepti honoris, segnities et ignavia virtutem habendam superent. Nam si id fit [533 1Kb] , totam etiam rem in contemptum et vilitatem pernitiosissime deventuram. Alii quoque cum duce ei commorandum asserebant, eo quod adolescens tanti principis prudentia simul et virtute informari indigeret. Sibi quoque utillimum fieri, si potentis dispositioni [Col. 0126C] ad tempus cederet, cum sine eo nec regnandi potentiam habere ex integro posset, et per eum strenue atque utiliter omnia administrari valerent. Rex, partibus auditis, sententiam distulit. Collato vero cum duce consilio, ei abinde tota mente addictus favit.

2. Oratio [534 1Kb] Ludovici [534 1Kb] apud ducem, ceterosque primates, in [534 1Kb] Adalberonem metropolitanum [534 1Kb] .---Apud quem aliosque quam paucos, praeteritorum non immemor sic conquestus est: »Pater meus in egritudinem qua et periit decidens, mihi praecepit, ut vestro consilio, vestra dispositione, regni procurationem haberem; vos etiam loco affinium, loco amicorum [535 1Kb] ducerem, nihilque praecipui praeter vestram scientiam adorirer. Si vestra fide potirer, sine dubio divitias, exercitus, munimenta regni, asserebat [Col. 0127A] me habiturum. Quae mens in me maxime valet [536 1Kb] . Placeat itaque consilium profuturum dare, cum a vobis proposui me non discessurum [537 1Kb] . In vobis enim meum consilium, animum, fortunas, sitos esse volui. Adalbero Remorum metropolitanus episcopus, homo omnium quos terra sustinet sceleratissimus, contempto patris mei imperio, Ottoni Francorum hosti in omnibus favit. Eo cooperante, Otto exercitum nobis induxit. Ejus subtilitate Gallias depopulatus est. Eo itineris duces praestante, indempnis cum exercitu rediit. Qui ut poenas pro tanto commisso solvat, aequum et utile videtur [538 1Kb] , quatinus pestilente compresso, metus adoriendi talia, quibusque pravis inferatur.«

3. Cujus oratio vim suadendi non habuit, eo quod [Col. 0127B] suggestionibus malorum in summum pontificem efferatus, praeter justum aliqua indigna dixisse videretur. Pro parte tamen ei fautum est, pro parte vero suppressum; ita tamen, ut et regi injuria non fieret, et operi nefario dux non consentiens pareret. Rex tanto animo praeceps, in metropolitanum assumpto duce cum exercitu fertur. Ipsam urbem appetit, atque irrumpere contendit. Primatum tamen consilio usus, legatos praemisit, per quos quaereret an episcopus resisteret regi, an ex objectis purgari statuto tempore paratus esset. Si contra staret, sese mox obsidionem urbi adhibiturum dicerent, captamque urbem cum ipso hoste compressurum. Si vero objectis respondere non dubitaret, obsides ab eo sese accepturum ducturumque.

[Col. 0127C] 4. Ad haec metropolitanus: »Cum constet, inquit, bonos quosque pravorum calumniis assidue dilacerari, non miror huic injuriae locum accidisse. Multo amplius vero miror egregios principes tam facile posse illici, ut certissime esse credant quod nec sub judice sit discussum, et si in discutiendo conferatur, nullis rationibus probabile fiat. Quod si credita discutere placuit, cur armis et exercitu id exigitur? Nonne ergo alia pro aliis nos cogitare faciunt? Si de praeteritis agitur, regum salutem hactenus optavi. Eorum genus colui. Principum quoque commoda, pro ratione amavi. Si de praesentibus, regis jussa exequi non moror; obsides quos vult, trado; rationem contra objecta intendere non differo.« Factis ergo utrimque rationibus, obsides dedit, Ragenerum [Col. 0127D] virum militarem, nobilitate et divitiis clarum, pluresque alios dum regi sufficeret.

5. Obitus Ludovici.---Rex itaque exercitum amovit, Silvanectimque devenit. Ubi dum aestivam venationem exerceret, pedestri lapsu decidens, multo epatis dolore vexatus est. Nam quia in epate sanguinis sedem phisici perhibent, ea sede concussa, sanguis in emathoicam redundavit (987, Mai 22). Cui sanguis copiosus per nares et gulam diffluebat. Mamilae doloribus assiduis pulsabantur. Fervor totius corporis [Col. 0128A] intolerabilis non deerat. Unde uno tantum anno patri superstes, 11 Kal. Junii defitiens, naturae debitum solvit. Cujus discessus eo tempore accidit quo et metropolitani purgatio de objectis habenda erat. Aderat igitur purgandus, et regiae majestati satisfacturus. Sed regii funeris calamitate, hac lite suppressa, nec controversia partes habuit, nec ex ea juditium promulgatum fuit. Plurima vero commiseratione ipse episcopus de morte regis conquestus est. Postquam autem regium funus curassent, principum decreto, Compendii tumulatus est, cum ipse vivens secus patrem tumulari petierit. Id autem consulto factum est, ne dum itineris longitudinem eorum quamplures vitarent, et a se divisi discederent, rei publicae utillimum differretur consultum. Placuit itaque ante discessum [Col. 0128B] convenire, et ex regni commodis consulere.

6. Purgatio Adalberonis de objectis a Ludovico.---Quibus dispositis, dux sic orsus coepit: »Huc ex locis diversis regio jussu vocati, ad discutiendum ea quae summo pontifici Adalberoni objecta sunt, multa fide ut puto convenistis. Sed divae memoriae [539 1Kb] rex qui intendebat, quoniam hac vita privatus est, controversiae statum nobis discutiendum reliquit. Si ergo praeter eum est qui intendere audeat, eoque animo valet, ut exsequendae litis partem arripiat, adsit coram, quid sentiat edicat, nihil metuens criminato intendat. Si vera proferat, ejus verborum approbatores nos sine dubio habebit. Quod si calumniator falsa confinxit, vocem supprimat, ne tanti facinoris argutus, poenas solvat.« Ter acclamatum [Col. 0128C] est, ut delator procederet; ter ab omnibus negatum est.

7. Dux itaque iterum locutus ait: »Si lis jam decidit, quia qui intendat non est, metropolitano utpote viro nobili et multa sapientia inclito cedendum est. Ab hac ergo suspitione penitus discedite, summumque praesulem multo honore excolite. Reveremini hunc talem virum, et quantae virtutis, sapientiae, nobilitatis sit, hactenus praedicate. Quid enim prodest suspitionem habere, cui in juditio non fuere vires quicquam dicere?« Ergo [540 1Kb] summo pontifici, dux reliquorum primatum consensu, exsequendae rationis honorem de utilitate regni attribuit, eo quod ipse divinarum et humanarum rerum scientia excelleret atque facundiae efficacitate plurimum valeret.

[Col. 0128D] 8. Factus itaque cum duce omnium medius, ait: »Rege nostro piissimo inter intellectibilia translato, magni ducis ceterorumque principum benivolentia ab objectis purgatus, rei publicae consulturus consedi. Nec sedet animo, ut quicquam nisi ad profectum rei publicae edicam. Commune consilium quaero, quia omnibus prodesse cupio. Cum videam non omnes principes adesse, quorum quoque prudentia et diligentia res regni administrari valeant, ratio querendi regis ut mihi videtur ad tempus differenda [Col. 0129A] est, ut statuto tempore et omnes in unum confluant, et uniuscujusque ratio elimata et in medium prolata, suam utilitatem accommodet. Unde et vobis qui hic consulturi adestis placeat, vos mecum magno duci sacramento alligari, et coram spondere de principe statuendo vos nihil quesituros, nihil molituros, donec in unum redeamus, et sic de habendo principe agitemus. Plurimum enim valet, deliberationi dari spatium temporis; in quo quamcumque rem quisque discutiat, et discussam multa diligentia poliat.« Haec sententia ab omnibus suscepta laudatur. Sacramento itaque duci alligantur. Tempus redeundi et conveniendi constituitur. Sic quoque a se soluti sunt.

9. Conquestio Karoli apud metropolitanum de regno.---Interea [Col. 0129B] Karolus qui fuerat Lotharii frater, Ludovici patruus, Remis metropolitanum adiit, atque sic de regno eum convenit: »Omnibus notum est, pater venerande, jure hereditario debere fratri et nepoti me succedere. Licet enim a fratre de regno pulsus sim, tamen natura nihil humanitatis mihi derogavit; cum omnibus membris natus sum, sine quibus quivis ad dignitatem quamlibet promoveri non potuit. His etiam non careo, quae in regnaturis quibuslibet, plurimum queri solent, genere, et ut audeam virtute. Cur ergo a finibus ejectus sum, quos a majoribus meis possessos nemo dubitat, cum frater non sit, neposque obierit, prolemque nullam reliquerint? Pater nos duos fratres superstites reliquit. Frater regnorum dominium [Col. 0129C] totum possedit, nihilque mihi concessit. Ego fratri subditus, fideliter non minus aliis militavi. A quo tempore fateor, nihil mihi carius fuisse salute fratris. Abjectus ergo et infelix quo me potius vertam, cum etiam omnia generis mei praesidia extincta sint? Quos praeter vos omnium honestarum rerum egens appellem? Per quos nisi per vos paternis honoribus restituar? Utinam mihi fortunisque meis honestus exitus accidisset. Quid enim abjectus spectantibus nisi spectaculum esse potero? Tangat vos aliqua humanitatis miseratio. Compatimini tantis injuriis fatigato.«

10. Postquam Karolus finem querimoniae fecit, metropolitanus animo immobili [541 1Kb] persistens, pauca [Col. 0129D] admodum ei respondit: »Cum, inquiens, perjuris et sacrilegis, aliisque nefariis hominibus ipse semper deditus fueris, nec ab eis adhuc discedere velis, quomodo per tales et cum talibus ad principatum venire moliris?« Ad haec Karolo respondente, non oportere sese suos deserere, sed potius alios adquirere, episcopus intra se recogitabat: »Cum, inquiens, omnium dignitatum nunc egens, pravis quibusque annexus est quorum sotietate nullo modo carere vult, in quantam pernitiem bonorum esset, si electus procederet in faces.« Tandem sine principum consensu se super hoc nihil facturum respondens, ab eo dimotus est.

[Col. 0130A] 11. Oratio [542 1Kb] metropolitani [542 1Kb] pro duce.---Karolus spe regni decidens, animo turbato, in Belgicam iter dimovit. Preterea tempore constituto, Galliarum principes jurati. Silvanecti collecti sunt. Quibus in curia residentibus, duce annuente metropolitanus sic locutus est: »Divae memoriae [543 1Kb] Ludovico sine liberis orbi [544 1Kb] subtracto, querendum multa deliberatione fuit, qui ejus vices in regno suppleret, ne res publica absque gubernatore neglecta labefactaretur. Unde et hujusmodi negotium nuper diferri utile duximus, ut unusquisque quod singularis a Deo datum haberet, hic coram consulens post effunderet; ut collectis singulorum sententiis, summa totius consilii ex multitudinis massa deformaretur. Reductis ergo jam nunc nobis in unum, multa prudentia, [Col. 0130B] multa fide, videndum est. ne aut odium rationem dissipet, aut amor veritatem enervet. Non ignoramus Karolum fautores suos habere, qui eum dignum regno ex parentum collatione contendant. Sed si de hoc agitur, nec regnum jure hereditario adquiritur, nec in regnum promovendus est, nisi quem non solum corporis nobilitas, sed et animi sapientia illustrat fides munit, magnanimitas firmat. Legimus in annalibus clarissimi generis imperatoribus ignavia ab dignitate praecipitatis, alios modo pares, modo impares successisse. Sed quid dignum Karolo conferri potest, quem fides non regit, torpor enervat, postremo qui tanta capitis imminutione hebuit, ut externo regi servire non horruerit, et uxorem de militari ordine sibi imparem duxerit? Quomodo [Col. 0130C] ergo magnus dux patietur de suis militibus feminam sumptam reginam fieri, sibique dominari? Quomodo capiti suo praeponet, cujus pares et etiam majores sibi genua flectunt, pedibusque manus supponunt? Considerate rem diligenter, et Karolum sua magis culpa praecipitatum quam aliena videte. Rei publicae beatitudinem magis quam calamitatem optate. Si eam infelicem fieri vultis, Karolum promovete. Si fortunatam, egregium ducem Hugonem in regnum coronate. Ne ergo Karoli amor quemque illiciat, nec odium ducis ab utilitate communi quemlibet amoveat. Nam si bonum vituperetis, quomodo malum laudabitis? Si malum laudetis, quomodo bonum contempnetis? Sed talibus quid interminatur [Col. 0130D] ipsa Divinitas? Vae, inquit, qui dicitis malum bonum, bonum malum, ponentes lucem tenebras, et tenebras lucem (Isai. V, 20). Promovete igitur vobis ducem, actu, nobilitate, copiis clarissimum, quem non solum rei publicae, sed et privatarum rerum tutorem invenietis. Ipsa ejus benivolentia favente, eum pro patre habebitis. Quis enim ad eum confugit, et patrocinium non invenit? Quis suorum auxiliis destitutus, per eum suis non restitutus fuit?«

12. (987, Jun. 1.) Promotio Hugonis in regnum. ---Hac sententia promulgata et ab omnibus laudata, dux omnium consensu in regnum promovetur, et per metropolitanum aliosque episcopos Noviomi coronatus, [Col. 0131A] Gallis, Brittannis, Dahis [(121) 1Kb] , Aquitanis, Gothis, Hispanis, Wasconibus, rex [545 1Kb] Kalendis Jun. praerogatur. Stipatus itaque regnorum principibus, more regio decreta fecit, legesque condidit. Felici successu omnia ordinans, atque distribuens. Et ut beatitudini suae responderet, multo successu rerum secundarum levatus, ad multam pietatem intendit. Utque post sui discessum a vita, heredem certum in regno relinqueret, sese consultum cum principibus contulit. Et collato cum eis consilio, Remorum metropolitanum Aurelianis de promotiome filii sui Rotberti in regnum prius per legatos, post per sese convenit. Cui cum metropolitanus non recte posse creari [546 1Kb] duos reges in eodem anno responderet, ille mox epistolam a duce citerioris Hispaniae Borrello [Col. 0131B] missam protulit, quae ducem petentem suffragia contra barbaros indicabat. Jam etiam Hispaniae partem hostibus pene expugnatam asserebat, et nisi intra menses decem copias a Gallis accipiat, barbaris totam in deditionem transituram. Petebat itaque alterum regem creari, ut si bellico tumultu [547 1Kb] duorum alter decideret, de principe non diffideret exercitus. Fieri quoque asserebat posse, rege interempto, et patria desolata, primatum discordiam, pravorum contra bonos tirannidem, et inde totius gentis captivitatem.

13. (988.) Promotio Rotberti in regnum.---Metropolitanus sic posse fieri intelligens, dictis regiis cessit. Et quia tunc in nativitate Domini regnorum principes convenerant ad celebrandum regiae coronationis [Col. 0131C] honorem, in basilica sanctae Crucis ejus filium Rotbertum Francis laudantibus accepta purpura sollempniter coronavit, et a Mosa fluvio usque Oceanum occidentalibus regem praefecit et ordinavit. Tanta industria atque sollertia clarum, ut et in rebus militaribus praecelleret, et divinis ac canonicis institutis clarissimus haberetur; liberalibus studiis incomberet [548 1Kb] , episcoporum etiam sinodis interesset, et cum eis causas aecclesiasticas discuteret ac determinaret.

14. Conquestio Karoli apud amicos de regno.---Interea Karolus apud amicos et cognatos motu gravissimo movebat querelam, atque in sui suffragium querimoniis excitabat. Qui lacrimis suffusus: »Video, inquit, aetatem meam procedere, et me ipsum [Col. 0131D] in dies, patrimonii rebus exui. Unde nec sine lacrimis parvulos meos aspicere valeo, infelicis germina patris. Quibus potius auctor sum futuri doloris, quam honoris. Satis infelix pater fui, qui natis adesse vix aliquando potui. Sed saltem, vos amici, consulite dolenti patri, subvenite destituto parenti. Adestote natis in aetate tenerrima erumnas jam scientibus. Providete abjectis in casus, an irrevocabiles nescio, exituris. [Col. 0132A] Suadeat vobis saltem sanguinis communis affinitas [549 1Kb] . Suadeat et nobilitas non neglegenda. Suadeat et recompensatio, quae sit non sine multiplici fructu reditura.«

15. Mox omnes commoti [550 1Kb] , auxilium spondent, et sese ad auxiliandum promptissime parant. Quorum consilio usus, exploratores Karolus mittere cepit, qui sagaciter perpenderent, si qua oportunitas pateret, qua Laudunum ingredi valeret. Directi investigaverunt deprehenderuntque nullum aditum patere. Cum quibusdam tamen civibus secretum contulere, qui [551 1Kb] effectum negotio quererent. Quo tempore Adalbero ejusdem urbis episcopus, suis civibus plus justo injurias de lege agraria irrogabat. Unde [Col. 0132B] quidam ab eo latenter animo discedentes, benivolentiamque simulantes, exploratoribus Karolum sese in urbem recepturos promittunt.

16. Qualiter Karolus Laudunum ingressus sit.---Mox etiam urbis proditionem si Karolus veniat pollicentur, et si eis [552 1Kb] sua dimittat, et insuper augeat. Exploratores pacto sacramentis firmato, haec Karolo reportant. Ille mox suis quos superiore conquestione excitaverat, hoc mandatum aperuit. Qui unanimes oportuno tempore collecti, ei sese obtulere. Ille, copiis assumptis, Laudunum dum sol occideret tempestivus advenit, misitque exploratores ad transfugas, ut quid esset agendum referrent. Latebant itaque inter vinearum dumeta et sepes; parati urbem ingredi si fortuna admitteret, et armis obniti, si eventus [Col. 0132C] id afferret. Qui missi fuerant ad insidias, per loca constituta et nota, proditoribus occurrunt, et Karolum cum multo equitatu advenisse nuntiant. Proditores gavisi, exploratores remittunt, et Karolo cito adesse mandant. Quibus cognitis, Karolus cum suis per montis devexa urbis portam aggressus est. Sed vigiles cum ex fremitu equorum, et aliqua collisione armorum aliquos adesse persentirent, et quinam essent a muro inclamarent, lapidibusque jactis urgerent, proditores mox aliquos esse de civibus responderunt. Quo commento corruptis vigilibus, introrsum portam aperuerunt, atque exercitum ipso crepusculo exceperunt. Mox exercitus urbem implevit. Portae etiam ne quis aufugeret, custodibus adhibitis pervasae sunt. Alii itaque personabant bucinis, alii [Col. 0132D] vocibus fremebant, alii armorum sonitu tumultuabantur. Unde cives territi, utpote qui ignorabant quid esset, et de domibus ebullientes, profugio se eripere conabantur. Quorum alii aecclesiarum secretis se occultabant, alii diversis latibulis se claudebant; alii vero saltu se de muris praecipitabant. Quorum unus episcopus, cum per declivia montis jam elapsus, et in vineis ab observatoribus repertus [Col. 0133A] esset, Karolo deductus est, et ab eo carcere detrusus. Emmam quoque reginam, cujus instinctu sese repulsum a fratre arbitrabatur, ibi comprehendit, eique custodes adhibuit. Reliquam etiam urbis nobilitatem pene totam pervasit.

17. Postquam sedatis tumultibus civitas tranquilla reddita est, Karolus de urbis munitione, et militum victu, deliberare atque ordinare coepit. Deputavit ergo vigiles quingentenos, qui noctibus singulis armati excubias per urbem et moenia exercerent. Annonam etiam ex toto pago Veromandensi advehi jussit. Et sic urbem ad resistendum munivit. Nam turrim quae adhuc muris humilibus perstabat, pinnis eminentibus exstruxit, fossisque patentibus circumquaque vallavit. Machinas etiam hostibus effecit. [Col. 0133B] Necnon et ligna [553 1Kb] advectantur, machinis educendis idonea. Valli quoque exacuuntur, cratesque contexuntur. Nec minus fabri accersiuntur, qui missilia fabricent, ac quaeque necessaria ferro instaurent. Nec defuere qui tanta subtilitatis arte balistas emittant, ut apothecam in recta diametro duplici foramine patentem, certo jactu trajiciant, aves quoque in aere volantes, indubitato ictu impeterent, transfixasque de sublimi praecipitarent.

18. Impetus [554 1Kb] Hugonis in [554 1Kb] Karolum.---Quae dum aguntur regum auribus delata sunt. Qui vehementissime moti, non tamen praecipiti impetu, sed ut in omnibus solebant, super hoc diligentissime consultaverunt; utcumque etiam cordis dolorem dissimulabant. Legatos quaquaversum dirigunt. Gallos [Col. 0133C] quos hinc Matrona, inde abluit Garunna, contra tirannum invitant. Quibus in unum coactis cum exercitum collegissent, deliberabant an urbem aggressi expugnarent antequam ab hostibus amplioribus copiis muniretur, et expugnata tirannum confoderent, eo quod si is solummodo captus aut occisus foret, mox sese regnum quiete habituros, an cum benivolentia susciperent supplicem, si forte is se supplicem conferret, et dono regum se posse tenere res pervasas exposceret. At qui acrioris animi et constantioris fuere, censebant fore obsidioni incombendum; hostes urgendos; regionem etiam quam pervaserant, igne penitus consumendam. Collectis itaque sex milibus equitum, in hostem vadunt. Tempore [Col. 0133D] statuto urbem appetunt; obsidionem disponunt; castrisque loca metati, fossis et aggeribus vallant.

19. Ubi cum diebus multis resederint, nihil virium, nihil damnationis in hostes exerere valuerunt; tanta eminentia et laterum objectione urbs inexpugnabilis erat. Dies etiam autumnales breviore circulo ducti, his exercitiis non sufficiebant. Noctes quoque prolixae, multo sui tempore vigiles afficiebant. Unde cum primatibus consilio habito, redeunt, post vernali tempore redituri. Quibus abductis, Karolus urbem circumquaque perambulat. Sicubi etiam hostibus facilis locus patet, explorat. Obstruit itaque portas, hostium ingressui faciles. Obturat postica post [Col. 0134A] domos latentia. Restaurat muros vetustate lapsos. Turrim quoque potioribus edificiis intra et extra dilatat ac firmat.

20. Profugium episcopi.---In quam episcopus detrusus, cum in conclavi teneretur, funibus per fenestram demissus, tempore nocturno equo vectus aufugit. Et ut se Karolo non favisse monstraret, ad reges sese contulit, et a tanta suspitione purgavit. Arbitrabatur enim quasdam conjecturas posse a calumniatoribus confingi, acsi ipse capiendi oportunitatem parasset. Qui susceptus a rege, utpote fidelitatis exsecutor, non minore gratia habitus est.

21. (989.) Interea rigore hiemali elapso, cum aere mitiori ver rebus arrideret, et prata atque campos virescere faceret, reges exercitu collecto urbem praedictam [Col. 0134B] cum octo milibus aggressi sunt. Castra inprimis aggere et fossa muniunt. Inde exstruitur aries, muris frangendis obnisurus.

22. Compositio arietis.---Cujus machinam ex quatuor mirae grossitudinis et longitudinis trabibus longilatero scemate erexerunt, in cacumine, et basi, per quatuor latera repagulis transverse annexis; in medio vero solummodo levum latus et dextrum ligna transmissa habuere. At super trabium erectarum superiores commissuras, longurios duos straverunt, inmotosque effecerunt, partem tertiam superioris spatii trabium in medio obtinentes. A quibus longuriis funes implicitos deposuerunt. Funibus quoque trabem cum ferrato capite multae grossitudinis suspenderunt. Cui etiam trabi in medio et extremo [Col. 0134C] funes alligatos adhibuerunt; qui a multitudine tracti et remissi, ferratae moli motum darent. Unde et hujusmodi machina quia more arietis retro tracta, ante cum impetu ruit, aries appellatur; cujuscumque soliditatis muris frangendis aptissimus. Quam etiam machinam super tres rotas triangulo scemate positam aptaverunt, quo facilius obliquata, quocumque oporteret verti valeret. At quia urbis situs accedere prohibuit, eo quod ipsa urbs in eminenti montis cacumine eminet, aries fabricatus cessit.

23. Digressio Hugonis cum exercitu a Lauduno.---Post haec cum per dies plurimos in obsidione urbis vigiliis et curis, pugnisque frequentibus laboravissent, die quadam custodibus castrorum vino somnoque aggravatis, urbani vino exhilarati cum armis ad [Col. 0134D] castra pedestres venerunt (Aug.). Equites vero consequenter armati subsecuti sunt, rei eventum praestolantes, ut si pugnae locus adesset, prosperaque fortuna felicem annueret [555 1Kb] eventum, cum hoste comminus confligerent. Cum ergo pedites jam castris propinquassent, custodesque consopitos intellexissent, faces castris immisere. Quorum incendii fumo aer densatus, non solum intuentium visibus tetra nigredine obstabat, at gravi vapore narium et faucium meatus intercludebat. Pedites mox vociferari, clangere milites cepere. Rex et qui cum eo erant elementorum confusione multoque virorum clamore [Col. 0135A] et tubarum clangore turbati, ab urbe sedes mutavere. Nam castra cum cibis et rebus omnibus absumpta videbat. Unde exercitum ad tempus reducere disposuit, ut reditum amplioribus copiis post appararet. Quae omnia Augusti tempore patrata sunt.

24. Obitus Adalberonis [556 1Kb] metropolitani [556 1Kb] .---His ita gestis non multo post metropolitanus in egritudinem decidens, quae a Grecis causon a Latinis incendium dicitur, per legatos regi tunc Parisii commoranti indicavit, sese in gravem valitudinem decidisse; unde et ei maturandum, ne Karolus qui cetera Remos etiam pervaderet. Rex, accitis qui aderant, mox ire disposuit. Quo in itinere aliquantisper tardante, cum metropolitanus insomnietate simulque et mentis alienatione nimium vexaretur, [Col. 0135B] nullaque crisi omnes dies creticos huic egritudini commodos praeteriret, dissolutis elementis debitum humanitatis X Kal. Febr. exsolvit (990, Jan. 23). Qua die rex tempestivus adventans, urbe receptus est. In exsequiis etiam pontificis, plurima commiseratione condoluit. Nec vero sine lacrimis aliquot de eo querimonias habuit; corpus quoque multo honore sepulturae dedit. Cives domino destitutos, mira benivolentia solatus est. Qui de fidelitate regi servanda et urbe tuenda interrogati, fidem jurant, urbis tuitionem pollicentur. Quibus sacramento astrictis, eisque libertate eligendi domini quem vellent ab rege concessa, rex ab eis dimotus Parisium devenit.

25. Quomodo Arnulfus [557 1Kb] archiepiscopatum [557 1Kb] petiit.---Ubi cum de liberalitate et fide civium Remensium [Col. 0135C] laetus moraretur, Arnulfus Lotharii filius per quosdam [558 1Kb] regis stipatores ab rege episcopatum expetebat, Karolum quoque patruum sese deserturum mandat, fidem spondet; regisque injuriam ulturum; contra hostes etiam regis plurima nisurum: urbem Laudunum ab hostibus pervasam, in brevi redditurum. Regii stipatores laetati, episcopatum petenti quam cito dari suadent, regi nil perditurum asserentes, si sibi militaturo et fidem servaturo quod petit largiatur. Multo etiam sibi profuturum, si id faciat, quod cum factum sit, omnium salutem affectet. Rex eorum suasionibus adquiescens, Remos devenit, civibus hanc petitionem ostensurus, ne malefidae sponsionis teneretur obnoxius.

26. Oratio regis [559 1Kb] ad cives Remenses.---Et omnibus [Col. 0135D] accersitis, sic locutus ait: »Quoniam fidei exsecutores vos probavi, nec me a fide alienum experiemini. Cum enim sit fides, cum quod dicitur fit, quia vos id fecisse perspitio, et me penitus observasse idem fateor. Arnulfus divae memoriae [560 1Kb] Lotharii ex concubina filius, hujus sedis dignitatem per aliquos qui mihi assistunt expetiit; quicquid nobis nuper derogatum est se restituturum pollicitus; necnon et contra hostes multa moliturum. Cujus promissiones et fidem, ad vestrum contuli [Col. 0136A] examinanda juditium, ut aut vestro approbetur examine, aut improbetur. Ille petitionibus instat. Potestatis vestrae sit, utrum quod petit accipiat. Nec vero in quoquam ei a me fautum est. Nihil etiam deliberatum. Quicquid id foret, utile duxi ad vestram deferri debere censuram, ut si honestum fiat, vobis utilitatem et mihi gloriam comparet. Si autem pernitiosum, ego quidem nullius perfidiae, nullius doli, nullius fallatiae penitus arguar. Vos vero aut suffecti doli falsam opinionem cum doloso subibitis, aut si non, in desertorem manus assidue exseretis.«

27. Responsio [561 1Kb] civium ad regem [561 1Kb] .---Ad haec cives: »Cum, inquiunt, vestrae majestatis dono, eligendi domini optio nobis data sit, multa fide, multo ingenio enitendum est [562 1Kb] , ut et regiae dignitatis [Col. 0136B] derogatio nulla fiat, et nos falsae criminationis notam, cusamque futuri incommodi vitemus. Arnulfus quem paulo ante memoratum audivimus, a nobis nuper idem expoposcit; plurima fide si hoc fiat regis commoda sese exsecuturum pollicens; erga cives non modicam benivolentiam habiturum. Sed quia ejus utpote adolescentis mores affectusque incertos habemus, nostras solummodo rationes non sufficere ad haec arbitramur. Adsint ergo qui vobis id suadent. Conferamus utrimque rationes. Dicat quid quisque potius cogitet; quid potissimum, ne abscondat; ut et ex honesto gloria sit communis, et ex pernitiae incommodum aeque patiamur.«

28. Promotio Arnulfi [563 1Kb] .---Rex civium sententiam adprobat, ut coram deliberent jubet. Rationes [Col. 0136C] coram dispositae sunt. Arnulfum itaque si quod spondet faciat, dignum summo sacerdotio asserunt. Itaque vocatus, et ante regem admissus est. Qui de fide habenda erga regem sciscitatus, ad omnium vota modestissime respondit. Ad coenobium ergo monachorum sancti Remigii quod ab urbe uno miliario situm est, ubi ordinatio episcoporum ex antiquo habenda est, a rege et primatibus deductus est. Ubi rex cum suorum medius resideret, post consilia apud suos secessim habita, liberali eloquio sic affatus est: »Divae memoriae [564 1Kb] Ludovico Lotharii filio orbi subtracto, si proles superfuisset, eam sibi successisse dignum foret. Quia vero regiae generationi successio nulla est, idque omnibus ita fore patet, vestri caeterorumque principum, eorum [Col. 0136D] etiam qui in militari ordine potiores erant optione assumptus, praemineo. Nunc vero quoniam ex linea regali hic unde sermo est solus superfuit, ne tanti patris nomen adhuc oblivione fuscetur, hunc superstitem alicujus dignitatis honore expoposcistis donari. Si ergo fidei servandae jus polliceatur, urbis tuitionem spondeat, hostibus etiam in nullo sese communicaturum, immo illos impetiturum promittat, vestri juditii censura concedere ei episcopatum non pigebit; ita tamen ut secundum prudentium [Col. 0137A] ordinationem, sacramenti auctoritate mihi conexus sit.«

29. Cirographi [565 1Kb] scriptum.---»Et ut penitus mentis conceptum aperiam, post jurationis sacramentum, cirographum ab eo scribendum puto. In quo maledictionis anathema habeatur hujusmodi, quod ei impraecetur pro felicibus contumeliosa, pro salutaribus pernitiosa, pro honestis turpia, pro diuturnitate punctum, pro honore contemptum, et, ut totum concludatur, pro omnibus bonis omnia mala. Quod etiam bipertitum fieri placet. Alterum mihi sibi alterum concedatur. Quandoque etiam hoc illi calumnias ingeret, si turpiter a fide declinet.« Hac promulgata sententia, id ita faciendum ab omnibus laudatum est. Procedit itaque Arnulfus coram. Si [Col. 0137B] id inventum laudet, consulitur. An sic suscipiat quod petit, sciscitatur. Ille honoris cupidus, inventum laudat. Sese sic posse suscipere asseverat. Jussus itaque cirographum bipertitum notavit. Regi alterum, alterum sibi servavit.

30. Eukaristia [566 1Kb] causa perditionis data.---Quod cum regi penitus sufficeret, episcopis tamen, ut fertur, non satis id visum est, nisi illud etiam adderetur, ut in missarum celebratione eukaristiam a sacerdote sumeret, eamque perditionis causam sibi imprecando coram optaret, si fidem violando unquam desertor fieret. Quod et factum fuit. Nam sacerdos inter celebrandum, eukaristiam optulit, et ille consequenter sumpsit, atque ad juditium sibi fieri optavit, si ullo modo fidei violator existeret. Quod tandem [Col. 0137C] regi et primatibus fidem fecit.

31. Reprehensio [567 1Kb] de eodem.---Nonnullis tamen quorum mens purgatior erat nefarium et contra fidei jus id creditum est. Ejus modi enim naturae hominem esse aiebant, ut facile per sese corrumpatur in se, amplius vero impulsionibus ad flagitium extrinsecus posse pertrahi. Asserebant quoque ex decretis patrum, et [568 1Kb] canonum scriptis, neque invitum ad eucaristiam impellendum, neque eucaristiam perditionis causa cuiquam offerendam, cum redemptionis gratia et petentibus offerendam, et invitis negandam credendum sit. Indignum etiam videri panem angelorum et hominum temere indignis dari, cum ipsa Divinitas et immundos abhorreat, et puros mira Divinitas et immundos abhorreat, et puros mira parcitate foveat, juxta quod scriptum est: Spiritus [Col. 0137D] sanctus disciplinae effugiet fictum, et auferet se a cogitationibus quae sunt sine intellectu, et corripietur a superveniente iniquitate (Sap. I, 5). Ab episcopis ergo Remorum dioceseos ordinatus Arnulfus et sacerdotalibus infulis decenter insignitus est. Nec multo post, a papa Romano missum apostolicae auctoritatis pallium sumpsit.

32. Quod amplius justo Karolum Arnulfus dilexerit.---Qui cum ex tanta dignitate procederet insignis, [Col. 0138A] illud tamen infortunii genus arbitrabatur, quod ipse superstes de patrio genere nullum praeter Karolum habebat. Miserrimum quoque sibi videri, si is honore frustraretur, in quo solo spes restituendi genus paternum sita foret. Patruo itaque miserescebat; illum cogitabat, illum colebat, illum pro parentibus carissimum habebat. Apud quem collato consilio, querebat quonam modo in culmen honoris illum provehere posset, sic tamen ut ipse regis desertor non appareret.

33. Remorum captio.---Cujus rei rationem sic fieri arbitrabatur, ut statueretur [569 1Kb] tempus, quo primates quot posset, in urbe acsi aliquid magnum ordinaturus ipse colligeret. Tunc etiam Karolus per noctis silentia cum exercitu ad portas urbis adveniret. [Col. 0138B] Nec tunc deesset qui exercitui irruenti portas panderet, juratus secreti fidem [570 1Kb] . Exercitus intromissus urbem invaderet, atque sese cum primatibus collectis comprehenderet, vim inferret, ac ergastulo [571 1Kb] detruderet. Itaque factum foret, ut et regia potestas infirmaretur, et patruo virtus dominandi augesceret, nec ipse desertor videretur. Quod et effectum habuit.

34. G. et V. comites, atque alios viros consulares [572 1Kb] invitat. Quiddam magnum sese ordinaturum mandat: unde et multum eis maturandum. Illi sine dilatione advenerunt, in obsequio domini paratissimos se demonstrantes. Arnulfus alia pro aliis dans, quod vere molitur penitus dissimulat. Ad quid potius intendat, omnes ignorant. Uni tantum de cujus [Col. 0138C] taciturnitate et fide non diffidebat, id totum credulus commisit. Qua nocte Karolus [573 1Kb] intromitendus [574 1Kb] esset aperuit; et ut tunc portarum claves a suo cervicali tolleret, urbemque armatis aperiret, jussit. Nec multo post, nox cui hoc debebatur flagitium, affuit. Karolus cum exercitu tempore deputato ad portas urbis nocturnus affuit. Algerus presbyter---sic enim vocabatur---introrsum cum clavibus se praesentem habuit. A quo mox portae patefactae sunt, exercitusque intromissus. Urbs quoque a praedonibus direpta et spoliata.

35. Arnulfi [575 1Kb] suorumque captio [575 1Kb] .---Unde cum clamor per urbem fieret, tumultusque discurrentium cives incautos excitaret, Arnulfus aeque turbatum clamore sese simulat. Et fingens metum, [Col. 0138D] turrim petiit atque conscendit. Quem comites [576 1Kb] secuti, post se ostia obseravere. Karolus Arnulfum perquirens nec reperiens, ubinam lateret scrutabatur. Cui cum proderetur in turris cacumine latere, ostio mox custodes adhibuit. Et quoniam nec cibum nec arma ante congesserant, Karolo cedunt, atque a turri egressi sunt.

36. Comprehensique et Laudunum ducti, custodibus deputati sunt. Karolo redeunte et fidem ab eis [Col. 0139A] querente, unanimiter refragantur. Odium ergo utrimque simulant; pium affectum nullo modo produnt. Ab utroque querimonia nonnulla simulabatur, eo quod alter desertor, alter invasor alterius ab utroque enuntiaretur [577 1Kb] . Tandem Arnulfus [578 1Kb] sacramento fidem faciens, libertate potitus est et ad sua reversus. Karolo exinde in omnibus favit. Jus quoque fidei, regi servandum, penitus abrupit. G. et V. per dies aliquot carcere detrusi, non multo post sacramento astricti, redire permissi sunt. Karolus ergo, felici successu insignis, Remorum metropolim cum Lauduno, ac Suesionis, earumque oppidis optinuit.

37. Impetus [579 1Kb] Hugonis [579 1Kb] .---Nec defuit qui id ad regis [580 1Kb] aures perferrent. Qua rex contumelia [Col. 0139B] perstrictus quid inde agendum foret sciscitabatur. Comperitque non precibus, non donis, sed viribus et armis invocata Divinitate hoc esse labefactandum. Sex milia itaque militum collegit in tirannum ire disponens; obsidionem ei adhibere cupiens, si copiae sibi sufficiant; et si ei felix adsit fortuna, tandiu id committere volens, donec aut armis aut inedia hostem praecipitet. Proficiscitur ergo magnanimis. Et per terram unde annonam hostes asportabant, exercitum duxit. Quam etiam penitus depopulatus combussit; sic efferatus, ut nec tugurium saltem deliranti anui relinqueret. Post animo praecipiti exercitum in hostem retorquens, obsidionem adhibere nitebatur. Karolus cum ante sibi copias parasset, venienti resistere viriliter conabatur. [Col. 0139C] Quatuor milia etenim pugnatorum Lauduni collegerat animoque firmaverat, ut si non impeteretur, quiesceret; et resisteret, si urgeretur.

38. Exercitus [581 1Kb] tripertito [581 1Kb] ordinatur [581 1Kb] .---Rex interea exercitum inducens, Karoli legionem ordinatam pugnatum videt. Exercitum ergo tripertito dividit, ne multus exercitus, mole sui gravatus, propriis viribus frustraretur. Tres itaque acies constituit, primam belli primos impetus [582 1Kb] inituram; secundam quae labenti succurreret, viresque referret; tertiam vero spoliis eripiendis ordinavit. Quibus sic divisis et ordinatis, prima acies signis erectis congressura cum rege incedebat; reliquae duae locis constitutis paratae succurrere opperiebantur.

[Col. 0139D] 39. Karolus cum quatuor milibus obvius procedit, summam Divinitatem invocans ut ab innumeris paucos protegat; multitudini non fidendum, et paucitati non diffidendum demonstret. Quem incedentem Arnulfus comitabatur suos adhortans, ut animo forti starent. Ordinati et indivisi procederent. De victoria a Deo nullo modo diffiderent. Si viriliter invocato Deo starent. cum multa gloria et fama victoriam in [Col. 0140A] brevi adepturos. Processit exercitus uterque, donec alter alterum in prospectu haberet; et sic uterque fixus herebat. Utrimque non mediocriter dubitatum est, cum Karolus rei militaris inopiam haberet, regem vero animus sui facinoris conscius contra jus agere [583 1Kb] argueret, cum Karolum paterno honore spoliaverit, atque regni jura in sese transfuderit. His uterque herens persistebat. Tandem ratione congrua a primatibus regi suggestum est aliquantisper cum exercitu standum. Si hostis adventaret, comminus congrediendum; si nullus lacessiret, cum exercitu redeundum. Nec minus a Karolo idem deliberatum fuit. Unde quia uterque constitit, uterque sibi cessit. Rex exercitum reduxit; Karolus vero Lauduni sese recepit.

[Col. 0140B] 40. (991) O. interea Drocarum [(122) 1Kb] cupidus, de Lauduni captione sese plurimum diffidere apud regem simulate querebatur, cum aries cesserit, militesque viribus diffiderent, immo etiam urbs ipsa inaccessibili situ obnitentes contempnat. Rex merore confectus, ab O. subsidia petit; sese vicem recompensaturum, si copias suppeditet, et ad integrum urbem expugnet. Quod si inpraesentiarum aliquid quod largiendum sit petat, sine dubio sese liberaliter exhibiturum. O. Lauduni inpugnationem simulque et captionem in proximo pollicetur, si tantum a rege Drocas accipiat. Rex vincendi gloriam cupiens, petenti castrum commodat. Palam omnibus cedit, promissionum de Lauduno credulus. O. quoque urbem amissam in brevi sese redditurum palam [Col. 0140C] omnibus spondet. Castrum ergo a rege concessum absque mora petit, castrenses sibi sacramenti jure annectens, eisque alios aliquot quorum fidei vigorem sciebat assotians. Regia negotia exinde utiliter satagens. Cujus tamen voluntatis effectus nullus fuit, eo quod tempestiva [584 1Kb] urbis proditio vetaret, et casus repentini aliter fieri arguerent.

41. Subtilis [585 1Kb] machinatio [585 1Kb] in Karolum et Arnulfum.---Ab hoc tempore Adalbero Laudunensium episcopus, qui ante a Karolo captus aufugerat, omni ingenio oportunitatem quaerebat, qua versa vice et Laudunum caperet, et Karolum comprehenderet. Legatos itaque hujusmodi negotii officiosissimos, Arnulfo dirigens, amicitiam, fidem, suppetiarum subsidia mandat. Ei quoque utpote suo metropolitano [Col. 0140D] sese velle reconciliari. Sibi etiam injuriae esse quod transfuga et desertor diceretur, eo quod Karolo post fidem factam non obsecutus sit. Et si vacuum sibi esset, a se id dedecoris velle abjicere. Ad ejus celsitudinem redire velle, et Karoli amicitiam utpote domini sese optare. Unde et sibi quocumque libitum foret occurrendum mandaret. Arnulfus simulatam [Col. 0141A] fidem nesciens, legatos fallentes excipit; et utpote boni alicujus nuntios humanissime honorat. Per hos itaque locum quo occursuri et sibi collocuturi forent, letabundus designat. Illi se decepisse letati, haec domino referunt. Qui fallatiae seminarium utiliter positum considerans, alcioris machinamenti dolos prodire posse advertit. Post haec in locum statutum sibi occurrunt; amplexibus pluribus atque osculis sibi congratulantes; tantos ibi demonstrantes affectus animi, ut nulla simulatio, nullus dolus videretur.

42. Adalberonis [586 1Kb] dolosa machinatio [586 1Kb] .---At postquam satis amplexationum, osculorum satis factum est, Adalbero penes quem simulationis color, et doli onus erat, incautum sic prior alloquitur: »Idem casus, eademque fortuna, ambos nos male perstringit; [Col. 0141B] unde et idem consilium eademque ratio nobis captanda videtur. Nuper enim ambo lapsi, vos ab gratia regis, ego a Karoli amicitia decidi. Unde et nunc vos Karolo, ego regi faveo. Ille vobis, iste mihi promptissime credit. Si itaque per vos Karoli amor mihi restituatur, regis gratia vobis non aberit. Quod et facto difficile non erit. Karolum igitur convenite, et pro me si forte concesserit orate. De fide erga eum habenda, multa dicere non inutile erit. De quibus si quid ei dubium visum fuerit, post dicite probandum sacramentis. Si his episcopatus reddiderit sedem adsint sanctorum reliquiae, paratus sum fidem facere. Si hoc satis erit et reddiderit, de regis gratia plurimum confidite. In hac lingua et manu, pax sita est et dissidentia. Regem [Col. 0141C] adibo. Commodum quoddam spondebo, quod non solum sibi sed et posteris sit profuturum. Dolos Karoli proferam. Incauto nimis metropolitano, praejuditium factum asseram; et quod penitus hoc metropolitanum peniteat, nonnullis amplificationibus asseverabo. Rex suapte mihi credulus, hoc gratissimum accipiet. Et quia haec ratio utrimque agitabitur, duo commoda gignentur. Ex quibus duobus tertium elucebit. Nam cum et vobis gratia regum, et mihi Karoli reddetur, per nos consequenter aliorum utilitas comparabitur. Sed hic jam verborum finis; jam nunc dicta factis probentur. Datisque strictim osculis, promissa polliciti ab se digressi sunt [587 1Kb] .

43. Arnulfus [588 1Kb] per ignorantiam [588 1Kb] Karolum patruum [588 1Kb] seducit.---Arnulfus Karolum petens Adalberonem [Col. 0141D] magnificat deceptorem nesciens, valde etiam profuturum asserit, fidemque servaturum testatur. Tandem in eo nil dubitandum seductus persuadet. Karolus, nepoti favens, sese id facturum spondet, episcopatum sic redditurum non abnuit. Dum haec apud Karolum fideliter ordinabantur, Adalbero apud regem de Karolo et Arnulfo urbisque captione quaerebat. [Col. 0142A] Et cum tecnas [(123) 7Kb] supperiores effunderet [589 1Kb] , gratulatio inde spesque urbis repetendae non modica erat. Nec multo post Arnulfus Adalberoni legatos dirigit, Karoli gratiam sibi indultam liberaliter indicat, atque cum multa ambitione excipiendum in urbem. Honorem quoque absque mora recepturum. Unde nec moras faceret, sed quantotius adveniret, largitatem pollicitam experturus.

44. Adalbero [590 1Kb] Karolum et Arnulfum sacramento [590 1Kb] decipit [590 1Kb] . Adalbero sine dilatione in loco constituto Karolo et Arnulfo accitus occurrit. A quibus benigniter exceptus, non mediocrem letitiam repperit. Si quid discordiae praecessit, levi et raro sermone tactum praeteriere. Jus amicitiae inter sese exinde amplius colendum, diversis rationibus extulere. [Col. 0142B] Quanta etiam commoditas sit profutura si amicitia bene usi sint, sepenumero retulere. Quanta quoque gloria, quantus honor, quantum praesidium. Necnon et illud libatum est, in brevi fieri posse, et suae partis provectionem, et hostium praecipitationem. Nihilque his [591 1Kb] obstare posse, si sola Divinitas non impediat. Si vota sua effectus consequatur, quandoque futurum, ut per sese res publica multo honore, multa gloria, cumuletur et floreat. His dictis sacramento sibi annexi sunt, atque a se digressi. Adalbero regi se contulit, quae egerat explicans. Quibus rex auditis, negotium approbat, Arnulfum sese recepturum si veniat pollicetur, ejus purgationem de objectis se sponte auditurum. Et si recte purgetur, non minori gratia quam ante habendum. Adalbero [Col. 0142C] haec Arnulfo refert. Regem benivolum, clementem, sibi asserit. Eum etiam ejus purgationem sponte audire velle, suique gratiam sine mora reddere. Unde et ei esse maturandum, et quantotius id petendum. Otius ergo regem adeundum, ne aliquorum dolus consilium abrumpat. Ad regem itaque ambo profecti sunt.

45. Arnulfus ad regem [592 1Kb] se contulit [592 1Kb] gratiam ab [592 1Kb] eo [592 1Kb] accepturus [592 1Kb] .---Arnulfus admissus regi, ab eo osculum accepit. Et cum de objectis aliquam purgationi operam dare vellet, rex sibi sufficere dixit, ut a praeteritis quiesceret, et exinde sibi fidem inviolabiliter servaret. Sese penitus non ignorare Karolum ei vim intulisse, et summa id necessitudine factum, ut ad tempus a se discederet, [Col. 0142D] et Karolo etiam nolens faveret. Sed quia id factum erat, quod labefactari non poterat, multa ratione ei esse videndum, ut amissae urbis dampnum aliquo modo suppleret. Si urbem habere ut ante non posset, saltem Karolum ad se transire faceret, ut, se consentiente, quod pervaserat teneret. Haec et ampliora Arnulfus sese facturum pollicetur, tantum [Col. 0143A] ut regis gratia sibi reddatur, et ipse apud eum ut metropolitanus honoretur. Rex gratiam indulsit, et ut plurimum coram se honorem haberet concessit. Unde et factum est, ut in prandio die eadem regi dexter, Adalbero reginae levus resideret. His ita sese habentibus, Arnulfus ab rege dimotus est. Miram regis benivolentiam Karolo indicavit. Quanto quoque honore apud eum habitus sit explicans, de ejus gratia plurimum gloriabatur. A quo tempore regis et Karoli reconciliationem atque favorem quaerebat.

46. Exceptio [593 1Kb] Adalberonis a Karolo [593 1Kb] ---Quae dum sic sese haberent, Adalbero a rege digressus est, Karolumque petens, Lauduni multa ambitione exceptus est. Ad se sui redeunt, qui ante ab urbe [Col. 0143B] exulaverant. Rem familiarem ut ante disponunt, in nullo dubitantes, et pacem postmodum sperantes. Clerum quem amiserat, revisit, eique compatitur, benivolentiam spondet, ut a se non deficiant hortatur. Postquam satis colloquii cum suis habuit, de securitate fidei et urbis, a Karolo convenitur. Qui [(124) 1Kb] sic orsus coepit: »Quoniam Divinitas, in omnibus misericors etiam dum punit, misericorditer operatur, justo ejus juditio me et abjectum et receptum cognosco. Ejus aequitate hac urbe me exceptum arbitror, ejus benignitate, quod superest praestolor. Ipsum etiam, vos et hanc urbem mihi reddidisse opinor. A Deo itaque redditum, mihi adjungi quaero. Adsunt sancta, superponite dexteram, fidem contra omnes spondete. Exceptio nulla erit, si vultis [Col. 0143C] mihi comes fieri.« Ille sui voti avidus, quicquid expetitur spondet. Super sancta dextram extendit, non veritus jurare quodcumque propositum fuit. Unde et cunctis credulus, nulli suspectus fuit. In nullo negotio a quoque vitatur. De urbe munienda, ipse querit et deliberat. Omnium causam sciscitatur. Pro omnibus consultat. Quare ignotus cunctos latuit.

47. Comprehensio [594 1Kb] Karoli ab Adalberone.---Interea cum Karoli suorumque habitum penitus pervidisset, sese etiam nulli esse suspectum, dolos multifariam praetendebat, ut et urbem sibi redderet, et Karolum regi captum traderet. Karoli itaque colloquio utitur saepius, benivolentiam profert amplius. [Col. 0143D] Sese quoque si oporteat sacramentis magis stringendum offert; tanta cautela calliditatis usus, ut omnino dolum simulationis colore obvelaret. Unde cum nocte quadam inter cenandum hilaris resideret (Mart. 29), Karolus craterem aureum in quo panem infregerat vinoque temperaverat tenens, post multum cogitatum ei obtulit: »Quoniam inquiens ex patrum decretis palmas et frondes hodie sanctificastis, atque plebem [595 1Kb] sacris benedictionibus consecrastis, [Col. 0144A] nobisque eukaristiam porrexistis, aliquorum susurronum calumnias qui vobis fidendum negant vilipendens, cum instet dies passionis Domini et Salvatoris nostri Jesu Christi, hoc vasculum vestrae dignitati aptum, cum vino et pane infracto vobis porrigo. Hoc poculum in signo habendae et servandae fidei ebibite. Si vero fidem servare animo non stat, poculo parcite, ne horrendam Judae proditoris speciem referatis. Quo respondente: Craterem recipiam, et potum libere ebibam!« Karolus mox prosecutus, addendum dixit: et fidem faciam. Ille ebibens prosecutus est: et fidem faciam; alioquin cum Juda inteream! Et multa his similia anathematis verba cenantibus dedit. Nox futuri luctus et proditionis conscia instabat. Quietum ire constitutum est, [Col. 0144B] dormitumque in mane. Adalbero sui doli conscius, dormientibus Karolo et Arnulfo, gladios et arma a capitibus eorum amovit, latibulisque mandavit (Mart. 30). Hostiarium hujus doli ignarum accersiens, cursum accelerare, et quendam suorum accersire jubet; ostium sese servaturum interim pollicens. Quo digresso, Adalbero in ipso ostio sese medium fixit, gladium sub veste tenens. Cui mox sui assistentes, utpote hujus facinoris conscii, ab Adalberone omnes intromissi sunt. Karolus et Arnulfus matutino somno oppressi quiescebant. Coram quibus cum hostes facto agmine adessent, et illi expergefacti adversarios advertissent, a lectis prosilientes, et arma capessere nitentes, nec reperientes, querunt quidnam matutinus eorum afferat eventus. [Col. 0144C] Adalbero vero: »Quoniam inquit arcem hanc mihi nuper surripuistis, et ab ea exulem abire coegistis, et vos hinc dissimili tamen fortuna pellemini. Ego enim proprii juris remansi. Vos alieno subibitis.« Ad hec Karolus: »An inquit, o episcope, hesternae cenae memor sis nimium miror. Non ergo ipsa Divinitatis reverentia inhibebit? Nihilne jus sacramenti? Nihil hesternae cenae imprecatio?« Et hec dicens, praeceps in hostem fertur. Quem furentem, armati circumdant, atque in lectum repulsum comprimunt. Nec minus Arnulfum pervadunt. Quos comprehensos, in eadem turri includunt. Turrim quoque clavibus et seris repagulisque custodibus adhibitis muniunt. Unde cum clamor feminarum, puerorumque [Col. 0144D] simul et famulorum ululatus in coelum ferretur, cives per urbem turbati et expergefacti sunt. Quicumque Karoli partibus favebant, mox profugio sese liberaverunt. Quod etiam vix factum fuit. Nam cum pene adhuc fugerent, statim tota civitas obfirmari ab Adalberone jussa est, ut omnes quos sibi adversos putabat comprehenderet. Quaesiti fuere, nec reperti. Subductus est et Karoli filius biennis, patris vocabulum habens, et a captivitate liberatus. [Col. 0145A] Adalbero regi Silvanectim legatos otius mittit; quondam amissam urbem jam receptam, Karolum cum uxore et natis captum, atque Arnulfum inter hostes inventum et comprehensum mandat. Unde et sine mora cum quotcumque possit veniat. Exercitui colligendo moram nullam intendat. Vicinis quibuscumque confidit, ut post se veniant, legatos mittat. Moxque etsi cum paucis veniat.

48. Rex [596 1Kb] captis Karolo [596 1Kb] et [596 1Kb] Arnulfo Laudunum [596 1Kb] ingreditur [596 1Kb] .---Rex quotcumque potest assumit, et sine dilatione Laudunum petit. Nactusque urbem, et regia dignitate exceptus, de salute fidelium, urbisque ereptione et hostium comprehensione quesivit, et addidicit. Die altera civibus accitis, de fide sibi habenda pertractat. Illi acsi qui [Col. 0145B] capti erant, et qui jam in jus alterius cesserant, fidem faciunt et regi sacramento asciscuntur. Urbisque securitate facta, rex Silvanectim post cum captis hostibus rediit. Suos deinde sciscitans, deliberandi rationem querebat.

49. Deliberatio [597 1Kb] quorumdam [597 1Kb] apud regem super [597 1Kb] Karolo. [597 1Kb] .---Qua de re aliorum sententia erat, a Karolo viro claro [598 1Kb] , et regio genere inclito ejus natos omnes cum natabus obsides accipiendos; petendum etiam ab eo sacramentum, quo regi fidem faciat regnum Franciae numquam sese repetiturum, contra natos quoque testamentum inde facturum. Quo facto Karolum dimittendum censebant. Aliorum vero sententia hujusmodi erat. Tam clarum et antiqui generis virum non mox reddendum, sed apud [Col. 0145C] regem tam diu habendum, donec qui ejus captionem indignaturi sint [599 1Kb] appareant. Si eo numero et nomine atque duce praemineant, ut indigni non sint qui hostes regis Francorum dicantur, sive inferiores sint, attendendum. Si ergo pauci et inferiores indignentur, tenendum censebant; si vero majores et quam plures, reddendum superiori ratione suadebant. Karolum ergo cum uxore Adelaide et filio Ludovico, et filiabus duabus, quarum altera Gerberga, altera Adelaidis dicebatur, necnon et Arnulfo nepote carceri dedit.

50. De difficultate [600 1Kb] sui itineris [600 1Kb] ab [600 1Kb] urbe [600 1Kb] Remorum Carnotum [600 1Kb] .---Ante horum captionem, diebus ferme 14, cum aviditate discendi logicam [Col. 0145D] Yppocratis [601 1Kb] Choi, de studiis liberalibus saepe et multum cogitarem, quadam die equitem Carnotinum in urbe Remorum positus offendi. Qui a me interrogatus quis et cujus esset, cur et unde venisset, Heribrandi clerici Carnotensis legatum sese, et Richero sancti Remigii monacho se velle loqui respondit. Ego mox amici nomen et legationis causam advertens, me quem querebat [602 1Kb] , indicavi, datoque [Col. 0146A] [602 1Kb] osculo semotim [602 1Kb] secessimus [602 1Kb] . Ille mox epistolam protulit, hortatoriam ad aphorismorum lectionem. Unde et ego admodum laetatus, assumpto quodam puero cum Carnotino equite, iter Carnotum arripere disposui. Digressus autem, ab abbate [603 1Kb] meo [(125) 1Kb] unius tantum parvaredi solatium accepi. Nummis etiam, mutatoriis, ceterisque [604 1Kb] necessariis vacuus, Orbatium [(126) 1Kb] perveni, locum multa caritate inclitum. Ibique domni abbatis D. colloquio recreatus, simulque et munificentia sustentatus, in crastino iter usque Meldim peragendum arripui. Ingressus vero cum duobus comitibus lucorum anfractus, non defuere infortunii casus. Nam fallentibus biviis, sex leugarum superfluitate exorbitavimus, Transmisso vero Teodorici [Col. 0146B] castello, parvaredus ante visus bucephalus, fieri coepit asello tardiusculus. Jam sol a mesembrino discesserat, totoque aere in pluvias dissoluto, in occasum vergebat, cum fortis ille bucefalus supremo labore victus, inter femora insidentis pueri deficiens corruit, et velut fulgure trajectus, sexto [605 1Kb] miliario ab urbe exspiravit. Quanta tunc fuit perturbatio, quanta anxietas, illi perpendere valent qui casus similes aliquando perpessi sunt, et ex similibus similia colligant. Puer inexpertus tanti itineris difficultatem, fessus toto corpore, equo amisso, jacebat. Impedimenta sine vectore aderant. Imbres nimia infusione ruebant. Coelum nubila praetendebat. Sol jam in occasu minabatur tenebras. Inter haec omnia, dubitanti consilium a Deo non defuit. Puerum [Col. 0146C] namque cum impedimentis ibi reliqui; dictatoque ei quid interrogatus a transeuntibus responderet, et ut sommo imminenti resisteret, solo equite Carnotino comitatus, Meldim perveni. Pontem quoque vix de luce videns, ingredior. Et dum diligentius contemplarer, novis iterum infortuniis angebar. Tantis enim et tot hiatibus patebat, ut vix civium necessarii die eadem per eum transierint. Carnotinus inpiger, et in peragendo itinere satis providus, naviculam circumquaque inquirens et nullam inveniens, ad pontis pericula rediit, et ut equi incolumes transmitterentur e coelo emeruit. Nam in locis hiantibus equorum pedibus aliquando clipeum subdens, aliquando tabulas abjectas adjugens, modo incurvatus, modo erectus, modo accedens, modo recurrens, efficaciter cum equis [Col. 0146D] me comitante pertransiit. Nox inhorruerat mundumque tetra caligine obduxerat, cum basilicam sancti Pharonis introii, fratribus adhuc parantibus potum caritatis. Qua die sollempniter pranserant, recitato capitulo [606 1Kb] de cellarario monasterii, quod fuit causa tam serae potationis. A quibus ut frater exceptus, dulcibus alloquiis, cibisque sufficientibus recreatus sum. Carnotinum equitem cum equis vitata [Col. 0147A] pontis pericula iterum attemptaturum, puero relicto remisi. Arte praemissa pertransiit; et ad puerum secunda noctis vigilia errabundus pervenit. Vixque eum saepius inclamatum repperit. Quo assumpto cum ad urbem devenisset, suspectus pontis pericula, quae pernitioso experimento didicerat, cum puero et equis in cujusdam tugurium declinavit; ibique per totam diem incibati, nocte illa ad quiescendum non ad cenandum collecti sunt. Quam noctem ut insomnem duxerim, et quanto in ea cruciatu tortus [607 1Kb] sim, perpendere possunt qui cura carorum aliquando vigilasse coacti sunt. Post vero optata luce reddita, nimia esurie confecti, maturius affuerunt. Eis etiam cibi illati; annona quoque cum paleis equis anteposita est. Dimittensque abbati Augustino [608 1Kb] puerum [Col. 0147B] peditem, solo Carnotino comitatus Carnotum raptim deveni. Unde mox equis remissis, ab urbe Meldensi puerum revocavi. Quo reducto et omni sollicitudine amota, in aphorismis [609 1Kb] Yppocratis vigilanter studui [609 1Kb] apud domnum Herbrandum magnae liberalitatis atque scientiae virum. In quibus cum tantum prognostica morborum accepissem, et simplex egritudinum cognitio cupienti non sufficeret, petii etiam ab eo lectionem ejus libri, qui inscribitur de concordia Yppocratis, Galieni [610 1Kb] , et Surani. Quod et obtinui; cum eum in arte peritissimum, dinamidia farmaceutica, butanica, atque cirurgica non laterent.

51. Quod ex querela [611 1Kb] reprehendentium [611 1Kb] captionem [611 1Kb] Arnulfi, regio [611 1Kb] jussu [611 1Kb] sinodus [611 1Kb] habita [611 1Kb] est [611 1Kb] .---Sed ut jam superioris negotii seriem repetamus, [Col. 0147C] cum de episcopi captione aliqui amicorum [612 1Kb] indignarentur, nonnulli etiam scolasticorum in ejus defensionem alia scriberent, alia scripta de canonibus proferrent, idque ad, aures regum relatum esset, edicto [613 1Kb] regio decretum est, ut episcopi Galliae omnes qui valent et maxime qui comprovinciales sunt, in unum conveniant. Qui autem adesse non possent, suam absentiam per legatos idoneos a suspitione purgarent. Ibique certis ac firmis decretorum rationibus aut convictum dampnarent, aut pristinae sedis dignitati purgatum restituerent. Collecti sunt ergo in coenobio monachorum sancti Basoli confessoris (Jun. 17), Remorum diocesanei, Remensis quidem metropolitani comprovinciales, Guido Suesorum episcopus, Adalbero Laudunensis episcopus, Herivevus [Col. 0147D] Belvacensis episcopus, Godesmannus Ambianensis episcopus, Rathodus Noviomensis episcopus, Odo Silvanectensis episcopus, Daibertus Bituricensium metropolitanus; Lugdunensis metropolitani comprovinciales, Gualterus Augustudunensis episcopus, Bruno Lingonensis episcopus, Milo Matisconensis episcopus, Siguinus Senonensium metropolitanus, cum suis Arnulfo Aurelianensi episcopo, Herberto Autisiodorensi episcopo. Qui in unum considentes, [Col. 0148A] diversorum locorum abbates qui aderant, post solitariam sui disputationem, secum consedere jusserunt.

52. Deliberatio [614 1Kb] de dignitate [614 1Kb] habendi [614 1Kb] juditii et praelaturae [614 1Kb] .---De habenda igitur sinodo, ratione facta, ordinandum putabant, cui potestas judicandi de singulis conferretur; quem etiam habendarum rationum custodem atque interpretem accommodarent. Judicandi itaque dignitas, Siguino Senonensium metropolitano commissa est, eo quod aetatis reverentia et vitae merito plurimum commendaretur. Ordinandi vero facultas ac magisterium interpretandi, Arnulfo Aurelianensi episcopo credita est, eo quod ipse inter Galliarum episcopos, eloquii virtute et efficatia dicendi florebat. His ergo sic habitis, [Col. 0148B] post cleri ingressum, sententiis ad negotium facientibus recitatis, Arnulfus sic praefatus ait:

53. Elocutio [615 1Kb] Arnulfi [615 1Kb] in [615 1Kb] sinodo.---»Quoniam, patres reverendi, serenissimorum regum jussu, necnon et sacrae religionis causa huc convenimus, multa fide, multo etiam studio cavendum videtur, ne nos qui gratia sancti Spiritus hic collecti sumus aut odium alicujus, aut amor, a rectitudinis norma exorbitare faciat. Et quia hic in nomine Domini collecti sumus, ante conspectum summae Divinitatis veridicis sententiis debemus omnia agitare; nulli loquendi locum surripere; veritati operam dare; pro veritate vivaciter stare; contra objecta, simplicibus ac puris sententiis et intendere et respondere. Unicuique debitus honor servetur; dicendi potestas omnibus [Col. 0148C] sit. Intendendi etiam et refellendi libertas omnibus concessa sit. Nunc deinde quoniam me ante omnes fari voluistis, causam hujus sinodi [616 1Kb] coram edicendam arbitror, quatinus bene digesta, omnibus ut est videatur. Clarissima illa Remorum metropolis, proditione nuper pervasa ab hostibus fuit. Sancta sanctorum hostium impetu contaminata sunt; sanctuarium Dei, nefariis quibusque violatum; cives quoque a praedonibus direpti. Quorum malorum ille auctor esse criminatur, qui ab hostibus tutari debuit, Arnulfus ejusdem urbis episcopus. Hoc ei intenditur. Ad hoc discutiendum, regalis dignitas hic nos collegit. Elaborate igitur, patres reverendi, ne unius perfidia, dignitas sacerdotatis vilescat.«

54. Sermocinatio [617 1Kb] Daiberti [617 1Kb] pro [617 1Kb] juditiondo. [Col. 0148D] ---Contra haec cum quidam residentium responderent, hujusmodi hominem quantotius convincendum, et sic justo juditio puniendum, Siguinus episcopus non id sese permissurum respondit, ut is qui majestatis reus accusatur, sub discutiendi censura ponatur, nisi ante ex jurejurando promissionem indulgentiae ab regibus et episcopis accipiat. Idque faciendum asserebat ex concilii Toletani capite 31. Quod quia brevitati studemus, omisimus ponere.

[Col. 0149A] 54*. Daibertus Bituricensium archiepiscopus dixit: »Cum constet factum, et de nomine facti dubitatio nulla sit, quantum quoque facinus perpendatur, quomodo ex necessitate reo sit indulgendum, penitus non adverto. Hic enim incurrere necessitas videtur, cum juditium promulgandum non sit, nisi prius supplicii indulgentia convincendo concessa fuerit. At si ad secularia jura respiciatur, quodcumque scelus quisque commiserit, secundum sceleris modum, poenitentiae severitati subjacebit.«

55. Herivevus Belvacensis episcopus dixit: »Cavendum summopere est, ne leges divinas forensibus comparemus. Plurimum enim a se different, cum divinarum sit de aecclesiasticis negotiis tractare et secularium secularibus adhiberi. Quarum primae [Col. 0149B] tanto secundas superant, quanto secundae primis inferiores sunt. Unde et divinis per omnia suus honor servandus est. Si ergo frater et coepiscopus noster Arnulfus majestatis reus convictus fuerit, pro sacerdotali reverentia, et sanguinis affinitate, a serenissimis regibus indulgendum aliquatenus non abnuo. Juditii tamen sententiam omnino non effugiet, si sua confessione indignus sacerdotali dignitate manifestabitur.«

56. Indignatio [618 1Kb] Brunonis [618 1Kb] in Arnulfum [618 1Kb] .--- Bruno Lingonensis episcopus dixit: »Hunc unde hic sermo habetur, in has miserias praecipitasse videor, cum contra multorum bonorum vota, ad honoris culmen provexi. Et hoc non solum propter carnis affinitatem effeci, sed etiam ut ad melioris vitae [Col. 0149C] statum illum attraherem, cum non ignorarem ipsum Laudunensis urbis pervasorem, atque nefariae factionis temerarium principem, sub jure cirographi, regibus fidem spopondisse pro nullo praeterito aut futuro sacramento, fidem promissam sese umquam violaturum; regum hostes pro ingenio et viribus impetiturum; illisque in nullo communicaturum. Sed quia Karolus avunculus meus, regum adversarius patet, cum ei is de quo loquimur communicavit, fidemque sacramento dedit, jus fidei promissae penitus abrupit. An Manasse [619 1Kb] et Rotgerus regum adversarii dicendi non sunt, qui cum Karolo urbis Remorum pervasores fuere, et sanctae Dei genitricis Mariae basilicam cum armata manu ingressi sunt, sanctuariumque nefario ingressu violaverunt? Hos [Col. 0149D] etiam iste sui consilii custodes, et amicorum praecipuos habebat. Quod quia evidentissimum est, dicat nunc ipse, cujus impulsione aut suasione istud aggressus sit. Aut certe alii intendet, aut convictus estimoniis labascet. Nullus consanguinitatis amor, nulla habitae familiaritatis gratia, a recti judicii forma me aliquo modo seducent.«

57. Laus [620 1Kb] Godesmanni [620 1Kb] de magnanimitate [620 1Kb] Brunonis et [620 1Kb] ut [620 1Kb] ab eo juditium constituatur [620 1Kb] postulatio.---Godesmannus Ambianensis episcopus [Col. 0150A] dixit: »Novimus venerabilis Brunonis magnanimitatem, quem nullus affinitatis amor, nulla familiaritas a veritate sequestrat, at rigor animi, et morum probitas veridicum et cui credendum sit promptissime indicant. Ergo quia de examinatione reatus fratris et coepiscopi nostri Arnulfi mentio superius facta est, ab eo quaerendum videtur, quale ex hac re habendum sit juditium, eo quod ipsum oporteat juditii temperare censuram, cum ipse sic inter utrumque sit constitutus, ut et regi fidem, et Arnulfo ex consanguinitate dilectionem debeat. Unde et nullius doli suspitione tenendus erit, quem fidelitas domini ad juditium incitabit, et caritas proximi a malivolentia prohibebit.«

58. Responsio Brunonis.---Ad haec Bruno episcopus: [Col. 0150B] »Mentem, inquit, vestram satis plane intelligo. Hic qui reus majestatis accusatur, carnis affinitate mihi conjungitur, utpote avunculi mei Lotharii regis filius. Unde et vestra benignitas mihi fieri injuriam metuit [621 1Kb] , si dignum de eo a vobis proferatur juditium. Sed absit ut amorem consanguinitatis Christi amore praeciosiorem habeam. Rem unde agitur, sanctitas vestra subtili indagine mecum discutiat. De condemnatione convicto inferenda nihil metuentes, cum aeque justum sit et reum majestatis damnari, et innocentem laxari.«

59. Demonstratio Ratbodi [622 1Kb] , quod libellum [622 1Kb] infidelitatis episcopi [622 1Kb] Lothariensium [622 1Kb] perperam [622 1Kb] calumnientur.---Ratbodus Noviomensis episcopus dixit: »Si placet, patres reverendi, libellum [Col. 0150C] fidelitatis, ab Arnulfo quondam regibus de habenda fide porrectum, a vobis nunc discutiendum puto. Videtur enim, quod solus in ejus dampnatione sufficiat, eo quod fidem jurejurando promissam, et manus scripto roboratam sacrilegio perjurii penitus violaverit. Sed est quiddam quod remordet, quod scilicet a Lothariensium episcopis ut fertur contra illum disputatur. Calumniantur enim contra leges divinas scriptum, lectum, reconditum. Unde et si placet, jam a vobis discutiendus in medium proferatur.« Sinodus dixit: »Proferatur.«

60. Textus libelli [623 1Kb] fidelitatis [623 1Kb] Arnulfi.---Prolatus est itaque hanc textus seriem habens: »Ego Arnulfus, gratia Dei praeveniente Remorum archiepiscopus, promitto regibus Francorum Hugoni et Rotberto me fidem purissimam servaturum, consilium [Col. 0150D] et auxilium eis secundum meum scire et posse in omnibus negotiis praebiturum; inimicis [624 1Kb] eorum nec consilio nec auxilio ad eorum infidelitatem scienter adjuturum. Haec in conspectu divinae majestatis, et beatorum spirituum et totius aecclesiae assistens promitto, pro bene servatis laturus praemia aeternae beatitudinis. Si vero, quod nolo et quod absit, ab his deviavero, omnis benedictio mea convertatur in maledictionem, et fiant dies [Col. 0151A] mei pauci, et episcopatum meum accipiat alter. Recedant a me amici mei, sintque perpetuo inimici. Huic ego cirographo a me edito, in testimonium benedictionis vel maledictionis meae subscribo, fratresque et filios meos ut subscribant rogo. Ego Arnulfus archiepiscopus subscripsi.«

61. Arnulfus [625 1Kb] libellum [625 1Kb] ex parte probat [625 1Kb] , et ex parte vituperat [625 1Kb] .---Quo recitato, a sinodo investigatur an alicujus reprehensionis aut defensionis vim habere videatur. Tunc venerabilis episcopus Arnulfus, eo quod officium interpretandi ei commissum erat: »Et pro se, inquit, ex parte defensionem continet, et vires ex parte reprehensoribus accommodat. Causa namque ut scriberetur, ejus auctor Arnulfus fuit. Qui cum detestandae cupiditatis [Col. 0151B] morbo nimium laboraret, egit quod reprehendi potest, cum juratus fidem non servavit. Hoc enim reprehensioni succumbit. Et quod sapientes et boni id effecerunt, quod dolis et astutiae perditissimi hominis contrairet, contra querulos defensioni firmitatem affectat, viresque ministrat. Et quicquid illud sit, testimonio tamen roborandum est. Procedat Adalgerus presbyter. Adest namque qui rerum seriem proditionis conscius optime novit. Ille inquam adsit, et vestrae claritudini inauditum scelus edicat, ut et ubi sit vituperatio habenda cognoscatis, et ubi laus concedenda videatis.«

62. Admovetur [626 1Kb] Adalgerus [626 1Kb] accusationi [626 1Kb] . Hic rar . . accusatio [626 1Kb] .---Adalgerus itaque accersitus adest. Super hac re interrogatus et nil moratus [Col. 0151C] respondet: »Utinam, patres sancti, in hac vocatione concedatur mihi aliqua remissionis indulgentia. Sed quia ad id deveni, ut si quid quod pro me faciat inveniri possit, id contra me stare videatur, verbis brevioribus quod quaeritis edicam. Dudo, Karoli miles, hortatus est, ut hanc unde hic quaeritis proditionem aggrederer, sic domino meo placere juratus. Unde cum ei non crederem, dominum meum per me interrogavi. Sese id fieri velle respondit. Ut autem hoc dedecus specie honesti velaretur, Karolo manus dedi; ejusque factus, proditionem per sacramentum spopondi. Et feci quidem, sed non injussus. Quod si vobis falsum videatur, paratus sum omnia juditiorum genera subire.«

63. Brevis et [627 1Kb] dilucida [627 1Kb] demonstratio [627 1Kb] criminis [Col. 0151D] [627 1Kb] a Guidone episcopo [627 1Kb] .---Guido Suessionensis episcopus dixit: »Ut hic ex ratione hujus intelligitur, unius reatus forte ambo tenentur. Nam cum hic sese effecisse asserat, non est immunis ejus dominus, qui facinus perpetrandum suasit, eo quod sceleris causam se ipsum praebuerit. Quoniam ergo utriusque negotium inditiis evidentibus constat, cum alter facinus suaserit, alter effecerit, juditii censura, vestram paternitatem non latet. Est etiam quod juditio habendo vires praebeat, quod [Col. 0152A] cum ipse episcopus proditionis auctor extiterit, ut suum flagitium melioris zeli fervore tegeret, multae excommunicationis et maledictionis anathemate, a corpore et sanguine Domini separavit, atque ab ecclesia fidelium suspendit, Remensium praedonum auctores, factores, cooperatores, fautores, et a propriis dominis rerum sub emptionis nomine abalienatores. Sed cum tanti mali episcopus auctor existat, anathemate involutus manifestissime patet. Quod etiam ad ejus condempnationem non minimum valet.«

64. Indignatio Gualteri in Arnulfum.---Gualterus Augustudunensis episcopus dixit: »An male sanae mentis hic episcopus non est qui pro se defensiones nititur, cum regibus et tot patribus ejus [Col. 0152B] iniquitas dilucide pateat, et insuper presbyteri malorum conscii testimonio convincatur? An ipse mali inventor, periculum anathematis evadere potuit, cum ipse mali inventor et fautor, inventores et factores, fautoresque maledictionis telo perfodit? An ipsam Divinitatem hec perpendere non animadvertit, cum scriptum sit, quod oculi Domini in omni loco contemplantur bonos et malos (Prov. XV, 3)? Et certe arbitror, quia dixit insipiens in corde suo: Non est Deus (Psal. LII, 1). Animadvertite ergo, patres, quam corrupti sunt et abominabiles facti sunt in studiis suis factor et fautor.«

65. Odonis episcopi admonitio [628 1Kb] de juditio [628 1Kb] accelerando [628 1Kb] .---Odo Silvanectensis episcopus dixit: [Col. 0152C] »Quoniam religionis causa, et jussu serenissimorum regum, hic collecti sumus, non est differendum habendi juditii examen. Id enim reges praestolantur. Clerus et plebs idem expectant. Nec est in diversissimis sententiarum rationibus diutius immorandum, cum res sit evidens, et juditii ratio in promptu sit. De quibus non solum patrum statuta legitis, verum etiam per consequentias rerum equitatis censuram proferre non ignoratis.«

66. Arnulfi persuasio [629 1Kb] ad defensores [629 1Kb] ut libere [629 1Kb] disputent.---Arnulfus Aurelianensis episcopusdixit: »Licet, patres venerandi, hec certissime se sic habeant, ut de Arnulfo praedicantur, plurimisque sententiis patrum, justo juditio damnari valeat, tamen ne videamur de fratris ruina letantes, [Col. 0152D] et in ejus damnatione absque justo ardentes, statuendum communi decreto arbitror, ut quicumque in ejus defensione aliquid dicere nititur, locum defensandi habeat, revolvat volumina, proferat quot vult sententias, atque omnia quae ad defensionem paravit, hic coram nil metuens effundat. Atque hoc constituendum reor, ut ultra eis defensandi locus non pateat. Hic tantum nunc cogitata edicant.« Tunc Siguinus episcopus Arnulfi statutum approbat, ac decretalibus interdictis [630 1Kb] , violari inhibet. [Col. 0153A] Si quispiam ergo quid dicere habet, ut edicat ammonet.

67. Defensio [631 1Kb] scolasticorum [631 1Kb] pro Arnulfo.---Et cum plures ibi assisterent, qui in defensione niterentur, maximi tamen defensores fuere abbates, Abbo Floriacensis, et Ramnulfus Senonensis, atque Johannes scolasticus Autisiodorensis. Hi enim scientia simul et eloquentia inter suos insignes habebantur Et indicto silentio, librorum multa volumina aperta sunt, multa quoque ex patrum decretis prolata, nonnulla etiam ad defensionem objecta. Inter quae quatuor principaliter objiciebant. Aiebant enim, inprimis eum suae sedi restituendum. Deinde legitimam ei vocationem adhibendam. Tum quoque Romano pontifici id innotescendum. Et postremo, pontificis [Col. 0153B] Romani auctoritate, in generali sinodo totum facinus discutiendum. Hoc etiam secundum divinas et humanas leges, approbandum asserebant.

68. Infirmatio [632 1Kb] defensionis [632 1Kb] .---Ab altera vero parte responsum est, eum sedi pristinae non restituendum, eo quod culpis evidentissimis a probabili accusatore convictus, ad flagicia magis praeceps, quam ad religionis honorem et dominorum fidem commodus videretur. Nec jam ultra esse vocandum, cum post proditionis nefas, per sex continuos menses vocatus fuerit, et ad rationem venire contempserit. Romano vero pontifici notificari non posse, eo quod itineris difficultas, atque inimicorum minae id plurimum prohiberent. Id vero sceleris jam non esse discutiendum, cum totum constaret, accusator crimen [Col. 0153C] intenderet, ac firmamentum multiplex afferret; reus vero convictus nil contra valeret. His episcoporum sententiis multa ratione prolatis, defensores cedunt.

69. Quibus a defensione cessantibus, episcopi nihil aliud superesse, nisi Arnulfum in medium statuendum censebant, ut pro se quae vellet responderet. Vocatus itaque in ordine episcoporum consedit. Cui postquam ab episcopis multa illata fuere, quibus conclusus cessavit, et ille ut potuit alia intendit, alia reppulit, victus tamen, argumentorum rationibus succubuit, et sese reum ac sacerdotio indignum coram confessus est.

70. Regum [633 1Kb] ingressus [633 1Kb] in sinodum.---Quod cum regibus suggestum est, ipsi cum primatibus [Col. 0153D] sacro episcoporum conventui sese inferunt; gratias episcopis reddentes, eo quod pro se et salute principum diu deliberassent. Petunt quoque gestorum seriem sibi evolvi, et in quo constiterint rationum fine. Tunc etiam omnium gestorum series regibus exposita est. Post auditum narrationis ordinem, jam tempus adesse juditii habenti asseverant. Tunc episcopi Arnulfum ut regum genibus provolvatur commonent, reatum quoque suum confiteatur, atque pro sui vita, et membrorum integritate supplicet. [Col. 0154A] Ille mox dominorum pedibus prostratus, crimen confessus est; et sacerdotio se indignum asserens, pro vita et membris suffusus lacrimis postulabat. Unde et universam sinodum in lacrimas coegit. Reges multa pietate flexi, vitam et membrorum integritatem indulgent. Sub custodia sui, absque ferro et vinculis habendum decernunt.

71. Decretale .---Et a terra erectus, interrogatur an abdicationem sui canonum auctoritate sollempniter velit celebrari. Quod cum episcoporum ordinationi totum committeret, mox decretum est, ut quia se indignum sacerdotio confitebatur, scelusque non tegebat, sicut gradibus provectus fuit, ita gradibus deponeretur. Suasus ergo, regibus quae ab eis acceperat reddidit, sacerdotales vero infulas [Col. 0154B] episcopis sine mora laxavit. Interrogatus etiam an abdicationis et repudii libellum faceret, ad votum episcoporum omnia sese facturum respondit. Et libellum mox scriptum et oblatum, coram regibus in concilio legit, atque subscripsit.

72. Textus libelli repudii [634 1Kb] Arnulfi.---Textus autem libelli hujusmodi erat: »Ego Arnulfus gratia Dei Remorum quondam episcopus, regnoscens fragilitatem meam, et pondera peccatorum meorum, testes confessores meos Siguinum archiepiscopum, Daibertum archiepiscopum, Arnulfum episcopum, Godesmannum episcopum, Heriveum episcopum, Ratbodum episcopum, Walterum episcopum, Brunonem episcopum, Milonem episcopum, Adalberonem episcopum, Odonem episcopum, Widonem episcopum, Heribertum episcopum, [Col. 0154C] constitui mihi judices delictorum meorum, et puram ipsis confessionem dedi, quaerens remedium penitendi, et salutem animae meae, ut recederem ab officio et ministerio pontificali, quo me recognosco esse indignum, et alienum me reddens pro reatibus meis in quibus peccasse secreto ipsis [635 1Kb] confessus sum, et de quibus publice arguebar, eo scilicet modo ut ipsi sint testes, et potestatem habeant substituendi et consecrandi alium in loco meo, qui digne praeesse et prodesse possit aecclesiae cui actenus indignus praefui. Et ut inde ultra nullam repetitionem aut interpellationem, auctoritate canonica facere valeam, manu mea propria subscribens firmavi. Quo ita perlecto, ita subscripsi. Ego Arnulfus quondam Remorum archiepiscopus subscripsi.« Necnon et adstantes episcopi ab [Col. 0154D] eo rogati ut subscriberent, subscripserunt, atque sic ei responderent: »Secundum professionem et subscriptionem tuam cessa ab officio.« Post hec sacramenti jure hos qui sui fuerant absolvit, atque libertatem transeundi in jus alterius victus concessit.

73. Depositio [636 1Kb] Adalgeri presbiteri a [636 1Kb] gradibus [636 1Kb] .---Dum hec multa consideratione gererentur, Adalgerus presbiter eo quod communione privatus esset regum pedibus provolutus, multa conquestione querebatur, communioni petens restitui, parcius sibi [Col. 0155A] inferendam censuram ratus, eo quod jussus domino obtemperavisset. Quem Arnulfus Aurelianensis episcopus adorsus: »Numquidnam« inquit »juditii expertem te tua conficta hodie facient? Numquid tu es qui Karolo portas aperuisti, et hostiliter cum illo sancta sanctorum ingressus es? Numquid tu es qui adolescentem cum tui similibus perdidisti? Confitere, infandissime!« Quo respondente: »Negare non possum,« ille mox prosecutus: »An ideo« inquit »communioni restituendus es, ut domino tuo lugente, tu, nefandissime, rideas?« Tandem decretum est, duorum incommodorum utrumlibet ab eo eligi, aut a gradibus deponi, aut perpetuo anathemate teneri. Qui apud se plurima pertractans tandem maluit gradibus privari, quam anatthemate [Col. 0155B] perpetuo teneri. Et mox episcoporum jussu, indumentis sacerdotalibus vestitur. Quae singula absque ulla miseratione detrahentes, ei singuli dicebant: Cessa ab officio tuo. Laicorum ergo tantum communionem ei reddentes, illum penitentiae subdunt, atque sic a sinodo soluti sunt. Si quis autem plenius scire voluerit, quid quisque eorum de canonibus et patrum decretis in concilio protulerit, quid quoque ab eis ibi sancitum sit, quid etiam a regibus et episcopis Romano pontifici directum, quibus quoque causarum rationibus Arnulfi abdicatio roborata est, legat librum domni et incomparabilis viri Gerberti, hujus Arnulfi in episcopatu successoris, qui omnia haec digesta continens, mira eloquentiae suavitate Tulliano eloquio comparatur. Objectionibus [Col. 0155C] namque et responsionibus, conquestionibus atque orationibus, invectivis, conjecturisque et diffinitionibus repletus, luculentissime ac rationabiliter proponit, assumit, atque concludit. Qui non solum sinodalibus causis, sed status rethoricae cognoscentibus utillimus habetur.

74. Conquestio [637 1Kb] Odonis [637 1Kb] apud [637 1Kb] suos de [637 1Kb] Miliduni [637 1Kb] ereptione [637 1Kb] .---Interea Odo rerum suarum augmentum querebat. Unde et apud suos quornm fidem indubitatam sciebat, castrum Meledunum in suum jus transfundi parabat; sibi inquiens miserrimum fore, quod in Sequana fluvio transmittendis exercitibus nullus sibi transitus pateret; unde et id animo sibi incidisse, quatinus Milidunum, quod est circumfluente Sequana tutissimum, et duplici [Col. 0155D] portu pervium, ad suam partem retorqueret, cum etiam in Ligeri plures sibi portus paterent. Nec de perjurii facinore formidandum, cum illud jam ab avo possessum sit, et nunc non regis sed alterius habeatur. Unde et omnibus qui fidem spondebant, accelerandum suadebat, ut quacumque ratione valerent, ad sui dominium transferrent.

75. Inductio [638 1Kb] ab [638 1Kb] legato Odonis in [638 1Kb] praesidem Miliduni [638 1Kb] .---Tunc suorum unus, castri praesidem petens, firmissimam amicitiam simulat, fidemque [Col. 0156A] multam pollicetur. Quod et utrimque sacramento mox firmatum fuit. Presidemque affatus, cujus ante hac castrum fuerit, quaerit. Ille cujus fuerit non abnuit. Iste quoque: »Quo« inquit »ordine ad regium jus accessit? Ille quoque idem prosequitur.« Et iste: »Cur« inquit »Odoni praejuditium fit, cum sepenumero reddi sibi petierit, et se inferior eo nunc potiatur?«---»Quoniam« inquit »id regi sic visum est.« Et iste: »Putasne« inquit, »ipsam Divinitatem non offendi, cum mortuo patre pupillus absque re patrimonio frustratur?« Et ille: »Ita« inquit. »Et non solum id, sed et bonorum desperatio fit. Quis enim inter primates Odone potentior? Quis omni honore dignior?« Atque ad haec iste: »Si« inquit »ad Odonem transverti velles, numquidnam [Col. 0156B] ampliori potentia tene sublimandum arbitrare? Si ejus esses, ejus sine dubio gratiam, consilium, suppetias haberes. Pro uno castro plurima possideres. Unde et tui nominis gloria eo ulterius iret, quo amplius honoris culmen adipiscereris.« Ille vero: »Quomodo« inquit »absque peccato et dedecore hec fieri posse confidis?« Et iste inquit: »Si te cum castro Odoni confers, quicquid sceleris nasci putas, meum fiat, meum dicatur. Poenas inde luam, et summae Divinitati rationem reddam. Consule nobilitati tuae. Fac tuarum rerum augmentum. Instat tempus. Oportunitas id suadet, cum inpotentia regnandi rex sit inglorius, et Odonem prosperior semper sequatur successus.« Ille rerum promissarum cupidus, sacramentum petit. Iste facit, et pro agendo [Col. 0156C] negotio obsides querit. Ille multum honorem sese habiturum arbitrans, obsides dare non distulit. Quos iste receptos domum duxit, et Odoni omnia haec retulit.

76. Pervasio [639 1Kb] Miliduni [639 1Kb] ab Odone [639 1Kb] .---*Odoni itaque ut coeptis instet suadet. Interea ab Odone copiae clam parantur, ut castrum ingrediatur et optineat. Paratis autem tempore statuto aggressus appetit et ingreditur. Proditorem simulato furore invadit, et carceri mancipat. Qui non multo post carcere emissus, sacramento coram fidem facit, et exinde ad resistendum cum Odone sese parat. Quae omnia ad regum aures mox delata feruntur. Reges de castri amissione commoti, in hostes milites parant; proponentes ab obsidione non sese discessuros, donec aut expugnatum recipiant, aut si res exposcat [Col. 0156D] cum hoste comminus vires et arma conferant.

77. Accessus [640 1Kb] regum ad Milidunum [640 1Kb] .---Paratis itaque copiis, expugnatum accedunt. Et quia castrum circumfluente Sequana ambiebatur, ipsi in litore primo castra disponunt; in ulteriore, accitas [641 1Kb] piratarum acies, ordinant. Et ne quo intercideretur obsidio, classes armatas in fluvio circumquaque adhibent. Itaque factum fuit, ut fluviali superficie vecti, castrum navali pugna acriter urgerent. Castrenses non impares, inpugnantibus obnituntur. [Col. 0157A] Pro viribus certant. Adversariis nullo modo cedunt. Cumque diutius resistentes, comminus pugnarent, nec cederent, postico quod inferius latebat viribus caedentium eruto, piratae admissi sunt. Et a tergo in muro pugnantibus supervenientes, multa caede in eis debaccati sunt. Sic quoque factum est, ut et reliquus exercitus [642 1Kb] in litore adhuc persistens, classibus pedester intromitteretur, castrumque repentinus pervaderet.

78. Castrenses [643 1Kb] capti libertati [643 1Kb] dantur [643 1Kb] .--- A quibus castrenses capti, et victi, mox regi oblati sunt. Pro quibus coram rege ab amicis oratione habita, facta regi fide dimissi sunt, cum non tantum rei majestatis regiae, quantum sui domini fideles dicendi essent; ad id etiam non perfidiae vitio, sed [Col. 0157B] multa virtute adductos asserebant. His ergo obsidum jure dimissis, et castro domino priori reddito, proditor cujus dolo hujusmodi infortunium accessit, mox comprehensus, suspendio secus castri portam defecit. Nec minus ejus uxor, inusitato ludibrii genere pedibus suspensa, exuviis circumquaque, defluentibus nudata, atroci fine juxta virum interiit. Cum haec agebantur, Odo cum exercitu haud procul rei eventum opperiebatur; ratus castrum a suis posse contra hostes defendi, insidias piratarum aliquantisper suspectas habens. Dum ergo herens de eventu nutaret, affuere nuntii, qui castrum captum, suosque comprehensos et inermes factos assererent. Quo audito, exercitum non aequo animo ad sua dimovit. Cui cum a querulis quibusdam intenderetur, [Col. 0157C] propter eum virum consularem [644 1Kb] suspendio interisse, Odo respondisse fertur, sese amplius lesum suorum comprehensione, quam proditoris suspendio.

79. Rixa [645 1Kb] Odonis et Fulconis [645 1Kb] de Britannia [645 1Kb] .---Nec multo post bella civilia reparata sunt. Etenim Fulco qui regum partibus favebat, exercitum in Odonem parabat, quaesiturus ab eo Brittanniae partem, quam non multo ante ei abstulerat. Collegit itaque quatuor milia, qui non comminus confligerent, eo quod eorum vires Odonis potentiae non sufficerent, sed ejus terram incendiis et rapinis afficerent. Et tandiu id faciendum arbitrabatur, donec Odo aut tedio victus redderet, aut pro ea aliam non inparem conferret [646 1Kb] . Preceps itaque fertur, terramque praedis, manubiis, combustionibusque affecit [647 1Kb] . Et cum [Col. 0157D] apud Blesum [648 1Kb] loca suburbana succenderet, incendiis aura flante circumquaque erumpentibus, in coenobium monachorum sancti confessoris Laudomari ignis plurimus evolavit. Quod mox combustum dirutum fuit. Cibi quoque consumpti. Unde nec monachorum migratio defuit. His exemptis, in loca alia exercitum retorquet, et vastat. Post cujus digressum, [Col. 0158A] Odo [649 1Kb] in ejus terram versa vice exercitum induxit, sic in ea efferatus, ut nec tugurium vel gallum relinqueret, hostem provocans, et ut dimicaturus veniat invitans. Ille autem copias non sufficere sibi cognoscens, provocanti cessit, atque ad sua rediit. Atque haec fere per biennium.

80. Oratio legatorum Odonis apud regem [650 1Kb] de Miliduni pervasione [650 1Kb] .---Odo interea, castro amisso frustratus, etiam in hoc sese cautissimum habebat. Arbitrabatur etenim duplici calamitate se posse torqueri, cum de castri amissione plurimum doleret, et a rege irato non mediocriter valeret urgeri. Unde et regi legatos direxit, per quos sese optime ratiocinari posse de objectis quibuscumque suggereret. Sese in nullo regiam majestatem lesisse ostensurum. Si de [Col. 0158B] Miliduno agatur, contra regem nil mali molitum, cum non regi sed suo commilitoni illud abstulisset. Regi nihil derogatum fuisse, cum ipse regis aeque sit, ut ille cui abstulit. Nihilque interesse quantum ad regiam dignitatem, quicumque teneat. Sese etiam [651 1Kb] justis causis id effecisse, cum illud a suis praecessoribus olim possessum, approbari possit. Unde etiam videri posse, a se dignius teneri debere, quam ab alio quocumque. Tandem si quid piaculi factum est, in sese poenam dedecoris redundasse, tantumque scelus pari ignominia abstersum. Unde et facilius sibi indulgendum, atque in tanta injuria amplius parcendum. Rex orationis vim advertens, legatis satisfacit, benivolentiamque petenti mandat. Haec legati Odoni referunt. Odo itaque regem adiit. [Col. 0158C] Coram quo oratione utiliter usus, ejus gratia potitus est; tanta affabilitate insignis, ut amicitiam pristinam renovarent, et in nullo suspectus regi haberetur.

81. Bellum inter Odonem et [652 1Kb] Fulconem [652 1Kb] de Britannia.---Hac tempestate itidem civilia bella reparata sunt. Nam Fulco Brittanniae parte frustratus, insidias adhuc parare contendebat. Collectoque exercitu, in Brittanniam praeceps fertur, Namtasque [(127) 1Kb] appetit. Cujus custodes alios auro corrupit, * alios quibusdam pollicitationibus illexit. Eis quoque usque ad effectum suasit, quo sibi satisfacerent, ut scilicet urbis introitum panderent. Qui suasi, sacramento tempus constituunt. Nec multo post et in urbem admittunt. Ingressusque pervadit, et a civibus jure sacramenti obsides accepit. Arcem solam expugnare [Col. 0158D] non valuit, eo quod milites magnanimos haberet. Unde et cessit, sese recedere deliberans, ut copiis amplioribus congressurus rediret, arcemque expugnaret.

82. Conanus in exterioribus Brittaniae partibus qui locus Bruerech dicitur, de rebus bellicis apud suos pertractabat, cum ad ejus aures haec delata [Col. 0159A] sunt. Magisque coepto negotio insistens, exercitum congregat [653 1Kb] , bellumque fieri parat. * Et quoniam obsidioni instandum tempus suadebat, collectum exercitum urbi inducit, eique ad [654 1Kb] unum latus obsidionem per terram ordinat. Ad alterum vero per Ligerim classes piratarum adhibet [655 1Kb] . Undique ergo obsidione disposita, a piratis per fluvium, a Brittannis per terram urbani vehementer urgentur. Nec minus qui in arce remanserant, a superioribus jaculorum diversa genera praecipitabant. Parique inpugnatione superiorum atque inferiorum qui medii erant vexabantur. Nam qui in arce et in obsidione certabant, Conani partes tuebantur. Urbani vero pro Fulconis victoria operam dabant. Nec minus Fulco copias parabat, et exercitum tam de suis quam conducticiis [Col. 0159B] congregabat. Audito [656 1Kb] vero Conanum urbi [656 1Kb] obsidionem adhibuisse [656 1Kb] , mox legionem Britanniae infert.

83. Dolus [657 1Kb] Fulconi [657 1Kb] paratus.---Erat campus non valde procul, longitudine sui et latitudine vastus, filicetum in se maximum habens. Hic Conanus locum gerendi belli constituens, insidiarum dolos infodit. Nam fossas quam plures ibi inmergens, virgis et viminibus stipulisque earum hiatus desuper operuit, intus surculis defixis, qui superiora continerent [658 1Kb] et soliditatem superficiei simularent. Et ut simulata superficies penitus lateret, filicem collectam desuper respersit, insidiasque dissimulavit.

84. Dolus [659 1Kb] Conani [659 1Kb] contra hostes [659 1Kb] .---Post insidias ipse acies ordinans, sic fraude usus est, ut [Col. 0159C] diceret se ibi mansurum, nec ulterius hostes quaesiturum. Si hostes urgerent, ibi tantum vitam defensurum. Nec ob metum id facturum, at ut hostes si sese querant et impetant, contra jus id faciant. Sic enim eorum ruina facilius provenire possit, cum sua temeritate quietos et innoxios aggrediantur. Ibi itaque acies ordinavit, insidias in prospectu habens. Herebat ergo, hostesque excepturus opperiebatur. Fulco Conanum herentem videns, nec ab eo loco exiturum [660 1Kb] , cum insidias nesciret, suos multo hortatu suadebat, quatinus vehementi conamine impetum facerent, hostesque aggredi non dubitarent. De victoria non diffiderent, cum virium spes optima non desit, si Divinitas aversa non sit. Dato itaque [Col. 0159D] signo irruunt. Arbitrati quoque solidum iter, fossis indubitate propinquant.

85. Praecipitatio [661 1Kb] hostium a [661 1Kb] Conano [661 1Kb] .---Cumque Brittannos metu herentes arbitrarentur, telis obnitentes ad fossas irruunt; precipitatique cum equis inmerguntur, ac caeca ruina confusi, ad viginti milia [662 1Kb] inmersi atque compressi sunt. At [Col. 0160A] posterior exercitus, priori precipitato, terga dedit. Unde et Fulco vitae tantum consulens, profugio eripi conahatur.

86. Interfectio [663 1Kb] Conani [663 1Kb] .---Quem cum fuga exagitaret, Conanus interim in dumetum cum tribus sese recepit, armisque depositis, corporis fervorem ad auram mitigabat. Quem quidam adversariorum intuitus, facto impetu illum adorsus, gladio transfixit, Fulconisque victoriam extulit. Fulco, animo resumpto, Namtas repetit, atque ingreditur, qui in arce erant acriter vexans. Qui principe destituti pene exanimes, inpugnanti cedunt, fidemque postulati faciunt.

87. Repudium [664 1Kb] reginae [664 1Kb] Susannae a [664 1Kb] rege [664 1Kb] Rotberto [664 1Kb] .---His ita sese habentibus, Rotbertus [Col. 0160B] rex cum in undevicesimo aetatis anno, juventutis flore vernaret, Susannam uxorem genere Italicam, eo quod anus esset, facto divortio repudiavit. Quae repudiata, cum ea quae ex dote acceperat, repetere vellet, nec ei rex adquiesceret, aliorsum animum transvertit. A qua etiam die, sua quaerens, regi insidias moliebatur. Nam Monasteriolum castrum quod in dote acceperat, ad suum jus refundere cupiens, cum id efficere non posset, secus eum aliud nomine [665 1Kb] . . . . . . . extruxit; rege interim occupato, circa Odonis et Fulconis facinora. Ex cujus munitione arbitrabatur posse omnem navium convectationem prohiberi, cum sibi advenientes sese prius offerrent, unde et eis transitum ulterius inhibere valeret.

[Col. 0160C] 88. Reprehensio [666 1Kb] repudii [666 1Kb] .---Hujus repudii scelus, a [667 1Kb] nonnullis qui intelligentiae purioris fuere, satis laceratum eo tempore fuit, clam tamen, nec patenti refragatione culpatum.

89. Sinodus Chelae habita.---Hujus temporis diebus cum a papa Romano B. [(128) 1Kb] abdicatio Arnulfi et promotio Gerberti plurimis epistolarum scriptis calumniarentur, episcopi quoque rei hujusmodi auctores simulque et alii cooperatores diversis reprehensionibus redarguerentur, placuit episcopis Galliae in unum convenire, et super hac reprehensione consulere. Quibus Chelae collectis, sinodus habita est. Cui rex Rotbertus praesedit, considentibus metropolitanis. Gerberto Remensi cui tota sinodalium [Col. 0160D] causarum ratio discutienda commissa fuit, Siguino quoque Senonensi, Erchembaldo Turonico, Daiberto Bituricensi, aliisque horum comprovintialibus nonnullis. In qua postquam ex patrum decretis rationes de statu sanctae aecclesiae promulgarunt, inter nonnulla utilia, constitui et roborari placuit, ut ab ea die, idem sentirent, idem vellent, idem cooperarentur, [Col. 0161A] secundum id quod scriptum est: Erat eis cor unum et anima una (Act. IV, 32). Decerni et illud voluere, ut si in qualibet aecclesia, quaecumque tirannis emergeret, quae telo anathematis ferienda [668 1Kb] videretur, id inprimis ab omnibus consulendum, et sic communi decreto agitandum. Et qui anathemate relaxandi forent, decreto communi similiter relaxandos, juxta quod scriptum est: Consilium a sapiente perquire (Tob. IV, 19). Placuit quoque sanciri, si quid a papa Romano contra patrum decreta suggereretur, cassum et irritum fieri, juxta quod Apostolus ait: Hereticum hominem et ab ecclesia dissentientem, penitus devita (Tit. III, 10). Nec minus abdicationem Arnulfi et promotionem Gerberti, prout ab eis ordinatae et peractae essent, perpetuo [Col. 0161B] placuit sanciri, juxta quod in canonibus scriptum habetur: Sinodo provinciali statutum, a nullo temere labefactandum.

90. Impetus [669 1Kb] Odonis et Fulconis [669 1Kb] inter se [669 1Kb] . ---Hac tempestate bella civilia reparata sunt. Cum enim tirannorum insidiis Odonis et Fulconis de Brittanniae principatu rixa resurgeret, illis dissidentibus reliqui etiam regnorum principes moti dissensere. Rex Fulconis partes tutabat, Odo suorum necnon et piratarum qui rege deserto ad se transierant, Aquitanorumque copiis fretus incedebat. Unde Fulco in Odonem praeceps, ejus terram depopulatur, et post in ea non procul ab urbe Turonica oppidum [670 1Kb] exstruit atque munit; copias ponit; militibus implet; et quia ad hoc diruendum Odonem adventurum [Col. 0161C] sperabat, regem petiit, auxilia imploraturus. Cui cum rex auxilium polliceretur, obstinatiore animo ferebatur. Itaque copias contra hostem congressurus parat; exercitum colligit; bellumque Odonis indicit. Odo, pudore tactus, a Gallis Belgis subsidia petit. Si adsint, gratiam sese recompensaturum spondet. Illi liberaliter annuunt, fidemque faciunt. Nec minus Flandrenses [671 1Kb] accersit, ab eisque tutelam petiit, vicem pollicens, si quod petit non abnuant. Illi quoque animo liberali quesita accommodant. Piratis etiam legatos dirigens, copias sibi non negari deposcit. Tempus et locus omnibus constituitur, quo collecti sese conferant. Odo interim suos placat, colligit et incitat. Ratusque Belgas et piratas tempestivos, cum suorum paucis tanta [Col. 0161D] celeritate in Fulconem fertur, ut in certamine plus quatuor milibus pugnatorum non haberet. Castro tamen obsidionem adhibet, armiferosque disponit. Castrenses multo conatu adurget.

91. Fulconis supplicatio [672 1Kb] Odoni per legatos [672 1Kb] . ---Fulco regem morantem non auxiliaturum, et Odonis exercitum intolerabilem ratus, remissiori [Col. 0162A] mox animo habitus est. Itaque per legatos Odonis amicitiam expetit; pro Conani interitu centum pondo [673 1Kb] argenti sese impensurum mandat; loco militis interfecti, filium suum pro eo militaturum offert; castrum extructum in ejus honore sese eversurum, atque a suis evacuaturum; sese quoque ei sponte militaturum, si id regi injuriosum non foret. Quod quia absque regis injuria fieri non poterat, ejus filio manus per sacramentum daret; itaque fieret, ut ipse cum nato militaret, cum filium suum Odoni pro Conano daret, et sese Odonis filio militaturos committeret. Daturum se etiam fidem sacramento contra omnium causam, praeter regis, et horum quibus speciali consanguinitate carius addictus est, utpote nati, fratris ac nepotum. His Odo [Col. 0162B] perceptis, suorum usus consilio, haec sese excepturum optime mandat, si Namtas Brittanniae urbem dolo captam reddat, et a suis evacuet. Injuriosum enim id videri, si ablata prius non repetat, et non redditis, cum hoste pacem faciat.

92. Abjectio [674 1Kb] supplicationis [674 1Kb] ab Fulcone [674 1Kb] . ---Haec dum exagitarentur, et Odo exercitum suum paulatim augeri arbitraretur, priusquam copias congrediendi haberet, rex cum duodecim milibus affuit, cum Fulconem sex milia suorum stiparent. Quibus mixtis, exercitus armatorum densatus est. Unde et Fulco insolentior factus, quae ante supplex obtulerat spernit. Ut bellum fiat, fervidus instat; et ut vada Ligeris qui eis interfluebat pertranseant, hostemque impetant, hortatur atque suadet. Odo suos ut spoponderant [Col. 0162C] non venisse advertens, eo quod exercitibus colligendis hujus temporis brevitas non sufficeret, animo nimis turbato ferebatur. Attamen cum quatuor milibus refragratus, vada Ligeris prohibebat.

93. Rex vadi incessu prohibitus, ad Ambatiam [(129) 1Kb] castrum retorquet exercitum, quod non procul in eodem litore fluminis inter rupes eminenebat, ut ibi transiens et post obliquatus, hostibus a tergo inprovisus adsistat, eosque adurgeat. Odo regis exercitum non sustinens, legatos ei dirigit: hostem suum, non regem sese impetiisse mandans; nec contra regem quicquam moliturum, at contra inimicum. Si rex jubeat, se mox ulterius iturum et sibi de omnibus satisfacturum. Rex rationis consequentiam advertens, tantum virum absque causa a [Col. 0162D] se laesum, suspectum habebat. Unde et ne penitus a se deficeret, ab eo obsides sub pace sequestra accepit; de omnibus quae ei intenderet, post rationem ab eo auditurus. Unde et exercitum reducens, Parisium devenit. Odo quoque nihil amittens, indempnis Meldim cum suis devenit. Inde etiam post dies non multos, castrum quod Dunum [(130) 1Kb] dicitur, sua dispositurus petiit.

[Col. 0163A] 94. Obitus [675 1Kb] Odonis [675 1Kb] . Unde cum de suis quos sub pace sequestra regi delegaverat, plurima consultatione deliberaret, humorum [676 1Kb] superfluitate pro temporis immutatione vexatus, in egritudinem quae a phisicis synantica dicitur decidit. Quae cum intra gulae interiora sedem habeat, ex fleumatis reumatismo progressa, tamen aliquando ad maxillas et genas, aliquando ad toracem et pulmones tumorem cum dolore gravi immittit. Quibus tumentibus atque ferventibus excepta initii die, post diatritum, patientem perimit. In hanc igitur Odo lapsus, infestis gulae doloribus circumquaque pulsabatur; arteriarum quoque fervor, sermonis intercisionem operabatur. Nec petiit hujusmodi dolor capitis superiora, at praecordia pertemptans, pulmonem et epar peracuto dolore [Col. 0163B] stimulabat. Fuit itaque militum luctus, famulorum clamor, feminarum frequens exclamatio, eo quod dominum inconsultum amittebant, et natis dominandi spes nulla relinqueretur, cum reges patri adhuc animo irato perstarent, et Fulco insolentiae spiritu, pacem multifariam turbaret. Et tamen in brevi victurus, regibus legatos celeres misit, qui pro se supplices suasorie rogarent, et pro injuriis illatis justissimam [677 1Kb] recompensationem sponderent. Rex veteranus malorum correctionem ab legatis excipere volens, a filio indignante inhibitus est. Unde et legatorum allegationem penitus sprevit, atque illos immunes redire coegit. Quibus in itinere moram agentibus, antequam redissent die quarta natae synanticae facta, Odo monachus factus defecit, atque [Col. 0163C] sic vitae finem habuit; ad sanctum Martinum delatus, et in loco quod Majus monasterium [(131) 1Kb] dicitur, cum multo suorum obsequio sepultus.

95. Johannes [678 1Kb] papa Leonem [678 1Kb] abbatem in [678 1Kb] Gallias [678 1Kb] mittit [678 1Kb] ut [678 1Kb] Arnulfi abdicationem [678 1Kb] dissolvat.---Per idem tempus cum a Germanorum episcopis domno Johanni papae per epistolas saepe-numero suggestum foret, ut Gerberti Remorum metropolitani promotionem abdicaret, et Arnulfi abdicationem praeter jus factam indignaretur, a papa in Germaniam tunc directus est Leo monachus et abbas, qui vicibus papae potitus, cum episcopis Germaniae atque Galliarum hujus negotii et indaginem faceret, et juditium diligens inde proferret. Qui humanissime ab episcopis [679 1Kb] exceptus, de habenda [Col. 0163D] sinodo super hoc negotio cum eis tractabat. A quibus Gallorum regibus, Hugoni videlicet ejusque filio Rotberto, legati directi sunt, qui papae mandatum, necnon et episcoporum voluntatem super hoc aperiant, eisque ut cum suis episcopis conveniant, rationabiliter suadeant; locum etiam tempusque quo et quando conveniendum esset a regibus discerent, [Col. 0164A] eorumque animum ex hoc sibi referrent.

96. Quod [680 1Kb] regibus nuntiatum [680 1Kb] sit, episcopos Germaniae [680 1Kb] in synodum [680 1Kb] convenire.---Legati igitur directi sunt. Legatio quoque prolata. Quam etiam reges serenissima mente excipientes, papae et episcoporum mandatis in nullo tunc refragati sunt; sese consilium super hoc quaesituros respondentes, atque aequitatem de omnibus facturos. Legatis itaque abductis, per quosdam regibus indicatum est, Adalberonem Laudunensem episcopum, haec dolo ordinasse; omnino etiam apud Odonem illud pridem pertractasse. Eorum utrumque in voto habuisse, ut Ottonem regem Galliis inducerent, et reges ingenio et viribus foras expungerent. Episcopos quoque Germaniae, ideo convenire, ut dolum quaesitum expleant. [Col. 0164B] Reges itaque, fraude percepta, episcopis jam ad locum designatum [681 1Kb] convenientibus per legatos indicavere, sese illuc non ituros, eo quod suorum praecipuos penes se non haberent, sine quorum consilio nihil agendum vel omittendum videbatur. Indignum etiam sibi videri, si correctioni episcoporum Germaniae suos subdat, cum isti non minus nobiles, non minus potentes, aeque etiam aut amplius sapientes sint. Ipsi ergo si indigent, in Gallias properent, unde volunt edicant. Alioquin, redeant, et sua ut libet curent. Horum ergo res in contrarium relapsa est. Adalbero enim qui horum ministrum sese praebuerat, cum delationis [682 1Kb] nescius reges moneret, ut occurrentibus obveniret, rex veteranus fraudium non ignarus, Ludovicum Karoli filium ab [Col. 0164C] eo reposcit, quem in captione Lauduni captum, ei custodiendum commiserat. Repoposcit etiam ejusdem urbis arcem, quam similiter commiserat.

97. Adalbero [683 1Kb] totius fraudis [683 1Kb] causa reprehenditur [683 1Kb] .---Quo credita reddere reniso, regii stipatores animo indignante subinferunt: »Cum tu, o episcope, in perniciem regum et principum, apud Ottonem regem et Odonem tirannum plurima quaesieris, quomodo hic ante dominos tuos reges tam magnifica confingere non vereris? Quid Ludovicum et arcem reddere metuis, si fidem regibus te servasse non dubitas? Quid ergo est credita nolle reddere, nisi contra reges infausta moliri? Evidentissime fidem abrupisti, cum apud Ottonem de regum interitu tractasti, eorumque honorem subruere temptasti. [Col. 0164D] Unde et perjurii reatu detineris. Legationem etiam tamquam ab eis missam Ottoni regi pertulisti, ac apud eum dolose ordinasti, ut ipse cum paucis [684 1Kb] adveniret, et militum multitudinem non longe expeditam haberet. Regibus quoque nostris adversario cum paucis occurrere suasisti, atque nihil mali ex hoc proventurum spopondisti. Hanc etiam [Col. 0165A] collocutionem, utrimque utillimam fieri dicebas, cum hos et illum de communibus et privatis familiariter collocuturos simulabas. Verum aliter tibi visum erat, cum hoc ideo praetendebas [685 1Kb] , ut ab Ottone rege dominos tuos reges comprehendi faceres, regnumque Francorum in jus illius transfunderes, ut tu videlicet Remorum metropolitanus, Odo vero Francorum dux haberetur. Idque tunc nobis omnino patuit, sed ad tempus suppressum fuit. Et o summae Divinitatis miserationem inestimabilem, quantis miseriis erepti, quanto ludibrio subtracti sumus! Instat tempus quo paratae insidiae effectum promittant. Episcopi etenim sub specie religionis ac si de promotione et abdicatione Gerberti atque Arnulfi episcoporum quaesituri, praemissis legatis adveniunt. Otto [Col. 0165B] quoque rex Metti adest; a quo non longe exercitus collectus praedicatur. Si ergo imus, aut pugnabimus, aut capiemur. Si vero non imus, perjurii arguemur. Sed ire reges non expedit, eo quod militum copia sufficiens eis non sit. Perjurii vero reatus in te redundabit, cum tu solus regibus nesciis juratus sis.«

98. Ad haec episcopus erubescens, obmutuit. Quem cum unus suorum his exterritum vidit, contra haec responsurus surrexit, et sic oblocutorem adorsus est: »Horum omnium objector mihi loquatur. Adsum qui pro criminato rationem reddo. Unus tantum haec proferat. Caput quoque suum meo objiciat. Arma quoque armis comparet. Necnon et vires viribus conferat.« Hunc pro domino suo insanientem et fervidum, Landricus comes sic alloquitur: [Col. 0165C] »O optime miles, harum ut video fraudium penitus es ignarus. Quae licet te ignorante, tamen ut praedicantur quaesitae sunt. Unde et tempera animum, mitiga fervorem. Belli necessitatem non tibi imponas. Non te impellas, unde ingressus redire non poteris. Sed nunc meo usus consilio, paululum hinc secede, dominumque tuum de his an vera sint, interroga. Si te ad pugnam hortatur, congredere. Si dicit cessandum, furori parce.« Secessit ergo, dominumque vocatum an sic res habeatur interrogat. Episcopus utpote a conscio convictus, rem ita esse quaerenti confessus est. Unde et pugnam inhibuit. Sedato itaque tanto fervore militis, res penitus innotuit. Detentus ergo regum jussu, utpote desertor custodibus datur. Cujus milites mox regibus sacramento [Col. 0165D] alligati sunt.

99. Synodus quae pro Arnulfo Mosomi habita est.---Dum haec agerentur [686 1Kb] , cum Galliarum episcopi ab regibus prohibiti essent, ut ad sinodum statutam non venissent, episcopi tamen Germaniae ne doli arguerentur si non accederent, statuto tempore Mosomum conveniunt, domni papae legatum secum habentes. Collecti ergo in basilica sanctae Dei genitricis [Col. 0166A] Mariae ordinatim more ecclesiastico consedere, scilicet Sugerus Mimagadvurdensis, Leodulfus Treverensis, Nocherus Leodicensis, et Haimo Virdunensis. Horum medius abbas Leo resedit, vicesque domni papae obtinuit. Contra quos etiam Gerbertus Remorum metropolitanus, qui solus ex Galliarum episcopis regibus etiam interdicentibus advenerat, pro se responsurus ex adverso resedit. Consederunt quoque diversorum locorum abbates, ac clerici nonnulli. Laici etiam Godefridus comes cum duobus filiis suis, atque Ragenerus Remensium vicedominus.

100. Praelocutio [687 1Kb] Haimonis Virdunensis [687 1Kb] episcopi de causa [687 1Kb] sinodi [687 1Kb] .---Quibus circumquaque silentibus, episcopus Virdunensis eo quod linguam Gallicam norat, causam sinodi prolaturus surrexit: [Col. 0166B] »Quoniam inquiens ad aures domni papae saepissime perlatum est, Remorum metropolim pervasam, et praeter jus et aequum proprio pastore frustratam, non semel et bis litteris suggessit, quatinus nobis in unum collectis, tantum facinus justa lance utrimque pensaremus, et sua auctoritate per nos correctum ad normam reduceremus. Sed quoniam impediente rerum diversitate id facere distulimus, nunc post tot ammonitiones domnum hunc abbatem Leonem et monachum mittere voluit, qui vices suas teneat, et rem memoratam nobis oboedientibus discuciat. Per quem etiam scriptum suae voluntatis allegavit, ut si quid oblivio derogaret, scripto commendatum haberetur. Quod et impraesentiarum audire utile est.« Et statim protulit scriptum, atque [Col. 0166C] in aures considentium recitavit, quod quia brevitati studemus, et nobis minus fuit accommodum, nostris scriptis inserere vitavimus.

101. Oratio Gerberti [688 1Kb] pro se in consilio [688 1Kb] recitata.---Post cujus recitationem, Gerbertus surrexit, atque orationem pro se scriptam in concilio mox recitavit. Satisque apud illos luculenter peroravit. Sed hanc addere hic placuit, quod plena rationibus plurimam lectori utilitatem comparat. Cujus textus hujusmodi est [689 1Kb] :

102. Exordium.---»Semper quidem, reverentissimi patres, hanc diem prae oculis habui, spe ac voto ad eam intendi, ex quo a fratribus meis admonitus, onus hoc sacerdotii non sine periculo capitis mei subii. Tanti erat apud me pereuntis populi [Col. 0166D] salus, tanti vestra auctoritas, qua me tutum fore existimabam. Recordabar praeteritorum beneficiorum, dulcis atque affabilis benivolentiae vestrae, qua saepenumero cum multa laude prestantium usus fueram. Cum ecce subitus [690 1Kb] rumor vos offensos insinuat, vitioque dare laborat, quod magna paratum virtute inter alios constabat. Horrui, fateor; et quos ante formidabam gladios, prae indignatione [Col. 0167A] vestra posthabui. Nunc quia propitia Divinitas coram contulit, quibus salutem meam semper commisi, pauca super innocentiam meam referam, et quonam consilio urbi Remorum praelatus sim edisseram. Ego quippe post obitum divi Otthonis augusti, cum statuissem non discedere a clientela patris mei beati Adalberonis, ab eodem ignorans, ad sacerdotium praeelectus sum; atque in ejus discessu ad Dominum, coram illustribus viris futurus ecclesiae pastor designatus. Sed Simoniaca haeresis, in Petri soliditate me stantem inveniens, reppulit, Arnulfum praetulit. Cui tamen plus quam oportuerit, fidum obsequium praebui, donec eum per multos et per me apostatare palam intelligens, dato repudii libello, cum omnibus suis apostaticis dereliqui; non spe, nec pactione [Col. 0167B] capessendi ejus honoris, ut mei aemuli dicunt, sed monstruosis operibus territus [691 1Kb] , in effigie hominis latitantis. Non inquam ideo illum dereliqui, sed ne illud propheticum incurrerem: Impio praebes auxilium, et iis qui oderunt me amicitia jungeris, et idcirco iram quidem Domini merebaris (II Paral. XIX, 2). Deinde sanctionibus ecclesiasticis, per longa temporum spatia peractis, legeque perhemptoria consummata, cum nihil aliud restaret, nisi ut judiciaria principis potestate coherceretur, et tanquam seditiosus ac rebellis a principali cathedra removeretur, lege Africani concilii, iterum a fratribus meis et regni primatibus conventus et commonitus sum, ut excluso apostata curam discissi et dilaniati susciperem [Col. 0167C] populi. Quod quidem et diu distuli, et postea non satis sponte acquievi, quoniam quae tormentorum genera me comitarentur, omnimodis intellexi. Haec est viarum mearum simplicitas, haec innocentiae puritas, et coram Domino et vobis sacerdotibus in his omnibus munda conscientia.«

103. Particio.---»Sed ecce, ex adverso occurrit calumpniator; vocum novitatibus, ut major fiat invidia, delectatus obloquitur: Dominum tuum tradidisti, carceri mancipasti, sponsam ejus rapuisti, sedem pervasisti!«

104. Confirmatio et reprehensio alternatim digestae. ---»Itane ego dominum, cujus numquam servus fuerim, cui etiam nullum sacramenti genus unquam prestiterim? Etsi enim ad tempus famulatus sum, [Col. 0167D] fecit hoc imperium patris mei Adalberonis, qui me in Remensi ecclesia commorari praecepit, quoadusque pontificis in ea sacrati mores actusque dinoscerem. Quod dum operior, hostium praeda factus sum, et quae vestra munificentia magnorumque ducum largitas clara et praecipua contulerat, violenta praedonum manus abstulit, meque pene nudum gladiis suis ereptum doluit. Denique postquam illum apostatam dereliqui, vias et itinera ejus non observavi, nec quolibet modo ei communicavi. Quomodo ergo eum tradidi, qui, ubi tunc temporis fuerit, nescivi? Sed neque eum carceri mancipavi, qui nunc nuper sub [Col. 0168A] praesentia fidelium testium seniorem meum conveni, ut propter me nec ad momentum [692 1Kb] ulla detineretur custodia. Si enim auctoritas vestra pro me staret, in tantum Arnulfus vilesceret, ut mihi minimum voleret obesse. Quod si contraria mihi, quod absit, sententia vestra decerneret, quid mea interesset, utrum Arnulfus, an alius Remorum constitueretur episcopus? Jam de sponsa rapta sedeque pervasa quod dicitur, ridiculosum est. Dico enim primum, numquam illius fuisse sponsam, quam pro legitima donatione spiritualis dotis collatis ante beneficiis expoliavit, proscidit, ac dilaniavit. Necdum sacerdotali anulo insignitus erat, et jam omnia quae denominatae sponsae fuisse videbantur, satellites Symonis vastaverant. Dico etiam, si concederetur quolibet modo illius [Col. 0168B] sponsa fuisse, utique esse desiit, postquam eam pollutam et violatam, et, ut ita dicam, adulteratam suis predonibus prostravit. Num igitur eam, aut quam non habuit aut quam suo scelere perdidit, illius sponsam rapui? Sedem autem populorum multitudine refertam advena et peregrinus, nullis fretus opibus, pervadere qui potui? Sed forte apostolica sedes nobis opponitur, tamquam ea inconsulta summum hoc negocium discussum sit, vel ignorantia, vel contumacia. Certe nihil actum vel agendum fuit, quod apostolicae sedi relatum non fuerit, ejusque per decem et octo menses expectata sententia. Sed dum ab hominibus consilium non capitur, ad filii Dei supereminens eloquium recurritur: Si oculus inquit tuus scandalizat te« [Col. 0168C] et reliqua [693 1Kb] (Matth. V, 29). Et fratrem peccantem, coram testibus coramque ecclesia commonitum, et non obaudientem, decernit habendum tamquam ethnicum [694 1Kb] et publicanum. Conventus ergo Arnulfus, et commonitus litteris et legatis episcoporum Galliae, ut a coepto furore desisteret, et, si valeret, quoquo modo se a perditionis scelere purgaret, dum monita salubria contemnit, habitus est tamquam ethnicus et publicanus. Nec tamen idcirco dijudicatus ut ethnicus, ob reverentiam sedis apostolicae sacerdotiique sacri privilegia, sed a se ipso in se ipsum damnationis sententia prolata, hoc solum eum in omni vita sua preclare egisse dijudicatum est; quia nimirum, si eum se, ipso damnante, episcopi absolverent, poenam sceleris ejus incurrerent. »Si, [Col. 0168D] inquit magnus Leo papa, omnes sacerdotes et mundus assentiat damnandis, damnatio consentientes involvit, non praevaricationem consensus absolvit. Hoc enim Deus omnium indicavit, qui peccantem mundum generali diluvio interemit.« Et papa Gelasius: »Error qui semel est cum suo auctore damnatus, in participe quolibet pravae communionis effecto execrationem sui gestat et poenam.« Excluso itaque illo a Remensi ecclesia, mihi reluctanti, multumque ea quae passus sum et adhuc patior formidanti, a fratribus meis Galliarum episcopis hoc honus sacerdotii sub divini nominis obtestatione [Col. 0169A] impositum est. Quod si forte a sacris legibus quippiam deviatum est, non id malicia, sed temporis importavit necessitas. Alioquin tempore hostili omne jus, omneque licitum cavere, quid est aliud quam patriam perdere et necem inferre? Silent equidem leges inter arma; quibus ille feralis bestia O [695 1Kb] [(132) 1Kb] ita [696 1Kb] abusus est, ut reverendissimos sacerdotes Dei, quasi vilia mancipia caperet, nec ab ipsis sacrosanctis altaribus temperaret, commeatus publicos intercluderet.

105. Epilogus.---»Redeo ad me, reverentissimi patres, cui specialiter ob salutem pereuntis populi totiusque rei publicae curam mors furibunda cum omnibus suis incubuit copiis. Hinc dira egestas, horreas et apothecas armata manu sibi vindicat, [Col. 0169B] illinc foris gladius et intus pavor, dies ac noctes reddiderunt insomnes [697 1Kb] . Sola vestra auctoritas, ut tantorum malorum levamen fieret, expectata est; quae tantum vim habere creditur, ut non solum Remensi, sed etiam omni ecclesiae Gallorum desolatae, et pene ad nihilum redactae, subsidio esse valeat; quod Divinitate propitia expectamus, et ut fiat, omnes in commune oramus.«

106. Quam perlectam, legato papae mox legendum porrexit. Tunc episcopi omnes cum Godefrido comite qui eis intererat simul surgentes, orsumque seducti, quid agendum inde esset deliberabant. Et post paululum ipsum Gerbertum invitant. Cui cum [Col. 0170A] post aliquot sermones a domno papa corpus et sanguinem Domini, ac sacerdotale officium sub praesentia legati prohibere vellent, ille mox ex canonibus et decretis confidenter astruxit, nulli hoc imponendum, nisi aut ex crimine convicto, aut post vocationem venire ad concilium vel rationem contempnenti. Huic penae non sese esse obnoxium, cum ipse etiam prohibitus accesserit, et cum nullo adhuc crimine convictus sit. Simulque hoc ex Africano et Toletano conciliis asserebat. Sed ne domno papae omnino reniti videretur, a missarum celebratione sese cessaturum usque in alteram [698 1Kb] sinodum spopondit. Et statim his dictis sessum reversi sunt.

107. Quibus considentibus Virdunensis episcopus iterum surgens eo quod sinodi interpres habebatur, [Col. 0170B] ad alios qui episcoporum consilio non interfuere, sic concionatus ait: »Quoniam inquiens hoc unde hic agitur, diffiniri nunc non potest, eo quod controversiae pars altera deficit, placet his domnis episcopis ut vobis demonstretur, presentis rationis causam, in aliud tempus transferendam, ut ibi qui intendat, et qui refellat ante judicem consistant, ut singulorum partibus discussis, recti judicii proferatur censura.« Ab omnibus conceditur et laudatur. Destinatur ergo locus Remis apud coenobium monachorum sancti Remigii; tempus quoque die 8 post natale sancti Johannis Baptistae. Quibus constitutis et dictis, sinodus soluta est.


[Col. 0169] Post Historiae finem in codice ms. notitiae aliquot manu Richeri scriptae leguntur, quae pro fundamento operis exigendi habendae esse videntur; sunt autem hae:

[Col. 0169C] (995) Tempore statuto Silvanecti sinodus episcoporum collecta est, ubi etiam inter Gerbertum et Arnulfum praesentaliter ratio discussa est sub praesentia Leonis abbatis et monachi legati aliorumque quamplurium. Berta Odonis [699 1Kb] uxor suarum rerum defensorem atque advocatum Rotbertum regem accepit. Richardus pyratarum dux apoplexia minore periit. Hilduinus quoque vinolentia.

Sinodus quinque episcoporum in monte sanctae Mariae habita est. [Heinricus [(133) 1Kb] quoque dux obiit [700 1Kb] ]. Alia item sinodus apud Engleheim indicta est sanctae Agathes festivitate habenda, quae et suo tempore habita est (996, Febr. 5) [701 1Kb] .

Berta Rotberto nubere volens Gerbertum consulit, ac ab eo confutatur.

[Col. 0169D] Gerbertus Romam ratiocinaturus vadit, ac ibi ratione papae data cum nullus accusaret, alia sinodus indicitur [702 1Kb] .

[Col. 0170C] Hugo rex papulis toto corpore confectus, in oppido Hugonis Judeis [(134) 1Kb] extinctus est.

Rotbertus rex patri succedens, suorum consilio Bertam duxit uxorem (Oct. 23) ea usus ratione, quod melius sit parvum aggredi malum, ut maximum evitetur.

(997) Rotbertus rex ducta Berta uxore, in Fulconem qui Odonis adversarius fuerat fertur, et ab eo urbem Turonicam et alia quae pervaserat vim recipit.

Rotbertus rex in Aquitania ob nepotem suum Wilelmum obsidione Hildebertum premit.

Gerbertus iterum Romam adit, ibique cum moram faceret, Arnulfus a Rotberto rege dimittitur.

Gerbertus cum Rotberti regis perfidicam dinosceret, Ottonem regem frequentat, et patefacta sui ingenii peritia, episcopatum Ravennatem ab eo accipit (998).

[Col. 0170D] Gregorius papa [(135) 1Kb] tandiu permittit Arnulfo officium sacerdotale, donec in temporibus racionabiliter aut legibus adquirat aut legibus amittat [703 1Kb]



APPENDIX AD SAECULUM X.



SAECULI X AUCTORES ANNI INCERTI.



GERARDUS SANCTI MEDARDI SUESSIONENSIS DECANUS.




[Col. 0171]
GERARDI PROLOGUS IN VITAM S. ROMANI EPISCOPI AD HUGONEM ROTHOMAGENSEM EPISCOPUM.
(Apud Mabill., Analect. nov. edit., pag. 429.)

[Col. 0171A] GERARDUS, gratia Dei, venerabilis Pater coenobitarum, domno HUGONI Rothomagensis urbis archiepiscopo, et omni collegio ibi Deo militanti, prosperum vitae praesentis successum atque indelebilis felicitatis bravium.

Noverit benivolentiae vestrae sagacitas de Vita sancti Romani vestri patroni, pro qua humillima memet exorastis prece, quoniam pactum quod pepigi vobiscum, nullo modo attendere quivi, ob adversitatum videlicet incommoditates, quas undique praesenti anno in nostris partibus perpessi sumus. Modo autem dirigo vobis vitam veteranam heroico carmine editam, ut omnino cunctis notum sit quod nulla inventionum vobis dirigo mendacia. Illam autem quae historiali stylo est depicta, pro nimia vetustate [Col. 0171B] penes nos retinens, hanc digestam stylo illius ad instar vobis transmitto. Ordinem quoque rei, qualiter hanc merui adipisci, vobis indicabo brevi sermone. In Braina ergo, potestatis vestrae loco, eadem Vita negligentiae causa fuit perdita, aliique quamplurimi libri. Quidam autem clericus Suessionis civitatis ab inventore mercatam nostrae contribuit nepti obtinendam in monasterio Dei genitricis Mariae Deo sacratae; illaque post haec interjecto exigui temporis articulo eamdem Vitam mihi muneris gratia impertivit, multorum annorum peractis jam curriculis. Praeterea flexo cordis poplite oramus munificentiae vestrae modestiam ut nobis vicem reimpendatis charitatis, scilicet transmittendo [Col. 0171C] nobis per gerulum nostrum ex eodem patrono vestro beatissimo Romano sacrorumque pignorum munera, utpote spopondistis, ut et nos condigne celebrare queamus ejus memoriam. De caetero humili efflagito prece, quo cuncto illius loci contubernio fratrum pro me jubeatis ad Dominum fundere [Col. 0172A] preces, similique modo in monasterio sancti Audoeni fieri, et in omnibus locis vestrae potestatis jubete: quoniam tanto pondere imbecillitatis premor, ut ultima semper exitus hora mihi praesens videatur adesse.

Gratia vos Domini servet sine limite quovis;

Atque suave jugum miti cervice ferentes,

Angelicas laeti possitis adire cohortes.


ITEM PROLOGUS.

Sanctorum Patrum vitas, Fratres charissimi, totius anni per spatia revolutas, a nobis unius amoris devotione celebrari oportet, etc.


INCIPIT VITA.

Tempora igitur mundani regni per saecula caducae [Col. 0172B] vitae, etc.






ADNOTATIONES.

Gerardus iste praefuit Suessionensi sancti Medardi monasterio, ubi a saeculo nono celebris est memoria sancti Romani episcopi Rothomagensis; at quo tempore vixerit, operosum est definire. Multos quippe legimus Gerardos in catalogo abbatum ejusdem monasterii; multos item Hugones Rothomagensis Ecclesiae archiepiscopos, sed nullus ex his Gerardis tempore convenit cum ullo Hugone. Quapropter existimo Gerardum praedictae Vitae scriptorem non fuisse abbatem, sed decanum ejusdem coenobii sub abbate saeculari; et Hugonem, cui opus suum Gerardus nuncupavit, esse Hugonem eo nomine secundum, qui ex monacho Dionysiano Rothomagensem Ecclesiam rexit ab anno 942 in annos octo et viginti. Certe eo tempore castrum Braina erat in potestate Ecclesiae Rothomagensis; et Heribertus [Col. 0172C] comes agrum Suessionensem, atque etiam Brainam multis cladibus infestabat, ut postea dicam. Ergo Gerardus iste decanus successit Ingranno, qui ad episcopatum Laudunensem assumptus est anno 932, testante Frodoardo in Chronico.

Gerardus venerabilis Pater coenob. Hugoni. Superbum videri possit, et quod Gerardus sese Venerabilem [Col. 0173A] Patrem vocet, et quod nomen suum Hugoni archiepiscopo anteponat. Verum familiare est illius aevi hominibus, ut sese illustres viros appellent: et Warinus comes in chartario Brivatensi litteris viri nobilis Hildegarii anno III Ludovici Aquitanorum regis ita subscribit: Signum Warini gratia Dei bonae indolis comiti, rectori (legendum comitis rectoris) ipsius ecclesiae, qui hoc consensit. Alia ejusdem generis exempla exstant in eodem Chartario: et in Vita sancti Bonifacii martyris, archiepiscopi Moguntini, Willibaldus se, uti et Lullum, bonae industriae virum appellat. Ad secundum quod attinet, aureis Latinorum temporibus qui epistolam alteri scribebat, nomen suum semper praeponebat alteri, quantumvis esset dignitate inferior. Imo inclinante felici illo litterarum statu Ausonius Burdigalensis, cum metri necessitate Paulino scribens nomen suum postponere cogeretur, factum excusat his versibus:

Paulino Ausonius. Metrum sic suasit ut esses
   Tu prior et nomen praegrederere meum.
[Col. 0173B] Quanquam idem auctor Theodosio Augusto scribens nomen suum posteriori loco ponit. Sic hodie plerique factitamus: quibus etiam religio est te tuumque dicere, summates compellando.

Pater. Hoc nomine etiam afficiebantur decani monachorum, dicti nonnunquam proabbates apud Ekkehardum in Historia sancti Gallensi, illi scilicet qui abbatibus saecularibus suberant.

[Col. 0174A] Praesenti anno. Id contigisse reor anno 950 quo homines Ragenoldi comitis quamdam munitionem Rodomensis Ecclesiae, super fluvium Vidulam sitam, quam vocat Brainam, furtivo capiunt ingressu. Unde iratus Hugo princeps, ad regem mittit, et rex illo profectus eosdem invasores expellit, ut scribit Frodoardus in Chronico. Isti enim aliique bellici motus, qui eo anno acciderunt, agro Suessionensi incommoda multa ascivere.

Vitam veteranam. Hanc Vitam heroicis metris conditam excidisse putas [(a) 1Kb] ; illa vero quae historiali seu oratorio stylo descripta est, esse videtur ea ipsa quam Nicolaus Rigaltius luce donavit, a Gerardo aliis verbis adornata.

Potestatis vestrae. Ergo haec Vita scripta est eo tempore quo castrum Braina dominio Ecclesiae Rothomagensis subjectum erat. Atqui sub Hugone tertio jam translatum erat ad comites Brainacenses. Ad superiorem proinde Hugonem haec referri necesse [Col. 0174B] est, cujus tempore Heribertus Viromandensis comes castrum istud Rothomagensi Ecclesiae subtraxit, testante Frodoardo in Chronico ad annum 931 his verbis. Interim quidam fidelium Heriberti Remensi ex urbe profecti, quoddam Hugonis castrum super Vidulam, nomine Brainam, quod ipse Hugo ab episcopo Rothomagensi tulerat, capiunt atque subvertunt; quam subversionem Gerardus hoc loco prae oculis habuisse videtur.




[Col. 0173]
ADMONITIO IN SEQUENTEM S. ROMANI VITAM.
(Marten., Thesaurus Anecd. tom. III.)

Gerardus, Suessionensis S. Medardi monasterii post medium saeculum X decanus, in praefatione ad scriptam a se S. Romani Rothomagensis archiepiscopi vitam, quam Hugoni archiepiscopo hujus nominis secundo nuncupat, duplicis S. Romani Vitae meminit, quarum una carmine heroico, altera historico stylo, hoc est soluta oratione, conscripta erat. Sic enim ait: Modo dirigimus vobis Vitam veteranam heroico carmine editam, ut omnino cunctis notum sit quod nulla inventionum vobis dirigo mendacia. Illam autem quae historiali stylo depicta est, pro nimia vetustate penes nos retinens, hanc digestam stylo illius ad instar vobis transmitto. Et eam quidem quam prae nimia vetustate apud se Gerardus retinebat, Mabillonius ipsam esse putat quam Nicolaus Rigaltius luce donavit a Gerardo aliis verbis adornatam. Verum edita a Rigaltio Vita longe recentiorem agnoscit parentem, Fulbertum Rothomagensis Ecclesiae archidiaconum, qui postea circa annum 1130 monasticam in celebri S. Audoeni monasterio vitam professus est. Id quod intelleximus ex ipsius prologo a Rigaltio praetermisso, quem reperimus in manuscripto codice ecclesiae Ebroicensis, ipsius aetate exarato. Veteranam autem Vitam heroico carmine editam, quam excidisse dolebant viri eruditi, ex pervetusto codice Rothomagensis abbatiae S. Audoeni descriptam, et sua antiquitate merito venerandam, utpote saeculo jam decimo veteranam, nec aequioribus lectoribus, uti speramus, ingratam hic exhibemus.




[Col. 0173]
VITA SANCTI ROMANI ARCHIEPISCOPI ROTHOMAGENSIS.


   [Col. 0173C] Primi Lotharii Francorum tempore regis,
Inter magnificos proceres patresque serenos
Nobilis unus erat, vitaque decentior heros,
Divino nutu Benedictus nomine dictus,
Pro fidei meritis felici pignore dignus;
Nam licet augusto rerum sublimis honore,
Regis sive ducum summo polleret amore,
Mente tamen prona servans pia jussa Tonantis,
Illecebras mundi sprevit male ludificantis.
[Col. 0174C] Quin etiam conjux tali condigna marito
Nomine Felicitas satagebat vivere Christo.
His erat affectus miseris effundere censum,
Quatenus aeternum caperent post funera regnum,
Non spem divitiis apponere mox perituris,
Sed quia nullus erat fructus sibi posteritatis,
Poscebant ambo munus summae Deitatis.
   Votis instantes respexit ab aethere Christus,
Et sibi devotis dedit exoptabile pignus.
[Col. 0175A] Namque senatori sopito tempore leni
Angelus apparens facie praefulgidus, inquit:
Pax tibi de coelis sit, vir Benedicte fidelis,
Gaudia magna tibi spondet Regnator olympi,
Per me legatum dat munus habere beatum.
Felicitas felix puerum tibi pignus honestum,
Nomine Romanum virtutis culmine magnum,
Qui praesul populi, qui pastor fiet ovilis,
Signifer Ecclesiae, praeclara lucerna sophiae,
Pro meritis summa Deitatis in aede columna.
Hic erit et multis aeternae forma salutis,
Ac commissarum doctor solers animarum.
His ita prolatis, se reddidit angelus astris.
Excitus somno quae viderat inclytus heros
Uxori retulit: fit gaudens munere Christi.
[Col. 0175B] Nec mora concepit; partus feliciter exit,
Nomine Romanum, quem protulit unda renatum;
Qui tonet aeterni divino flumine Verbi;
Qui tuba coelestis pellens incommoda pestis
Crimina permundet, rivis pietatis abundet.
   Plaudit uterque parens divino munere gaudens.
Felix auspicium pueri sibi praetulit ortus,
Cui pateat dulcis tranquilla per aequora portus
Et paradisiacus per plurima semina campus;
Cui detur rutilis ardens diadema berillis
Post stadii cursum, post vitae praepetis usum.
Nunc puerile decus reliquos ac praesulis actus
Percurrat calamus divino flamine tactus.
Exterius vernans sed et intus pusio talis
Nobilium primo nutritur in aede parentum,
[Col. 0175C] Ut Jacob simplex efflorens indole morum.
Traditur hinc scholis, sapientibus ac paedagogis,
Ut tripertitae caperet documenta sophiae.
Spiritus hunc sanctus ditavit munere tali,
Ut per magna brevi saperet mysteria Christi
Quae rudis ac veteris concludit pagina legis.
   Inde palatinam de more vocatur ad aulam;
Vestiturque toga magis ardens caelibe vita
Iutra castra Dei devotus miles haberi.
Mirantur valde primates totius aulae
Ingenium, mores, sensum labiique nitorem
Per quae majorem regis percepit amorem.
   Interea praesul migravit Rothomagensis,
Et grex pastoris viduatus morte remansit.
Unde sibi quaerens qui tanto praesit ovili,
[Col. 0175D] Qui reget Ecclesiam digne, velut assecla Christi,
Audit Romanum fama vulgante beatum,
Prae cunctis sanctum, summis virtutibus auctum,
Optat et exposcit tanto pastore levari,
Hoc rectore regi, tali gemma decorari.
Rex ubi Francorum persensit amabile votum,
Totius occiduae gentis procerumque suorum
Consilio favit. Quod plebs expostulat audit
Erga magnificum summi rectoris amicum.
Ergo renitentem quamvis pondusque paventem,
Electum Domini Romanum destinat urbi.
   O Christi pietas, qui rerum tractat habenas,
Ordinat et servat quae condidit atque gubernat!
Namque viro Domini, jam portas ingredienti,
[Col. 0176A] Ut Salvatori dudum Solymam venienti,
Obvia processit pia plebs cum laudibus omnis.
Utque magis stupeas, Domino praeconia reddas,
Qui vix effari poterant, divinitus acti
Voce simul clara pueri modulantur, Hosanna,
Qui benedicte venis clamantes nomine Christi.
Dulce canunt carmen, quod par cantaverat agmen,
Cum tibi nata Sion humilis rex atque modestus
Non Pharaonis equis graditur, nec curribus altis,
Sed veniens asino, cui servit coelicus ordo,
Cum pecus exiguum, petulans, ignobile brutum,
Quo spirat mundus gestaret nobile pondus.
Haec regem pacis decuit processio talis,
Ut sibi cum palmis, non cum crudelibus armis
Plebs exiret ovans, flores ramalia portans,
[Col. 0176B] Quae vitae sertum signant regale tropaeum,
Quo moriens mortem victor pessum dedit hostem.
Sic insons vita Romanus ab indole prima.
Coelitus eligitur, divina laude potitur,
Quem Deus assumens tanquam sub tegmine lumen,
Cogit ad exemplum cunctis lucere per eum [i. e. aevum]
Ardeat ut vera Christi fulgore lucerna;
Nec consummetur, defectum vel patiatur,
Irradietque domum non exstinguenda per eum.
   Ergo Dei servo sicut sacer expetit ordo
Invito quamvis datur infula pontificalis;
Digne sacratur, pastoris sede locatur.
Tripudiant omnes praesertim Rothomagenses,
Grex ovium Christi plaudit sub praesule tali,
Qui Domino coeli se tota mente subegit.
[Col. 0176C] Terrea contemnens, nil praeter commoda quaerens:
Caetera distribuens, sibi frugi, largus egenis;
Hostis avaritiae, quae pessima regnat ubique,
Quae gravat hunc mundum coelos ne possit adire.
Non exstinguibilis rogus ardens, tristis herinis,
Omnibus hoc vitium vibrat lethale venenum:
Praelatos stimulat, subjectos denique pulsat;
Ecclesiam vastat, populares undique mactat:
Immutat mores, indignis praestat honores:
Nobilis et clarus subito vocitatur avarus,
Vertigo pridem, quem fecerat una Quiritem,
Sed furiosorum non vis pepulit dominorum,
Subjectus vitiis, vinclis oppressus iniquis,
Et quamvis subito sit judex tristis agaso,
Sit pollens rebus, tamen exit crimine servus.
[Col. 0176D] Humanas leges regina pecunia tractat,
Et quod lugendum gravius multumque dolendum,
Ipsa potestates corrumpens spirituales,
Crebro sacricolis infert discrimina mortis.
   Praecipue multos, quos dicunt simonianos,
Invadit penitus flammante cupidinis aestu.
Ordinat hos nummus, non vitae nobilis actus;
Servat ovile lupus, captat divina malignus,
Daemonis ex nido quem protulit atra cupido,
Evolat, alta petit. Facit hoc absentia Petri.
Nam credo rueret, si Cephas proximus esset.
Contra Romanus subit arcem pontificatus,
Quem pia plebs omnis decreta tenens pietatis,
Jejunans, vigilans, votis enixius instans
[Col. 0177A] Coelitus obtinuit, sicut praedixerat olim,
Ejus mellifluum praeconans angelus ortum.
Historiam cujus satyra repetamus omissa.
Ne quod amor scribit livori deputet hostis,
Cum sit peccatum non fraudes hypocritarum
Pro dono linguae saltem mucrone ferire,
Et nimium foedam Cayphae reprobare cathedram.
Taliter electum divinitus atque sacratum
Pontificem sanctum, digno cultu venerandum,
Rothomagi cives adeunt consulta petentes,
Suppliciterque rogant, sua sic discrimina narrant:
Sancte Pater, nobis instat saevissimus hostis,
Plurima damna ferens, penes urbis moenia degens.
Est ibi nam castrum, murali robore firmum,
In quo foedarum domus atra latet meretricum,
[Col. 0177B] Fornicibus variis caecis obstrusa latebris.
Illic obsceni rivales seu parasiti,
Vel quos impuri juvat ingluvies Epicuri.
Sorde lupanari semper sitiunt maculari.
In medio castri patet arca more theatri,
Quo fanum Veneris titulus spurcae mulieris
Falso frequentatur, scorti species veneratur.
Subter hians antrum penitus tendens in abyssum,
Faucibus angustum tanquam Stygiale profundum
Non valet attingi, nullo visu penetrari:
Claustra vel hos aditus potuit perfringere nullus;
Tanta malignorum vis est ibi daemoniorum.
Altera, Sancte, tuis par est irruptio mortis.
Nam Sequanae vastum patimur discrimen aquarum,
[Col. 0177C] Dum contra morem metam superando priorem
Alveus exundat, late confinia vastat,
Aedes subvertit, parvos et ad ubera perdit,
Exitium multis infert et damna salutis.
Inde dolor, planctus, moeror non cessat amarus,
Casibus in tantis quos impetus ingerit amnis,
Talibus aerumnis affligimur atque periclis.
De coelo nobis nisi stillet fons pietatis,
Quae relevet miseros urbem lutulenda libido
Ad similes Sodomae poenas trahet usque Gomorrhae.
Sed tua, Sancte, manus, solidat quae debilis artus.
Monstra cruenta fugat, diva virtute coruscat,
Expuat hanc labem, Babylonis subruat arcem.
   Talibus auditis, Romanus praesul herilis,
Exorat Christum, totius egentis asylum,
[Col. 0177D] Parcat ut afflictis veluti quondam Ninivitis;
Avertat et mortem, bonitatis conterat hostem.
Ergo dux fidei mores ad loca perniciei.
Et contra fortes proprias ad bella cohortes,
Psalmicines ex more greges, reliquosque fideles,
Cum crucibus sacris, cum pignoribus pretiosis.
Sic castrum subiens, divinaque spicula figens,
Fanum destruxit, labyrinthi claustra revulsit,
Idola contrivit, funesta sacella removit,
Spurcitiisque locum purgavit daemoniorum.
Territus exsanguis vis illico perdidit anguis
Ad Christi labarum quo deposuit dominatum.
Ut quondam Josue Jericho bellator in urbe
Officiis laudum magno clangore tubarum
Moenia subvertit, munumina quaeque subegit:
[Col. 0178A] Sic Israelis noster dux ille fidelis,
Cinctus utrisque choris divina laude canoris,
Delubra fudit humi, quibus exitium fuit humi.
Inde potens meritis antistes flumen adivit,
Stipatus nitidis reliqua cum plebe ministris,
Armatusque fide calcantis in aequore Petri:
Per nomen Triadis, per virtutem Trinitatis,
Perque crucis signum, quod submovet omne nocivum,
Imperat ut staret, nec ad ulteriora mearet,
Quem tenuit primum repetens ab origine cursum.
Paret huic fidei natura fluens elementi,
Atque sinum repetit, nec ripas fluminis exit.
Hoc siquidem facto renitet sanctissimus archos,
Non impar Josue, cujus memoravimus ante,
[Col. 0178B] Qui Domino coeli devotus mente fideli
Debellans hostem jussit subsistere solem,
Donec inexhaustis acies consumeret armis.
Par virtus radiat quamvis distent elementa.
Nam si jussisset ratio vel causa fuisset,
Sicut et unda fluens, sol ipse per ardua currens
Redderet obsequium, nec abesset praeclue signum.
Urbs ita salvatur, tantisque malis spoliatur,
Fertilis et pleno ridet sibi copia cornu,
Mors fugit, hostis abest, aqua stat, devotio gaudet;
Praesul in Ecclesia plaudit praeconia digna.
Christus adoratur, quo vis inimica fugatur,
Virgo laudatur per quam Cytheraea crematur,
Prostibuli coenum decus hoc abolevit amoenum.
O felix nimium meruit quae gignere Christum,
[Col. 0178C] Munda ferens mundum, sed mundificata per ipsum;
Virga gerens florem, capiens sed flore virorem!
Virgo mater ave, tanta redolens pietate,
Quanta laude micas, et sanctis altior exstas,
Inclyta prae cunctis carnali stemmate functis,
Per te gaudentem pia protege coelitus urbem.
Ne judex feriat, gladium suspende minantis.
Ne damnet miseros, iram compesce Tonantis.
Prima Deo praesens mediatrix esto tuorum,
Spem veniae referens, ne labe ruant vitiorum.
Stella maris, portus, pigmentis consitus hortis,
Fluctibus e mundi trahe nos ad littora pacis.
His ita digestis, ad caetera progrediamur,
Ejus ut in sancto laudare Deum mereamur
   [Col. 0178D] Ut vir apostolicus, coelestis regis amicus,
Reddidit immunem paganis ritibus urbem,
Fecit et incolumem cives sperare salutem,
Inde movens gressus, it per loca pontificatus,
Plebibus aeterni dispergens semina verbi.
Proponit cunctis simul et pigmenta salutis,
De spe coelesti, nec non absinthia legis
Sontibus aeternae minitantis amara gehennae.
Doctus et ingenio pallentes radere mores,
Ut rationis erat, baculum clavamque ferebat,
Hunc civibus praebens, hac in praedonibus utens.
Ergo festinans dioecesis et abdita lustrans,
Repperit erroris monimenta nefanda prioris,
Et cariosorum quaedam simulacra deorum,
Quae Jovis incesti, vel Apollinis, atque Dianae,
[Col. 0179A] Vulgus adhuc stolidum vano censebat honore,
Orgia rite colens, et vota nefaria solvens.
Tunc sacer infremuit, lucos et delubra fregit.
Idola combussit, priscae vestigia fraudis
Funditus abjecit, fudit, contrivit, abegit,
Sordibus abrasis, Christi nova templa locavit,
In quibus ante locis erat ara superstitionis.
Praedicat esse Deum sincera mente colendum
Omnia qui fecit, non quae manus idola finxit.
Qui nos formavit, non quod faber effigiavit,
Marmore, vel gypso, cupro radiante, vel auro.
Disserit agresti populo mysteria Christi,
Qualiter Omnipotens divino numine pollens,
Compatiens servis licet ad sua jura protervis,
Quos tenuit torquens ferus hostis, acerbus et horrens,
[Col. 0179B] Venerit in mundum tenebris et morte profundum;
Et sine labe caro factus de Virginis alvo.
Pertulerit mortem patiens, ut vinceret hostem,
Fregerit infernum, faciens penetrabile coelum,
Terrigenis cunctis si servent dogmata lucis,
Atque fidem teneant, nec ad idola colla reflectant,
Haec et plura docens, et quaeque salubria promens,
Abstulit errorem, deitatis et auxit honorem.
Interea doctor praeclarus et archipolites,
Moribus ut sanctis decus ornet pontificale,
Ad ritus Aaron typico cultu decoratur,
Offerat ut digne summo libamina Patri.
Namque virum poderis contexit linea vestis,
Assidue proprii moderantem corporis artus.
[Col. 0179C] Sub Sarai virga ne forte superbiat Agar.
Hanc bene, castigat dure, premit atque fatigat,
Esurie frangit, multis sudoribus angit,
Ut cognoscat heram, timeat lasciva severam,
Pareat instanti, collum subigat dominanti.
Qua virtute bona pollens in agone corona
Tripudiat victor, moeret per tartara lictor,
Et jacet enervis quae non valet esse rebellis,
Pectoris e solido penitus depulsa libido.
Hinc rationali decoratur judiciali,
Pontificis sacro vittis in pectore nexo,
Quo bissenorum sunt scripta vocabula patrum.
Mentis splendorem decus hoc notat atque pudorem.
Quo Domino coeli studio conjuncta fideli,
Huc sibi praesentem retractat cuncta videntem,
[Col. 0179D] Illius ad vultum qui nil dimittit inultum,
Continet omnimodis ratione volumina cordis,
Castigans trutina, si quid subrepserit infra.
Sedulo sanctorum rimatur facta priorum,
Ad specimen quorum pulchra nitet indole morum,
Israel ut quondam flevit Babylonis ad undam,
Nempe Sion memorans, quam sit jucunda recordans
Optima gemmarum rivos ducit lacrymarum:
Ad bona coelorum fingens acies oculorum,
Noctes atque dies hos pectoris elicit imbres.
Saepe Redemptoris meminit multique doloris,
Quod gemit et plorat, sitit, esurit atque laborat.
Pro servis Dominus patiens indigna benignus,
Traditur, arctatur, colaphos subit, exalapatur,
[Col. 0180A] Perpetiens lethum, praelibat fel et acetum,
Morti vita datur, qua mors devicta fugatur.
Haec in mente gerens, istis cruciatibus haerens:
Fit sibi jucundum cordis lacerare profundum.
Proferat ut fluctus oculis, suspiria, luctus;
Abluit his mundis maculam de gressibus undis,
Pulcher adhuc habitus tegit hunc, humeralis amictus
Praetendens specie reverendi praesulis actus.
Cuditur hic aurum, sit mens ut pontificalis
In cunctis sapiens, sit consilio specialis,
Cauta, pudica, gravis, solers, moderata, suavis,
Ut sit revera Domini symmista sacerdos,
Saepius interno perstringens lumine coelos,
Sit lux, eximiae thesaurus et arca sophiae,
Qua rudis ac veteris tractet mysteria legis.
[Col. 0180B] Purpura regalis tanti decus auget honoris,
Obtinet a Christo, quoniam diadema decoris,
Cui sceptrum baculus, rector vigilans animarum
Quas trahit ad regnum, satrapas spolians tenebrarum.
Libertas fidei datur his a praesule Christi,
Atque jugum Satanae tactu putrescit olivi.
Hinc notat aerii hyacinthina forma coloris,
Suspirans Christum quo praesul dirigit arcum,
Quo fugit mentem coelestia prorsus aventem:
Quo pia vota precum libamina sacra diatim
Pontifici defert, qui solus crimina delet.
Addit bis tinctum super his lex pristina coccum,
Qui plane gemini pignus designat amoris,
Bis qui rite datus sit alumnis Spiritus almus.
Sed pius in terris, ut sit dilectio fratris
[Col. 0180C] Casta, serena, decens, divino nectare fervens,
Consolans miseros, visens in carcere tentos,
Compatiens aegris, tribuens solamen egenis.
Inde docendo fidem de coelo mittitur idem,
Diligat ut summum pia mens super omnia Patrem
Quo seraphim more flagrans deitatis amore,
Ut sitiens cervus fontem vehementer anhelus
Concupit, exoptat, desiderat, ardet et orat.
Ut mulier lympham, fidei quae reperit undam,
A se projecta vitiorum sponte lagena,
Ornatus summa byssus nitet inde retorta,
Pontificis mentem designans labe carentem;
Quam decorans ambit toga candida virginitatis
Ut lux solaris cum mane refunditur arvis,
Aurea regalis virtus micat integritatis,
[Col. 0180D] Ut rosa flagrescens, ut thus et aroma liquescens
Pullulat et redolet, fecundo germine pollet,
Factus nostra caro Deus exit Virginis alvo,
Ut placeat nobis haec dictatura pudoris,
Qua quis vestitur, decus imperiale meretur,
Colla terens hostis, captat diadema decoris.
Lamina fronte micat lapidum fulgore corusca,
Pileus et nitidos stringit de more capillos.
Nam pia mens, animae summa quae praeminet arce.
Constans et stabilis, non fluxa, vagans, et inanis,
Virtutum gemmis ut opus resplenduit auri.
His vestimentis typica ratione politis
Ornatus sacram stabat Romanus ad aram
Sacrificans Agnum qui mundi crimina tollit.
[Col. 0181A] Ante diem sacrum quo plebs nova Christicolarum
Dulce colit Pascha, quo gaudens transit ad astra:
Hic athleta Dei, quamvis sibi sedulo parcus,
Tunc magis urgebat confecti corporis artus,
Excubiis instans, precibus, rivis lacrymarum,
Hostis et insidiis curas adhibens animarum.
Jamque dies pacis populique reconciliandi
Venerat, et sacram turbis impleverat aulam,
Tunc pius antistes fletus dabat uberiores,
Inter lugentes, inter sua crimina flentes,
Atque piis precibus veniam poscendo reatus,
Plebes absolvit, oleum chrismate sacravit.
Clerus at incaute minus illud providus omne
Dividit ecclesiis, vix una superfuit illis
Ad lavacri morem retinens ampulla liquorem.
[Col. 0181B] Tertia cumque dies venerabilis emicuisset,
Gaudia magna ferens, imis coelestia jungens
Phoebus et accelerans jam, [(1) 1Kb] nomam clauderet horam,
Praesul ad officium sanctus processit agendum
Hinc inter sacrae dum per solemnia missae
Fontibus astaret lavacrum quo sanctificaret,
Vas jubet afferri sacrum chrismale ferentis.
Forte sed impraeceps turba stipante minister,
Dum pede festinat, ne pontifici mora fiat,
Labitur e manibus, fractum vas evacuatur,
Pene vorax omnem quin hausit arena liquorem.
Fontibus astanti res est ut cognita patri,
Nil ex hoc trepidus, fidei sed robore firmus,
[Col. 0181C] Fragmina parva legens, ad Christum brachia tendens,
Membra solo sternit, devota precamina fundit;
Exorans illum qui fractum cardine mundum
Mirifice reparat, proprium fundendo cruorem,
Ut reddat moestis quod diruit aemula pestis.
Quid morer in verbis? ad nutum Cunctipotentis
Ecce reformatur, resolutum consolidatur
Vas illud vitreum velut ante liquore refertum.
Sancte Pater, famulos peccati labe solutos
Consolida, repara, subeant ut fortiter astra.
Qui te pontificem magnum statuens et herilem
Coelitus ornavit virtutibus et solidavit,
Dirigat hanc trepidam quae nunc tenet alta carinam,
Ut bene curramus, nec in his scopulos subeamus.
[Col. 0181D] Hic pater apprime Christi succensus amore,
Saepe theoricam cuperet cum ducere vitam,
Ut grave sensit onus, curas et pondera rerum,
Ad requiem pacis properans in fine dierum,
Nempe Sion recolens, Solymae speciosa revolvens,
Exsilium flebat, patriae jucunda petebat.
Quadam namque die praesul sanctissimus iste,
Annua dum sacrae celebrat solemnia missae,
Hostia viva Dei, templum venerabile pacis;
Dumque polis inhiat veluti suspensus ad alta,
Ima supergreditur, seraphin ardore crematur.
His intendenti, libamina sacra ferenti
Apparet Domini super aram dextera Christi,
[Col. 0182A] Dextera virtutis, pacis veraeque salutis
Ad speciem solis resplendens luce decoris,
Quae paradisiacam vocat hunc clementer ad aulam.
Dextera namque piam signat super aethera vitam,
Pacificam, pulchram, nitido fulgore coruscam.
Hanc amplexantur qui laeva non spatiantur,
Qui subigunt istam fragilem simul ac fugitivam.
   Postquam vir Domini mysteria sacra peregit,
Agmen justorum jubet accersire virorum,
Coelica visa refert, ac leniter inde subinfert.
Discite, filioli, patris ultima; jamque valete,
Excessumque meum prece sacra protegitote;
Quem jam coelestis vocat ad se gratia regis,
Ut tandem proprii ditet mercede laboris.
Vos tamen admoneo nunc, fratres, ista silete,
[Col. 0182B] Hujus et oromatis, quaeso, secreta tenete;
Donec vas luteum, seu corporis hoc tegumentum
Matrici terrae cogat natura referre,
Extemplo gelidus totos pavor occupat artus,
Auribus ut sonuit tanti sors extima patris,
Quorum moerorem compescuit atque dolorem;
Sal, favus, eloquiis prudens, et ad omnia mitis.
Ad patriam sanctus Domino miserante vocatus,
Instanter vigilat, corpus sudore fatigat,
Praestolatur herum velut a thalamis rediturum,
Ut cito pulsanti reseret sua limina patri,
A mundi strepitu semotior atque tumultu,
Arctius in cella ditatur coelibe vita.
Lividus haec hostis cernens dolet omnibus horis.
Calcibus attritus reverendis hic basiliscus
[Col. 0182C] Ingemit iratus, furiisque novis stomachatus,
Sibilat exsanguis, fano spoliatus et aris,
Insidias, fraudes alias molitur, et artes,
Exerit ingenium, tenditque libidinis arcum,
Quo jam Samsonem, quo perculerat Salomonem,
Pectora debilitans, mulieris amore sagittans.
Ergo dolore fremens cujus sacer obruit arcem
In Veneris specie vafra se colligit arte,
Mendicam simulans, et praesulis atria lustrans,
Errando clausae sero petit abdita cellae,
Limine stat plorans, sic illum flebilis orans:
O pater, o pater, o sanctae pietatis amator,
Urbis praesidium, totius egentis asylum,
Hospitium miserae praestans, inopi miserere.
[Col. 0182D] Pande fores tecti, vicinam subripe morti,
Quae vaga, quae nuda, quae languida sum peritura.
Huc agor infelix immani frigore, nimbis,
Bruma terit membra, glacies secat aspera plantas
Vis angit Boreae, tetra premor anxia nocte.
Si saltem trita, si cum perone lacerna
Texeris hanc nudam, gelido jam rore solutam
Igne parum foveas, intra tua limina pascas.
Quae dabitur justis, tu non mercede carebis.
At pater haec surda capit aure susurria multa,
Et contectalis refugit consortia talis.
   Pestis ad haec dirum rumpens a pectore luctum
Altius ingemuit; planctus, ululamina fudit.
[Col. 0183A] O pater, o custos, ubi nunc tua sollicitudo,
Quam debes ovibus quas commisit tibi Christus?
De grege quem servas perit ecce doloribus una,
Ni modo subvenias, morior tua, pastor, ovilla.
Si morior, qualem pro me reddes rationem
Ante Dei vultum cum nil laxabit inultum?
   Hos pater ad fletus pietatis viscere motus,
Excepit tandem truculentum nescius hostem.
Pestis ut intravit prunis calefacta resedit,
Dilatans crimen flavum mentita colorem,
Denudat pectus, si possit flectere sensus.
Candidior renitet, gestus et ludicra miscet,
Tela sacerdoti verbis jacit illecebrosis.
Omnia molitur, nec cor regale feritur;
Stat vehemens adamas nulla penetrabilis arte,
[Col. 0183B] Nec petra mollescit quae Christo prorsus adhaesit.
Angelicis armis siquidem munitus ab astris,
Signa crucis vibrat, quo pilo fortiter acta
Diffugiendo vagas evanuit umbra per auras;
Fetida per totam linquens vestigia cellam.
Ille Dei natus, quem Virginis edidit alvus,
Semper Romanum tanta fecit indole clarum.
Ut nequeat labi nulloque modo violari.
Cursus horarum Phoebo peragente suarum
Venerat ad metas jam sancti praesulis aetas,
Christi splendifera quas noverat indice dextra,
Ut mercede bona gauderet vesperis hora,
Mystica cultorem habuit quem vinea fortem,
Non torpore pigrum, nec ab aestu desidiosum,
Quem pudor angelicus decor extulit integritatis
[Col. 0183C] Ut vas munditiae templum fieret deitatis.
Hac etenim virtute refulsit ab indole prima
Qua domuit carnem quae luxu vergit ad ima,
Ut manibus puris et mundo corde beatum
Semper adorandum libaret dulciter Agnum.
Unde polo gaudens, et tali cyclade plaudens,
Cantat dulcisonus pro virginitate melodus.
   Peste philargyriae caruit rivus pietatis,
Gressus debilium, manus aurea, cultor egentum,
Quidquid erat census inopum dispersit ad usus,
Liber ut exiret sine labe beatus obiret.
Cumque suprema dies sibi jam vicinior esset,
Et fragiles artus febris diuturna teneret,
Plebibus accitis, et in unum rite coactis,
[Col. 0183D] Ecclesiae famulis profert monitoria pacis:
En, ait, a Christo, cui supplex corde benigno
Hactenus obsequium, pro posse dedi famulatum,
Invitatus eo, communi sorte resolvor.
Quocirca moneo quos nunc ex parte relinquo.
Ut maneat vobis pax et concordia morum,
Quae fidei signum, fons est et origo bonorum.
Juncta sibi teneat dilectio corda dualis,
Qua veluti geminis ad coelum tenditur alis.
His paribus lignis contexitur aurea vestis,
Integra quae durat nulla resolubilis arte.
[Col. 0184A] E regione sudes dextra laevaque locantur,
Ut tibi quod fieri cupias, quod jure rependi,
Hoc aliis facias: quod nolis quodque recusas,
Nec facias alii. Sic mentes gratia jungit,
Sic Domini sacram digne venietis ad aram,
Dulcis et angelicae sumentes fercula vitae.
Haec et plura monens, verborum nectare promens,
Obsecrat, hortatur, regaliter ut gradiantur
Per fidei normam, nec ab aequo calle recedant,
Justos emeritae qui ducat ad atria vitae.
His praelibatis, cunctis dans oscula pacis,
Summo pastori commisit ovile regendum,
A se collectum, proprioque cruore redemptum,
Ut sibi conservet quos condidit, atque gubernet,
Hostis ab insidiis praemuniat atque sagittis
[Col. 0184B] Hinc ubi vivificum corpus sanctumque cruorem
Digne percepit, qualem de fonte recepit,
Inter vota precum, suspiria longa clientum
Reddidit aethereis animam cum pace catervis,
Quam speciosa phalanx assumens coelicolarum
Detulit ad coelos cum laudibus harmoniarum.
Aurea Jerusalem valvas sibi pandit et arcem,
Qui penitus sprevit Babylonis ab indole fascem.
Intrat apostolicum felix collega senatum
Cum quo judicii scandit sedile beatum,
Fortis in adversis cum coetu martyriali
Jure coronari palma meruit decorari.
Emicat in castris ut phoebus virginitatis,
Centuplicem fructum quia protulit integritatis.
Excessu patris simul omnes moestificati,
[Col. 0184C] Exsequias solvunt, tumulo pia membra recondunt.
Praesulis ob meritum Rothomagus gaudet in aevum
Assidue cujus pretiosos excolit artus.
   Huic Audoenus successit pontificatus.
Non minus insignis, sol ardens, fulgur, et iris,
Thus redolens, cedrus, nux, myrtus, oliva, cypressus,
Pacis consilium, patriae totius asylum;
Francia quo viguit, quo tota Neustria fulsit,
Sanctorum castris tanquam fulgentibus astris.
Hujus et extremos perlustrat fama Britannos;
Hoc Graecus resonat, promulgat et aurea Roma,
In qua dux fidei dum totus in ardua coeli
Psalleret intentus decachordo carmina plectro,
Angelicae vocis responsum coelitus hausit.
Sed quia magnifici patet hujus vita patroni
[Col. 0184D] Alterius studio prosa metroque polito,
Hic breviter tectum concludam fine libellum.
Non tamen hoc sancto carmen sine fenore scribo,
Sed precor, imploro, totis et nisibus oro
Ut mihi Romanus sit ductor ad aethera sanctus.
Lintre licet parva sulcantes aequora magna
Remigio sancti, non ulla pericula passi,
Scillaeosque canes illaesi praetereuntes,
Venimus ad portum. Sit laus Domino dominorum,
Sit sine fine decus, qui regnat trinus et unus.



ALBUINUS EREMITA. [1Kb]




[Col. 0185]
ALBUINI EPISTOLA AD HERIBERTUM COLONIENSEM ARCHIEPISCOPUM.
(Apud Marten., Ampl. Collect. tom. I, ex ms. codice Canonicorum regularium Tongrensium.)

[Col. 0185A] Domino HERIBERTO Coloniensi episcopo ALBUINUS eremita indignus gloriam et pacem sempiternam.

Ex quo, mi Pater, misericordiae vestrae gratiam promerui, exoro Domini nostri pietatem die noctuque ut secum vos post hanc vitam regnare sinat sine fine, et incensus divinis mandatis possitis adimplere bona quae desideratis. Igitur quia pium studium sacras Scripturas habetis audire, sicut mihi indigno praecepistis, desideravi scribere pietati vestrae aliqua exempla quae in libris divinis legendo haec omnia scripta invenio. Si tamen, Deo omnipotente adjuvante, aliquid proficere posset, omnia quae in hoc libello scripta habeo, non proprio sensu fingo, vel excogito quod dico, sed de sanctis Patribus coadunata retineo. Sine dubio qui ea fecerit videbit lumen aeternum, et in [Col. 0185B] tali admonitione nemo me despiciat; quia etsi indignus sum talia ministrare, vera tamen sunt quae dico, et dum otiosus nemo stare debet, per ista de virtute in virtutem ascendit ad illum qui vivit in saecula saeculorum. Amen. Si tamen placet, Pater sancte, et si bonum tibi videtur, saepius fac rescribi, [ne] me [Col. 0186A] poeniteat tantum laborasse, et ne me peccatorem spernatis in oratione vestra, ut vos non spernat qui cum Patre et sancto Spiritu regnat in se. Amen. Pro certo scitote omnes quod nullus libellus citius vos deducet ad coelestes thesauros quam iste, si saepius eum curetis recitare. Scio non multum esse beatum, qui se solummodo salvat, Domino adjuvante, sed felicior est qui desiderat alios trahere secum ad regnum coeleste. Quapropter, o homo, moneo tuam charitatem quicunque legeris hanc scripturam, ut compleas ore perfecto, et aliis bonum exemplum monstres, ut de tuo et aliorum labore merearis percipere a Deo remunerationem. Mente curiosa semper cogita, ne haec facias, ut Creatori displiceas, quia si in bono perseveraveris, donabit tibi quod oculus non [Col. 0186B] vidit, nec auris audivit, ubi multi sanctorum requiescunt.

Cum igitur de plurimis virtutibus te desiderem admonere, in primis cupio ut virtutem charitatis Cante omnia studeas habere, etc.



TERALDUS.




[Col. 0185]
EPISTOLA TERALDI AD GUIDONEM. Cur in festivitatibus SS. Pauli et Laurentii versiculi antiphonis innectantur.
(Apud Marten. ubi supra, ex ms. Floriacensi.)

[Col. 0185B] [(1) 1Kb] TERALDUS GUIDONI fratri salutem.

Quaestionem ex officio solemnitatis Pauli apostoli atque Laurentii martyris quare scilicet cum antiphonis versiculi necterentur, quam mihi a te memini [Col. 0186B] ante annum propositam, jam nunc, prout auctor sensus dederit Dominus, charitati tuae persolvens reddam. Sciendum itaque quod omnes sancti qui omnipotenti Deo devoti exstiterunt, aut cum sola fide, [Col. 0187A] aut certe fide simul et operibus coluerunt. Verum plures fide tantummodo, non habentes locum vel tempus operandi, ei placuerunt, ac professionem nominis ejus passi sunt. Ex operibus autem absque fide nemo ei unquam aut placere potuit aut poterit, et ut aptius enuntiem quod dico, haec est illa geminae conversationis discretio, quam contemplativam et activam nuncupant vitam. Ad hanc quoque distinctionem pertinent duo quae in Psalterio crebro commemorantur, canticum videlicet et psalmus. Nam canticum, quod ex intelligentia sola vocis humanae profertur emissione, ad interioris hominis scientiam et fidei pertinet veritatem; psalmus vero, qui adhibito materiali organo consonanter peragitur, ad exteriora et corporalia refertur opera: in quibus nimirum [Col. 0187B] justitiae operibus, maximae justitiae opus, quod Graeco vocabulo eleemosynam appellant, eminet: et vas electionis Paulus apostolus et magister gentium cum fide esset firmissimus, doctrinaque perfusus, atque divino amore toto flagraret animo, quod omnibus commune est sanctis; et jam misericordiae operibus incomparabiliter sedulus insudabat; quod textus Epistolarum edocet, ubi discipulos sive auditores suos saepius ad eleemosynam exhortatur, collectamque pecuniarum quam Jerosolymam deferat, jubet facere, [Col. 0188A] asserens se pauperibus et egenis ibidem consistentibus ministrandi officium suscepisse. Nec non et Laurentius Romanae Ecclesiae archidiaconus, cum ot ipse esset fide stabilis, scientia providus, eleemosynarum largitati hilariter instans, thesauros ejusdem Ecclesiae sibi commissos, ut gesta passionis ejus loquuntur, fiducialiter erogavit pauperibus: unde et solemnitate ipsius lectio legitur apostolica quae tota in exhortatione sive laude eleemosynae facientis conscripta est, atque ad eamdem pertinentia causam alia nonnulla huic officio inseruntur. Haec igitur duo quae dixi, canticum videlicet ac psalmus, pariterque figuras eorum quas praefati sumus, sancti Patres divinorum officiorum ordinatores significare volentes, in hujus utriusque sancti festivitate cum antiphonis decantandis [Col. 0188B] statuerunt versiculo recitanda: quatenus per haec et sinceritas fidei eorum in Deo et misericordiae opera in proximis monstrarentur, ut antiphona loco cantici, per quod, ut dictum est, devotio mentis exprimitur, resonaret; versiculi vero tanquam psalmi recitarentur, quo aeque exterior actio, ac misericordiae opera, quae studiosissime hi duo sancti prae caeteris exercuerant, insinuarentur. Vale in Domino, charissime.



AMBLARDUS ABBAS SOLLEMNIACENSIS.




[Col. 0187]
AMBLARDI EPISTOLA AD HERVEUM Canonicum Turonensem. Mittit ad eum librum de Vita sancti Eligii episcopi.
(Apud Mabill., Annal. Bened. tom. IV, pag. 155.)

[Col. 0187C] Praecellentissimo, Deoque amabili, ac bonorum operum insigniter adornato domino meo ARVEO, humillimus omnium AMBLARDUS abbas cunctaque congregatio mihi subjecta Sollemniacensis monasterii, perpetuam in Christo salutem.

Mentio sacra vestri sic nostro semper adhaeret pectori, ut nulla perturbatione saeculi nequaquam possit elabi. Quamvis enim inter turbines saeculi simus positi, tamen in orationibus nostris, Deo largiente, in quantum possumus, memores sumus vestri. Novimus enim, ab ipsis pene cunabulis vos nihil aliud amasse, praeter Deo vivere. Vestri autem sub ditionem positus agnovi, diligentius vos quotidie [Col. 0188C] miris augeri virtutibus; pro quo petimus ut memores sitis nostri in orationibus vestris. Vitam beatissimi Eligii confessoris atque episcopi, quam dudum a nobis poposcistis, expressimus ut potuimus, ac, Deo volente, vestrae praesentiae destinavimus. Precamur itaque vos, reverentissime Pater, ut cum avide eam sumpseritis, ac bene eam memoria commendatam habueritis, etiam Rotberto regi ostendatis, ut ex ea cognoscat quanta familiaritate ac benignitate Dcirca locum nostrum sollicitudinem habere debeat. Cum enim ego apud vos habitarem, ac cum illo frequenter locutus fuissem, ipse mihi rogavit ut ego ei eam habere facerem.



SAECULI X OPERA A.




[Col. 0189]
DE FUNDATIONE MONASTERII SANCTI ARNULPHI METENSIS.
(Apud D. Calmet, Histoire de Lorraine, Preuves, p. 545.)

[Col. 0189A] Quoniam quidem eorum memoriam summatim attingere cupimus, quorum patrimonio ecclesia sancti Arnulphi, quae antiquis temporibus ecclesia sanctirum apostolorum nominabatur, usque modo refloruit, congruum videtur paucis referre cujus industria sanctitatis primum hic aram posuerit. Antiquorum denique relatio sibi succedentium tradidit posteritati, quod beatus Patiens praesul Metensium quartus, beati Joannis apostoli et evangelistae fuerit discipulus: qui beatus apostolus condiscipulis suis jam coelo regnantibus, prolixius vitae spatium adeptus, messi Dominicae suorum complures alumnorum per loca direxit plurima regionum. Inter quos beato Patienti meritorum luce fulgenti, dum divina revelatione opus consimile injungitur, ille nimirum magistri diligens praesentiam, negat se hoc adimplere, nisi reliquiarum pignore corporis ejus aliquo modo potiretur. Cujus fidem devotionis beatus Joannes [Col. 0189B] apostolus amplectens, Dominum hoc fieri poposcit, cujus nutu omnis natura vim propriae legis convertit. Oratione igitur facta, evocatoque fideli discipulo, dentem sine dolore sibi detrahens ab ore: Habeto, inquit, hoc tibi pignus amoris mei. Tibi etiam auctor pietatis pariter concedit, ut dum civitati Metensi propinquus eris, cui doctor destinaris, incolarum lingua pleniter eloquaris: fertur enim lingua Graecus fuisse. Sicut et beatus Nicolaus divina revelatione ad summum sacerdotii provectus est gradum, sic iste sanctus Patiens eadem gratia per Joannem apostolum ad Metensem civitatem regendam, beato Felice episcopo Metense praedecessore suo adhuc in corpore vivente, est destinatus.




De prima consecratione ecclesiae.

[Col. 0189C] Beatus igitur Patiens, consecratione, benedictione, insignique reliquiarum munere dilecti Joannis donatus, iter aggreditur, supernaque ordinante clementia, Metensibus pastor herilis efficitur, qui animum divinae intendens contemplationi et orationi, basilicam Deo et praeceptori suo Joanni apostolo extra ejusdem muros urbis ad meridiem construxit et consecravit, ipsiusque dente, et duodecim particulis de apostolorum vestimentis, cum aliis sanctorum pignoribus, eam honestavit, et qui inibi Deo servirent instituit, cursuque laborum finito, in pace ibidem quievit, temporibus Antonii pii et Adriani imperatorum, in diebus Hygini papae.


[Col. 0190A]
De tempore sancti Patientis, usque ad tempus sancti Arnulphi.

A temporibus hujus sancti, usque ad beatum Arnulphum defluxerunt quingenti anni et amplius, viginti quatuor episcopis medio tempore sibi succedentibus, licet ecclesia multis annis vacaverit, a B. Arnulpho usque ad Deodericum episcopum Metensem, qui ecclesiam beati Vincentii fundavit, trecenti anni et amplius defluxerunt, decem et septem episcopis sibi succedentibus, quorum ultimus fuit dictus Deodericus. Hic ecclesiae praedictae, scilicet sanctorum apostolorum et beati Arnulphi, Gorgiaeque (l'abbaye de Gorze) et sanctae Glodesindi, beatoque Stephano subripuit, quibus ipsam ecclesiam sancti Vincentii instauravit, et ab Gorgiae sanctique Arnulphi coenobiis quosdam monachos extraxit, qui inibi monasticam ducerent vitam, et jugiter divino famulatui insisterent.

[Col. 0190B] (Hic legitur catalogus episcoporum Metensium, a sancto Clemente primo episcopo, ad Adalberonem qui fuit quadragesimus quintus ejusdem sedis episcopus, sub cujus regimine in ecclesiam beati Arnulfi ordo monasticus est introductus. Subjungit auctor): Usque hodie annis singulis convenientibus inibi conventualibus Ecclesiis, et canonicis, et clero et populo, palmarum a praesule sedis fit consecratio, et omnes presbyteri totius civitatis tenentur venire in eadem ecclesia ad consecrationem palmarum, antequam canonici veniant, et debent mittere palmas suas ad consecrandum.



In omnibus beatus Patiens Joanni apostolo adhaesit.

Sanctus igitur Patiens fundator ecclesiae sanctorum apostolorum, sicut a prioribus vicaria relatione [Col. 0190C] cognovimus, ex inclyta Graecorum prosapia exortus; sicut nobilitate mundana, sic et opum gloria in minoris Asiae regione clarus effulsit. Hanc Asiae regionem dilectus Domini evangelista Joannes in sorte praedicationis divina dispensatione suscepit, fideique jugo subjugavit. Nam dum fulgore virtutum confirmaret suorum claritatem verborum, quamplures ad vitam destinati, potentes et divites ac mediocres compuncti gratia ejus doctrinae obediebant. Itaque inter alios insignes, et beatus Patiens obedientiae fidei se subdidit, pompam mundi reliquit, sancto apostolo intime adhaesit. Joannes, dum suis in nuptiis Christus aquam in vinum mutasset, secutus [Col. 0191A] eum, carnale connubium reliquit; Patiens audiens ab ipso Joanne verbum Dei, abrenuntiat oblectamentis mundi. Joannes sociabiliter adhaesit Christo in resuscitatione archisynagogi filiae in cubiculo; Patiens Joanni praesens fuit dum resuscitat filium viduae fidelis. Joannes transfigurationi factae in monte Christo adfuit; Patiens Joanni astabat, dum duos proceres post conversionem dimissarum poenitentes divitiarum ab aeterna damnatione per auri miram in frondibus reciprocationem reducebat. Joannes cruci astitit Christi; Patiens eidem Joanni misso in oleo ferventi. Christus morte devicta discipulis mellis favo verae deitatis ac suae humanitatis unionem commendavit; Joannes, Patienti cum suis condiscipulis post libertatem exsilii, inseparabilem [Col. 0191B] patris ac verbi substantiam scripto elucidavit.



De Vita sancti Amalarii, et de ejus glorioso sepulcro, et de ejus miraculis sanctis.

Subnectimus etiam huic paginae memoriam piissimi sacerdotis Amalarii Trevirensis archiepiscopi, ut dicitur, qui cancellarius dicitur exstitisse Caroli Magni, cujus monumentum in medio cryptae monasterio subjectae conspicitur venerabile. Ejus quidem sepultura, dum causa fundandi augustius oratorium, ossa reliquorum effractis monumentis exponerentur, divinitus minime potuit immutari. Tandem Deo favente operi perfectio imponitur; et ecce frater quidam custos ecclesiae, Gregorius nomine, scrupulo forte tangitur, et raptis quibusdam ossiculis de ipsius sepulcro, meritum viri cognoscere aggreditur; quae [Col. 0191C] dum prunis ardentibus inferret, vidisses illas, visu mirabile, resilisse, et quasi motibus reclamasse ossa viri Dei non esse ausas attingere, quia dum advixit, in se coelesti rore vitiorum flammam prudens exstinxit. Quo signo perterritus, sepulcro reponit ossa festinus. Insecuta igitur nocte dum quietis dono frueretur, adest vir Dei cum quodam pedum sonitu, a laevo cpyptae aditu. Illac quidam erat pernominati fratris stratus, et verberi cum tremore subjectum, increpavit acrius quod se inquietare fuerit ausus. Molestia ergo corporis monachus pervaditur, sed satisfactione digna levigatur.

Non post multum tempus domno Adalberoni episcopo Metensi loci nostri amico fideli, fuit desiderium ut in crypta eadem sibi collocaret mauseolum. [Col. 0191D] Quod ibi fuisset adimpletum, dum praesuli vitae finis immineret. Vir idem Dei Amalarius fratri nominato superius apparens, talia sciscitatur: Cui juxta me paratur sepultura? At ille inquit: Piae memoriae Adalberoni episcopo Metensi. Ad haec vir Dei Amalarius: Publica hoc, inquit, in populo, quia divinitate propitia donec istic humo tectus ero, nullus mecum participabitur sepulcro: nam quamvis ille minus quid notificaverit, exitus tamen rei comprobavit: nam praesul adhuc vivens dum se istuc deferri jussisset, quorumdam consilio id fuit impeditum, et in basilica sancti Salvatoris ab eodem augustabiliter constructa sortitus est tumulum. Quanti vero apud Dei majestatem hic Amalarius habeatur, [Col. 0192A] plurimorum liberatione febricitantium comprobatur quod ad praesens dicere omittimus; quia si fides adsit, quotidie agitur. Item mulieres debent habere pacem cum maritis suis, cum ad ipsum veniunt deprecaturae, et etiam homines per orationes et per missas saepe credunt subveniri.



Quando mutatus fuit ordo, id est canonici regulares in ordinem monasticum, tunc factus est Arbestus primus abbas in ecclesia sancti Arnulphi.

Ego Arbertus monachus Gorziensis, notum vobis facio, quod Ottho divina providentia imperator, et Adelbero Metensis episcopus, expulsis canonicis regularibus, me in abbatem sancti Arnulfi constituerunt. Quapropter furoris stimulo accensi veluti de [Col. 0192B] paternis redditibus pulsi, quidam eorum adierunt regem seniorem nostrum, videlicet Otthonem, vanam super hoc garrientes declamationem, quod injuste proprium abstulissem, et veluti haereditarium locum. Cumque ut egeram praefato seniori totum indicassem, illorum floccipendens rationem, ut sapiens et justus rex, ne in reliquum querimoniis inibi Deo famulantes molestarentur invidorum, tunc et ipse quod feceram confirmavit testamento regiae auctoritatis, praecipiens ut pari consensu ad corroborationis auctoritatem identidem nostra sentiret ecclesia. Quod juxta desiderii ardorem exsequens, ut dehinc sicut statuimus maneret cum consensu ducis nostri, Otthonis videlicet, totiusque ecclesiae nostrae, hoc praeceptum confirmationis scriptum manibus propriis roboravimus, [Col. 0192C] et roborandum tam praedicto duci quamque coepiscopis nostris fidelibusque dedimus, in Dominum et propter Dominum, omnes successores nostros humiliter postulans, ut sicut definivimus, ut qui volunt sua quod definierunt rata habere, et consentiant nostra. Propterea ego Arbertus talem suscipio curam propter Dominum, et pro his qui me deprecati sunt scilicet curam pastoralem, quatenus mihi et monachis proficiat in aeternum. Iste non tenuit nisi duobus annis ecclesiam pastoralem.



Post hunc suscepit officium domnus Ansteus.

Nec dignum est praeterire silentio domnum Ansteum monachum et abbatem gloriosissimum monasterii sancti Arnulfi. Hic in habitu saeculari praedicto [Col. 0192D] dicto patri socius, et sanguinis catena conjunctus, prius relictis facultatibus, ejus etiam secutus vestigia, ex archidiacono in pauperem Christi vere commutatus est, factus monachus. Iste sapientia et eloquentia in tantum effloruit, ut ab eo, velut ab optimo rhetore continuo cum esset necesse, sermonum mella discurrerent. In architecturae quoque peritia non modicum valuit. Hic primo in monasterio Gorzienzi decanus effectus, opere et exemplo monstravit quantum sanctitate et rerum administratione floruerit. Meritis itaque exigentibus, abbas efficitur in monasterio sancti Arnulfi, post Arbertum virum egregium, qui primus eidem loco a domino Adelberone pontifice, clericis inde submotis, regulari [Col. 0193A] monachorum ordini praefectus est. Ansteus iste monasterium, quod multa laborabat inopia, copiosis ampliavit facultatibus. Cuncta fratrum habitacula infra quadriennium explevit. Abbatiam operam domino Adelberone pontifice praebente, per menses quatuor, quod est mirabile dictu, nisi regni impedisset dissensio, quae erat inter Otthonem tunc regem, post Caesarem, et filium suum Luitulfum, et generum Conradum. Proxima tamen aestate Christo juvante opus incoeptum perfecit, nec propter curas exteriores pastorali minuebatur solertia. Omnibus Dominicis et praecipuis festis, missas publice cantabat, et in unaquaque quarta feria privatim cum summa devotione, et lacrymis multis, in jejuniis, in vigiliis, in orationibus, in humilitate, in cura infirmorum [Col. 0193B] fratrum, in hospitalitate et caeteris operibus misericordiae clarissimus exstitit. Cursum igitur consumans, in fine sanctae perseverantiae laboribus exactis per annos 16, pridie nativitatis Dei Genitricis, devotorum virorum frequentia, domino et venerabili Adelberone pontifice munus exsequiarum explente, ex parte Aquilonari basilicae depositus est in tumulo, anno Domini 960.



Post abbatem Ansteum secundum, elegerunt monachi sancti Arnulfi Joannem abbatem tertium.

Post Ansteum suscepit Joannes officium pastorale sancti Arnulfi. Hujus temporibus, primi Otthonis magnifici famosissimique imperatoris genitoris secundi ejusdem nominis, qui pro defensione sanctae Dei Ecclesiae contra Saracenos in Apulia praelium [Col. 0193C] totis saeculis memorandum commisit, erat comes palatii nomine Teubertus, opibus florens, vir in divinis atque humanis rebus strenuissimus, omnique bonitate conspicuus. Hic ex Ermentrude conjuge feminei sexus prolem susceperat; sed quia masculini deerat, creber in orationibus persistens, a Deo sibi filium dari poscebat. His intentus, accidit ut quadam die monasterium sancti Arnulfi ea de causa adiret, diuque humi stratus ante sacrosanctum altare orationem protelaret. Joannes autem abbas ejusdem loci ante valvas basilicae stabat immotus, donec comes Palatinus exiret, qui ab ecclesia digredienti post salutationem oscula praelibans: »Laetare, inquit, virorum nobilissime, tuasque orationes a Domino exauditas cognosce.« Cumque ille rei novitate [Col. 0193D] horrore perfusus venerabundus astaret, rogans unde id sciret, ille ait: »Cui mentium secreta patent revelante didici te masculinam prolem jam diu a Deo precatu quaesitam promeruisse. Namque brevi stirps virilis ex casto tibi matrimonio erit, vocabulo Benedictus, ab eo qui vocat ea quae non sunt tanquam ea quae sunt per omnia benedicendus. Cave ei nomen immutes, quod qui cuncta ex nihilo creavit, dedit; natumque domino sanctoque Arnulfo nutriendum sub regulari praeposito trade, cujus quandoque propagator enitescet longe lateque.« Credulus ille viri Dei affatibus, domum pro responso accepto reversus est laetus. Interea non multis elapsis diebus, mater, quem auspice Christo conceperat, prospere [Col. 0194A] filium enixa est. Genitor vero clam matre sumptum puerum una cum nutrice ad monasterium superius dictum abbati Joanni differt, postulans ut ab ipso catechumenus efficiatur. Non renuit vir sanctus, quin quod comes rogarat, actu tum implevit, nomenque imposuit.

Expletis his, comes puerum pallio purpureo involutum ecclesiae infert, atque altari superponens, domino sanctoque obtulit Arnulfo, abbate fratribusque astantibus. Sublatus inde ab abbate, nutrici ad nutriendum redditur, sicque domi refertur. Matrona denique post incommodum convalescente, ubi congruum vidit, viro suo ait: »Christi sacramentis nostram, si vestrae placet celsitudini, sobolem tempus instat ut jubeatis initiari, et ab linea proavorum [Col. 0194B] titulum sumere nominis. Nuperrime hoc actum est,« comes inquit. Illa quo vel a quo sciscitante: »Apud coenobium beati Arnulfi, inquit, a Joanne loci ipsius abbate, qui et eum Benedictum nominari jussit.« Contristata matrona: »Hoc, ait, vocabulum solis saeculo renuntiantibus monachis est congruum, a sancto Benedicto ad eos derivatum.---Hoc, inquit comes, et ipse in processu temporis erit.« Quo audito illa: »Tantam infamiam, inquit, Dominus nostro non sinat generi illatam iri, ut ex me natum puerum videam unquam professionis hujus ferentem habitum.« Quam comes blande corripiens, simulque viri Dei prophetiam denuntians, non solum ab intentione revocavit, sed etiam gratulabundam ex dono sibi a Deo concesso reddidit. Iste Joannes, [Col. 0194C] qui pastor est ecclesiae hujus sancti Arnulfi, multis fulsit miraculis. Subjectionem utique et obedientiam abbati suo, cum esset Gorziensis, sine mora obediebat. Abbas tamen subditus erat spiritualibus. Joannes abbas sancti Arnulfi cuncta exteriora provide, cum esset claustralis, procurabat consilio domini abbatis Gorziensis. Saepe ista dicebat abbas: Manifestis operibus indicat nobis frater Joannes quantae religionis floreat studio; priorque ejus humilitatem, jejuniorum observantiam, sapientiam, atque constantiam, ad probandam ejus patientiam diversa sibi injunxi officia, nunc ista, nunc illa: ipse nunquam contradicens, omni studio singula perficit; contumelias et opprobria plurima injuste illata a quibusdam fratribus nostris patientissime tolerat. [Col. 0194D] Vere amicus Christi est, et discipulus nostri patris Benedicti . . . Sic abbas ejus Joannem absentem frequenter commendabat.

Beatus itaque Joannes fervens studio religionis, laternas fratrum saepe mundabat, mira humilitas. Cum erat hebdomadarius coquinae, ipse collo suo asportabat aquam, et infundebat caldariis, et cibum coquebat. Saepe solus, puerulo aquam infundente, farinam trium modiorum commiscuit, fermentavit, et inde panes confecit. In cibis, vestibus, lecto, in balneis et medicinis spernendis, in cura fratrum, in studio lectionum vere sanctus comperiebatur. Imitabatur pro posse Ambrosium sanctissimum in constantia, beatum Martinum in humilitate, Joannem [Col. 0195A] Alexandrinum in eleemosynarum largitionibus, in exercenda justitia, cum pro causa monasterii ageretur, maxime strenuus. In molendinis, fluminibus, vinariis, armentis, gregibus, avibus ad usum fratrum sollicitus et optimus acquisitor. Magistris diversarum artium conductis fortissimo muro monasterium circumdedit. Officinas quae ruinam nimia vetustate minabantur, refecit; pallia vero et cortinas albas, infulas, tabulas aureas, in singulis altaribus calices, cruces ampullas, coronas et pulpitum, ubi Evangelium legitur, et caetera aurea, et lampades diversas distinctas ordinibus, et caetera beneficia non possum verbis evincere.

Contigit autem eo in tempore quam episcopus Adelbero subtraxit beneficium solitum fratribus Gorziensibus; [Col. 0195B] sed divina inspirante gratia Gorziam venit Joanne insinuante, et villam quae quondam ad jus pertinebat monasterii, ipsis reddidit, quae vocatur Warigis villa (Varengeville). Joannes autem ivit ad tyrannum Bosonem, filium Richardi principis Burgundionum, ut restitueret fratribus Gorziensibus praedia quae injuste eis abstulerat; qui sibi primitus satis superbe respondit, et minas necis sibi imposuit: at ipse Joannes non pertimescens, sed viriliter contradicens, sibi multis discrimina latronum, nihil sibi tamen nocere queuntium, ad claustra rediit, statimque tyrannus arreptus gravi morbo, Gorziam misit nuntios, et cuncta ablata restituit. Fecit et petitiones multas beatus Joannes ab episcopo Adalberone, qui cum prius acquiescere nollet, postmodum [Col. 0195C] visionibus sancti Petri territus, cuncta perficiebat. Post hoc sciendum, quoniam Adelberamum rex Saracenus Hispaniarum misit suos legatos ad Otthonem serenissimum imperatorem, amicitiam petens, sed contra fidem multa describens; ad quod missus est beatus Joannes abbas noster, ad praedicandum baptisma, et errorem commutandum. Iste enim fuit prudens in factis; bene arguit subditos, et monuit ut omnibus vitae eorum temporibus semper regulam custodirent.



Joannes junior successit post Joannem, in regimine quartus.

Joannes a fratribus sancti Arnulfi postulatus ut eorum [Col. 0196A] pastor fieret, benignissime consensit. Statim eorum loci famam jam ubique celebrem, studio litterarum adeo nobilitavit, ut non solum ex proximis civitatibus, verum ex Saxoniae atque Bajoariae partibus undecunque ad ejus magisterium quamplurimi confluerent, ex quibus nonnullos et vitae merito, et sapientiae excellentia post ad episcopatus aspicem, vel ad regenda monasteria electos fuisse cognovimus. Inter coaevos suos, et morum elegantia, et ingenio capax laudabilis eminebat. Hic denique piae memoriae Joannes inter perplura quae intra gymnasium Sophiae peregit exercitia, responsoria beatae virginis et martyris Luciae authentica modulatione composuit, necnon et beatae Glodesindis vitam cum officio nocturnali. Vitam vero antecessoris sui domni [Col. 0196B] abbatis Joannis scribere aggressus, imperfectam immatura morte praereptus reliquit.



Epitaphium Lodovici regis et imperatoris, filii Caroli Magni, qui in isto loco jacet.


Imperii fulmen, Francorum nobile culmen,
   Erutus a saeculo, conditur hoc tumulo,
Rex Lodovicus, pietatis tantus amicus,
   Quod Pius a populo dicitur, et titulo;
Hildegart soboles Caroli Magni pia proles,
   In pacis metas, colligit hunc pietas.
Rumelicum villam, quidquidque refertur ad illam,
   Arnulfo sancto contulit, huicque loco.
Stirps a quo procerum regumque vel imperatorum,
   Quorum muneribus sistitur iste locus.



Epitaphium Drogonis archiepiscopi Metensis, filii Caroli Magni, qui in isto loco jacet.
[Col. 0196C]

Conditur hoc busto praesul Drogo, marmore sculpto,
   Spiritus in requie laetus ovat Abrahae.
Filius hic Magni Caroli fuit imperatoris:
   Vir pius et prudens, vir probitate cluens.
Aulae regalis moderator, pastor ovilis,
   Metis et Ecclesiae vere pater patriae.
Hic praesul, praeses, dominus, primasque cis Alpes,
   Ejus judicio paca fuit regio.
Iste Glodesindis solemniter ossa levavit,
   Condigneque loco condidit eximio.




[Col. 0195]
SERMO DE S. CLODOALDO CONFESSORE.
(Apud Mabill., Acta, Saec. I, p. 134.)

[Col. 0195D] Dies laetitiae et gaudii adest praecipue vestrae urbi summa devotione celebranda, qua venerandus Christi confessor Clodoaldus [S. Cloud], vinculis corporeae fragilitatis exutus, adire meruit gaudium aeternae beatitudinis, angelicis spiritibus sociatus, ut quorum munditiam tempore suae mortalitatis studuit habere in terris, eorum consortio sine fine frueretur in coelis. Cui praestante gratia Salvatoris hodie factus est [Col. 0196D] de morte natalis; cui initium vivendi dedit finis vitae; cui, ut Paulus, vivere Christus fuit (Philip. I, 21); cui sine Christo vita non fuit. Merito ergo satiatur in bonis desiderium ejus, quia, dum in hac carne viveret, mundatum est ab omni iniquitate et malitia cor ejus. Digne jam versatur ejus vita mirabilis in memoria hominum, qui merito sanctitatis transiit ad gaudium angelorum. Merito et laudem sanctorum [Col. 0197A] virorum mandat nobis habere Scriptura divinitus inspirata dicens: Laudemus viros gloriosos qui vicerunt regna mundi; qui vicerunt non qui victi fuerunt. Non est enim contraria sibi Scriptura quae dicit alio loco: Non laudes hominem in vita sua (Eccli. XI, 30). Quae autem ante mortem propter incertos casus caducae vitae prohibet, post mortem jubet laudare. Modo securi laudibus extollamus ejus excellentiam sanctitatis, quando nec adulatio notat laudantem, nec elatio tentat laudatum. Laudemus post emensum periculum jam securum; laudemus victorem, sed postquam venit ad triumphum. Operum ejus merita jam in tuto posita securi magnificemus; qui galea spei et scuto fidei et gladio verbi Dei tandiu infatigabiliter contra antiquum hostem armatus incessit, [Col. 0197B] quousque eo devicto ejusque pedibus prostrato meruisset accipere palmam aeternae remunerationis.

2. Illius ergo, quantum possumus, omni instantia vestigiis insistamus, quibus per arctam viam ad coeli latitudinem festinans qua eum sequeremur ostendit. Hodie optatam vocem laudabilibus operibus acquisitam audire meruit Salvatoris ore prolatam: Euge, serve bone et fidelis, quia super pauca fuisti fidelis, super multa te constituam, intra in gaudium Domini tui (Matth. XXV, 23). Acceptum enim talentum retulit geminatum. Jam per fidem gratia salvatur, gloriam Domini speculatur transformatus in eamdem imaginem. Jam enim hiems pressurarum transiit, et imber tribulationum recessit; jam indissociabiliter aeterno fonti inhaerens, inebriatur ab ubertate domus [Col. 0197C] Dei, et torrente voluptatis suae potat eum Dominus et bibit perennem jucunditatem juxta sui capacitatem. Nec nostrarum obliviscitur miseriarum, cum semper claro intueatur lumine omnia videntem, et aequo jure disponentem ac moderantem. A summo usque ad imum statum creaturarum atque ex alta arce respiciens ima terrarum, reges tremendos, quos innumeri populi metuunt, cernit velut exsules tyrannos. Miseratusque errores humanos clamat compatientis affectu miserantis: O infelices et miseri cives, qua itis? non est haec via quae ducit ad patriam, sed quae ducit ad impia tartara. Redite, praevaricatores, ad cor, relinquite vias erroris, et vivetis. Quid extra quaeritis obtusi caecitate mentis, intra vos positam perpetuitatem beatitudinis? si bene [Col. 0197D] quaerere vultis, intra vos quaerite, ibi invenietis, ubi invenit qui dixit: Haec recordatus sum et effudi in me animam meam, quoniam transibo in locum tabernaculi admirabilis usque ad domum Dei in voce exsultationis et confessionis (Psal. XLI, 5), ubi est vera lux luminis, quam non possunt fuscare tenebrae erroris. Hanc quicunque videre meruerit, candidos solis radios negabit. Ibi invenietis et audietis Christum dicentem: Ego sum lux, ego sum via. Sed si aurem cordis apposueritis, prophetam longe ante novae gratiae tempora praeconantem, et post tergum monentem: Haec via, ambulate in ea, neque ad sinistram declinantes (Isai. XXX, 11). Haec via, de qua procul aberrasti et factus es tibi ipsi regio egestatis, [Col. 0198A] quando dissipasti patrimonium quod dederat dulcis Pater; porcos pavisti, et de Hierusalem descendens in latrones incidisti, qui etiam despoliaverunt te, et plagis impositis abierunt semivivum te relinquentes. Sed non reliquit miseriam tuam misericordia Samaritani illius qui factus est nobis sapientia a Deo, et justificatio et redemptio, qui peccata nostra pertulit in corpore suo super lignum, ut peccatis mortui, justitiae vivamus. Qui dicit nobis: Currite, et ego perducam. In qua justitia viventes, positi sumus in via ad patriam redeuntes, et ad Hierusalem coelestem quae aedificatur ut civitas remeantes, cujus participatio est in idipsum. Quam denuntiat Apostolus liberam et matrem omnium nostrum, cujus civitatis conditor et artifex Deus. Quae, ut in Apocalypsi [Col. 0198B] legitur, non eget lumine solis, sed Dominus Deus illuminat eam, et lucerna ejus est Agnus (Apoc. XXI, 23). Cui suspiramus nolentes exspoliari, sed supervestiri ut absorbeatur quod mortale est a vita.

3. Sed in hac justitiae via, qua imus, plurimae insidiae et laquei ingeruntur nobis a desertoribus ejusdem sacrae militiae angelis Satanae, quibus Deus peccantibus non pepercit, ut ait Petrus, sed rudentibus inferni detractos in tartarum, in iudicio magni Dei cruciandos reservavit. Quare sicut leo rugiens circumeunt, quaerentes quem devorent, ut a via veritatis abstrahant. Contra quos bellum inexorabile nobis est agendum, quia non est nobis colluctatio adversus carnem et sanguinem, sed adversus mundi rectores tenebrarum harum, contra spiritalia nequitiae [Col. 0198C] in coelestibus. Ne ergo deficiamus in eorum conflictu, et capiamur eorum laqueis, paratur nobis mensa in via ejus nostrae peregrinationis, variarum opum referta deliciis, omne habens delectamentum et suavitatem omnis saporis. Sed praefinita et praescripta est lex omnibus accumbentibus. Ad mensam magnam, inquit, sedisti (Eccli. XXXI, 12), considera quae apponuntur tibi, sciens quoniam talia te oportet praeparare. Ecce autem e latere hinc inde palam, hinc inde plurimae latenter insurgunt vanitates et mortiferae suavitates et delectationes. Sed quid dicit Psalmus? Narraverunt mihi iniqui fabulationes, sed non sicut lex Dei (Psal. CXVIII, 25), quae dicit: Nolite diligere mundum neque ea quae in mundo sunt, quia omne quod in mundo est concupiscentia oculorum [Col. 0198D] et superbia vitae (I Joan. II, 15, 16). Continete ergo vos ab immani feritate superbiae et ab inerti voluptate luxuriae et a curiositate falsi nominis scientiae. Videte ne decipiamini nec fallamini. Optimum est enim gratia stabiliri cor, non escis quae non profuerunt ambulantibus in eis. Nolite vobis inaniter promittere diuturnitatem vitae. Quae est enim gloria vestra? Vapor est ad modicum parens, deinceps exterminabitur.

4. In hac via ambulantes tenete justitiam; quam cum nobis proposuisset Salvator servandam, tria tantummodo in exsecutione ejus prosecutus est, orationem scilicet, eleemosynam et jejunium; in oratione monstrans omnes regulas sancti desiderii. Tota enim [Col. 0199A] vita veri Christiani sanctum est desiderium; in eleemosyna omnem benignitatem et beneficientiam ostendens in dandis beneficiis et ignoscendis in se delictis ab aliis commissis, quamprimum a semetipso debet omnis accipere. Scriptum est enim: Miserere animae tuae, placens Deo (Eccli. XXX, 24). In jejunio vero insinuans omnem corporis castigationem, quae fit maxime in cunctis passionibus animae comprimendis. Attendite quasi in praesenti posito patronum vestrum monentem vos, et ad percipienda exhortantem perpetua praemia: Estote sicut et ego; Nolite causari de fortitudine, unde ego potui, et vos, si vultis, potestis. Neque enim a me ego quidquam potui; posse vero meum ab illo fuit qui dixit: Sine me nihil potestis facere (Joan. XV, 5). Si qui ergo [Col. 0199B] estis qui ad perfectionem tenditis, perseverantiam in bonis operibus a Patre luminum quotidianis precibus poscite, atque hoc agendo confidite non vos esse alienos ab electione electorum, quos elegit ante mundi constitutionem, ut essent sancti et immaculati in conspectu ejus. Absit autem a vobis ideo desperare de vobis, quia spem vestram in illo habere jubemini et non in vobis. Maledictus enim omnis qui confidit in homine et a Domino recedit cor ejus. Benedictus autem vir qui confidit in Domino, et erit Dominus fiducia ejus, quia bonum est confidere in Domino. Quid vero adhuc in peccatorum damnabilium remoramini delectatione? apprehendite saluberrimam salutem et disciplinam, et servite Domino in timore, et exsultate ei in tremore. Et nolite [Col. 0199C] praesumere de vobis, nec velitis gloriari quasi de operibus vestris; sed qui gloriatur, non in se glorietur, sed in Domino qui dedit vobis et velle et posse. Cui dicimus cum propheta: Omnia opera nostra operatus est in nobis (Isai. XXVI, 12). Et ideo in nullo est gloriandum quando nostrum nihil est, quia non est in potestate nostra cor nostrum et nostrae congregationis, sed a Domino gressus nostri diriguntur, ut viam ejus velimus. Hoc crediderunt, hoc egerunt quicunque ab initio Deo placuerunt.

5. Hoc et iste sanctus Pater noster indubitabili mente credidit, et verbis docuit, et usque ad finem suis operibus servavit. Neque enim aliter posset esse sanctus, cujus prosapiam generis, quamvis bene [Col. 0199D] nota sit omnibus, vobis huic paginae duxi inserere et ab ipsa ejus pueritia insignem pietatem et morum probitatem narrare. Traxit autem genus ab alto sanguine regum. Cujus avus Clodoveus regnum Francorum nobiliter regens, pulchre disponens et ordinans, cum Parisius cursu vitae suae expleto finem vivendi fecisset, reliquit in regno conjugem vocabulo Clotildem, cum tribus filiis Clothario videlicet, Childeberto, atque Clodomero, quibus dispositis portionibus divisit monarchiam sui principatus. Sed Clodomerus genitor hujus sancti confessoris Clodoaldi, cui sorte cesserat Burgundia, non multo post defunctus, et ipse tres reliquit filios. Quorum unus vocabatur Theobaldus, alter Gontarius, tertius vero isdem Clodoaldus. Quos regio more et [Col. 0200A] cultu nutriebat et instituebat eorum avia jam dicta regina, cupiens eos loco filii in fastigium sublimare regni. Sed spe sua frustrata est fraude filiorum de innocentium caede tractantium. Denique cum Childebertus resideret Parisiis, suasu antiqui serpentis instigatus, ut regnum fratris defuncti invaderet et injuste possideret, cum germano factionis et sceleris sui participe, mittens clam accersivit fratrem Clotharium, qui tunc temporis Suessionis urbe morabatur; flagitans quatenus Parisius venire celeriter non differret, ut una positi commodis et utilitatibus sibi congruentibus insisterent, et regnum germani qui tunc vita excesserat, inter se dividerent; filii vero illius velut imbellis manus infantilis aetatis, aut gladio necati, aut certe plebeio tegmine obscurati [Col. 0200B] atque obumbrati manerent. His ille auditis ruptis horarum modulis celerrime advolavit. Sparserat autem subdole praefatus Childebertus falsos rumores in aures populares, ob hoc solummodo mutuum colloquium habere voluisse duos fratres, quatenus filios fratris suos nepotes facerent regnare pro patre. Unde et celerem nuntium dirigunt ad matrem, quae Parisius erat ea tempestate, rogantes eam ut pueros mitteret sine dilatione, ut ab eis mitterentur, vel sublimarentur in regnum patris. Regina vero hilaritate perfusa, ignara doli et simulationis, confestim misit pueros plurimis obsequiis fultos, et caterva puerorum illis famulantium stipatos, prorumpens in haec verba: Non me reputo amisisse filium, si istos parvulos videam in regno ejus constitutos. [Col. 0200C] Mox vero ut ad patruos venerunt, a sibi obsequentibus et nutritoribus separati sunt; atque ex industria procuratur truculentissimus nuntius, nomine Archadius, qui pergens ad matrem ferret evaginatum gladium et forcipem. Mox vero ut venit, juxta praeceptum dominorum, ostendit reginae signa terroris et perculit eam terrore gravis nuntii, dicens: O gloriosa regina, filii tui domini nostri magnopere scire volunt quid de pueris censeas agendum, et volunt sibi ocius nuntiari, utrum tonso capite velis eos vivere, an gladio vitam praesentem terminare. Haec illa audiens intolerabili animi dolore sauciata, velut in exstasi rapta, ignorans nimia tristitia quid diceret, ait: »Satius duco, et melius mihi videtur eos vitam hanc morte finire, quam [Col. 0200D] incisis crinibus viventes degeneres et ingloriosos videre.« Sed ille perversi animi homo qui tam exsecrabile ac durum detulerat mandatum, non pertulit tandiu subsistere, donec regina sedata mente poscenti congruum daret responsum; sed rediit celeriter, nuntians matrem decernere quod ipsi de pueris instituerant agere.

6. Mox ergo unum apprehensum Clotharius puerum elisit in terra, defixoque in latere ejus cultro crudeliter interfecit. Quo vociferante frater ejus pedibus Childeberti prosternitur, apprehensisque ejus genibus, cum lacrymis aiebat: Succurre, piissime pater, ne ego peream sicut periit frater meus. Flexus vero ad misericordiam Childebertus, et respersa lacrymis [Col. 0201A] facie, ait. Peto, frater charissime, ut concedas mihi hujus vitam tua benignitate, ut non differam quae jusseris pro ejus vita dare. Ille vero conviciis eum adorsus, ait commotus amaritudinis felle: Nisi istum cito a te repuleris, pro eo morieris. Qui statim ejecit a se puerum madidum lacrymis, non ferens animositatem fratris. Sed ille, ut immanior immanissimo, non gerens poenitentiam jam a se patrati sceleris, hunc quoque sicut priorem vita privavit, immemor futuri judicii et aeterni ignis. Tertius autem ad simile exitium quaerebatur Clodoaldus, sed non potuit reperiri, nutu Dei omnipotentis protectus, et auxilio virorum fortium de manibus crudelium liberatus. Quorum etiam ope adjutus, haeres patris solus est institutus a patruo, exstinctis duobus fratribus, [Col. 0201B] qui male blandientis saeculi inanem felicitatem velut immane naufragium magis vitare studuit, et ad aeterni Regis misericordiam pertingere misericordiae operibus insistendo, quam sub regio nomine terrenae prosperitatis deviare a patria aeterni Patris. Repente itaque regalem pompam despicit, sordent illi fulgurantia auri argentique metalla, contemnitur pulchritudo gemmarum, vestes auro textae et holosericae respuuntur. Interea cor ejus instituebatur et formabatur divinis institutionibus, ut vilescerent illi omnia quaecunque videntur temporalia, et quaecunque nonnulli homines pro ingenti deputant lucro, jam sorduerant viro sancto, et maximo deputantur detrimento.

[Col. 0201C] 7. Sacrorum frequenter fruebatur lectione librorum, quorum sensus mysticos animi acumine et alacritate intuens atque intellectu discernens, pascebatur sacri verbi edulio et lambebat dulcia mella. Quam dulcia, inquit, faucibus meis eloquia tua, super mel et favum! (Psal. CXVIII, 3.) In divina laude choris psallentium magis volebat interesse, quam illecebrosa verba virorum illicite audita percipere. Patrimonium namque suum quod illi jure haereditario obvenerat a patre ditissimo, laudabili liberalitate indigentibus curabat distribuere, non surdus auditor neque segnis exsecutor Dominicorum praeceptorum. Ubi cum quidam dives quaesisset consilium a Domino aeternae vitae percipiendae, et ille proposuisset mandata veteris servanda legis, atque ille respondisset [Col. 0201D] omnia illa se custodisse, dixit: Si vis perfectus esse, vade, vende omnia quae habes et da pauperibus, et habebis thesaurum in coelo, et veni, sequere me (Matth. XIX, 21). Sed non iste sicut ille tristis recessit. Nunc vero illic scriptum quia hilarem datorem diligit Deus (II Cor. IX, 7). Propterea corpusculum quod regio cultu in bysso et purpura enutritum fuerat, vilis indumenti asperitate domabat; et qui dudum dormire in pluma prae nimia teneritudine nesciebat, super nudam humum tectus cilicio dulcem somnum capiebat, [Col. 0202A] castigans juxta Apostolum, seipsum, et servituti subjiciens (I Cor. IX, 27) in fame et siti, in frigore et nuditate. Omnesque terrenarum rerum delectationes a corpore et animo gratia Dei se praeveniente et subsequente resecans, satagebat, juxta eumdem Apostolum, dives fieri in operibus bonis, ac thesaurisare sibi fundamentum bonum in futurum, et vivere in hoc saeculo juste et pie, ut apprehenderet veram fidem (I Tim. VI, 18). Quae retro sunt oblitus quidem, in ea vero quae ante sunt extentus currebat ad palmam supernae remunerationis, cupiens comprehendere Christum, a quo jam ejus misericordia erat comprehensus. Sed et variarum contemnens delicias escarum, in agone isto theatrali vilioris et grossioris cibi esu sustentabatur potius [Col. 0202B] quam reficiebatur.

8. Et ut peritus et doctus negotiator mercimonium suum studens ampliare, parvipendebat vilem et abjectam rem dare et pretiosam emere. Qui reperiens bonam margaritam et thesaurum absconditum in agro divinarum Scripturarum dedit omnia quae habere poterat, nihil sibi reservans et comparavit. Prae amore dulcedinis et claritatis illius repente viluerunt quae prius dulcia et jocunda videbantur, et aestimata sunt ut stercora. Contemnitur mundus fallacia et deceptione plenus, desiderantur habita, congregata sparguntur in necessitatibus indigentium, ut justitia ejus maneret in saeculum, cornu ejus exaltaretur in gloria. Deinde ex integro certans exspoliare veterem hominem cum actibus suis et induere novum, eum [Col. 0202C] qui renovatur interius secundum imaginem ejus qui creavit eum, abiit ad beatum Severinum [(1) 1Kb] , qui in cella reclusus contemplationi divinae pro viribus severe plurimorum vociferabatur, poscens ab eo sibi habitum sacrae religionis imponi, in vultu quoque, manu ejus immutari per tonsionem capillorum [(2) 1Kb] . Cujus devotam petitionem praefatus desideranter curavit implere, intuens eum divino amore plurimum fervere. Sumpto itaque sanctitatis cingulo et sacro militiae indumento, velut propugnator fortis intra castra aeterni Regis, non trepidat divina potentia adjutrice cum callido hoste singulare certamen inire. Cujus validas vires ideo fortiter fregit, quia ex toto operibus et pompis ejus renuntiavit, eligens squalore [Col. 0202D] et inedia pro adipiscendis supernae felicitatis gaudiis momento temporis affligi, quam pro momentaneis illecebrosisque delectationibus perpetuis tormentorum incendiis concremari.

9. Igitur postquam thesaurorum copiam, invisibili modo praeceptum secutus Salvatoris, in coelesti thesauro reposuit, postquam agrorum et vinearum possessiones suis cultoribus monasteriis atque ecclesiis Christi perpetuo profuturas testamento firmavit, terram se computans et cinerem, et vilem se statuens [Col. 0203A] in oculis suis, ut esset pretiosus in Dei oculis, deliberavit apud se plausus hominum sibi faventium, et opus praeclarum tantummodo divino amore patratum vanis et humanis laudibus extollentium devitare et declinare, et regionem longe positam quae Provincia (la Provence) nuncupatur adire, ut ibi quasi ignotus in coepto proposito posset Deo servire. Sed quia non potest lucerna latere, nec possunt eam tenebrae obscurare, cum eas suo corusco lumine noverit pellere et fugare, positus in eadem regione magno emicuit virtutum fulgore. Deinde precibus fugabat daemones de obsessis corporibus, aperiebat ora mutorum, reddebat caecis visum, surdis auditum, claudis gressum, et cunctis ex fide poscentibus Dei clementia impetrabat opem sanitatis.

[Col. 0203B] 10. Sed nec illud duco tegi silentio quod claruit ejus dono. Cum in parte praefatae regionis construeret domum orationis, pauper quidam venit, et eleemomosynam ab eo sibi dari poposcit. Vir autem Dei, cum in praesenti non haberet quod indigenti daret, cucullam qua induebatur dedit. Qua pauper accepta recessit, et in domum cujusdam fidelis hospitandi gratia venit. Qui cum se post cibum et potum sopori dedisset, magna jam transacta parte noctis, paterfamilias de nocte surrexit, ac domum suam claro lumine splendere vidit: qui illico suae conjugi excitatae a somno narrare curavit. Illa autem rem inusitatam intuens dicit: Aliquid muneris divini peregrinus hic, qui a nobis susceptus est, secum detulit. Qui mane ab eis requisitus, retulit qualiter cucullam [Col. 0203C] loco muneris a sancto viro acceperit. Quod factum in illo loco in laude omnipotentis Dei vulgi ore circumquaque est diffamatum, et celebri sermone vulgatum.

11. Talibus charismatum donis a sancto Spiritu honoratus revertitur Parisius. Cui urbi jam continuo gaudium fit Deo gratias agentium pro ejus reditu, quorum olim corda nimium fuerant de ejus abscessu moesta. Excipitur itaque mira exsultatione populorum [Col. 0204A] et dignus sacerdotio acclamatur voce cunctorum. Quem Eusebius [(3) 1Kb] ejusdem urbis episcopus ordinavit presbyterum, annuens voci clericorum et precibus Parisius morantium, dignum judicans ut qui jam semetipsum exhibuerat hostiam vivam, placentem Deo per contritionem et devotionem mentis, constitueretur minister salutaris et vivifici sacramenti; ut quos verbo et operibus abstrahere conabatur a Satanae faucibus, ab eodem truculento hoste ereptos reficeret divinis dapibus. Condidit praeterea monasterium in loco cujus olim vocabulum fuit Novigentum [(4) 1Kb] , nunc ob insigne ejus meritum sanctitatis vocatur monasterium sancti Clodoaldi; cujus et nomine pollet et merito, quod et sufficientibus ditavit terrenis opibus, et congrua habitacula sibi et servis [Col. 0204B] Dei secum morantibus, sed in reliquum aevum successu generationum pro salute animarum suarum Deo militaturis aedificavit, atque matri ecclesiae ejusdem civitatis, videlicet sanctae Mariae perpetuo habendum testamento delegavit. Ubi etiam ipse statuens praestolari terminum vitae suae cum plurimis quos metus gehennae terruerat et coelestis patriae amor animaverat, ascensiones in corde suo disponens in hac lacrymum valle, cupiebat de virtute in virtutem ascendere, insistens orationibus, jejuniis, eleemosynis, vigiliis, divinis lectionibus, ut mereretur Deum deorum videre in Sion. His igitur exercitiis divina gratia praeditus, ex revelatione divina scire meruit vitae suae transitum; cujus ultimam horam laetus praestolabatur cupiens dissolvi et esse cum Christo. Migravit [Col. 0204C] ergo a corpore septimo Idus Sepembris, recipiens coronam meritorum, quam et reddidit illi Dominus pro laboribus justus judex. Cujus corpus in eadem cella summo honore humatum est, ubi suffragantibus ejus meritis completur votum ex fide petentis, praestante Domino nostro Jesu Christo, cui potestas, honor et gloria in saecula saeculorum. Amen.




[Col. 0203]
LIBELLUS DE SUCCESSORIBUS S. HIDULPHI IN VOSAGO
(Apud D. Calmet, Histoire de Lorraine, Preuves, p. XLIX.)



CAPUT PRIMUM.
[Col. 0203C]

Penultimo interea jam memorati domni abbatis Leutbaldi anno, ab incarnatione vero Domini nostri Jesu Christi septingentesimo tertio, venerabile corpus sancti Bonifacii martyris ablatum Trevirorum [Col. 0204C] populo, divinitatis ope illatum est Mediano coenobio. Sicut enim Victor et Ursus cum aliquot castrum Solodorum [(1) 1Kb] , beatus Gereon cum suis etiam trecentis decem et octo, Mauri quoque quingenti Agrippinensem coloniam: sic et hic pretiosus [Col. 0205A] Christi martyr cum aliis suis trecentis pervenit Trevirim; corpore non corde ab eadem qua et praedicti martyres, Thebea legione subtrahens se interim, cum apud Agaunum darentur victimae sub Herculio Maximiano Caesare. Omnino tamen credendum est constantissimos testes Christi postmodum factos, citae mortis sententiam non tam voluisse vitare, ubi juxta veritatis jussum, in ista civitate persecuti, in aliam cuperent fugere, quam passim per barbariem Galliarum sparsos divinitatis mira dispositione, ne unius loci clauderet angustia tot et tam praeclara sanctorum martyrum millia. Ubi tandem Treviris, scilicet agonis sui cursu feliciter emenso, capitali cum sociis suis multatus sententia, propter pontem fluminis qui adjacet oppido, [Col. 0205B] desiderabili commercio nanciscitur aeternitatis compendium ob temporalitatis dispendium. Qui vilibus mandati bustis a Christianorum populis rabiem pertimescentibus gentilitatis, post plurimorum curricula annorum honeste reconditi, jacent in quadam basilicae sancti Maximi cryptella. Et hoc peractum beati patroni nostri Hildulphi vigilantia. Delatas ergo praefati martyris reliquias ad Medianum monasterium multis temporum curriculis servavit quoddam vetus sancti Martini oratoriolum a dextris templi locatum, donec funditus memoriae fuisset subtractus mortalium; cujus inventio quia minime praetermittenda est silentio, enucleatius subscribetur suo loco.



CAPUT II.
[Col. 0205C]

Domnus igitur Regimbertus fraterno voto successor sancti effectus, annis non minus quinquaginta dispositione utriusque stipendii vitae coenobitalis laudabiliter est functus, quemadmodum approbatur chirographis cautis regum temporibus. Hujus denique diebus Theudelinda illustris matrona, respectu tremendi examinis compuncta, consensu comparis sui, vinculi conjugalis resolvit pacta, atque melioris mariti uxor effecta, sub sanctimoniae velamine Christo est dicata; quae benevolentia protinus annuente Ruperti [alias, Ricperti] relicti conjugis, nostro loco honorabile praedium Hahenaim vocatum contradidit. Tunc etiam quidam spectabilis vir, nomine Gumbertus, filius Trupperti, in alio praedio [Col. 0205D] Hundinisheim agnominato, portionem sui juris contulit. In quibus praefatus abbas duas basilicas construxit, priorem in honorem sancti Maximini Trevirorum praesulis; alteram in honorem sancti Petri apostolorum principis, atque vitae suae curriculo emenso, quinto Kalendas Februarii lucis istius usu caruit.



CAPUT III.

Successit eidem non impar studio et moribus Sundrabertus; et huic post viginti et eo amplius annos strenue decedenti successit germanus ejus Maldawinus, qui mundanis dudum involucris expeditus, monasticae tranquillitatis expetiverat littus, quique laudabili studio praeeminuit praefatis duobus. [Col. 0206A] Arcam denique super beatos patroni nostri Hildulphi artus fabricari instituit, quam etiam honorifice auri argentique metallis adornavit. Pari modo condecoravit sanctarum reliquiarum feretrum, cum scriniolis, cum thuribulis, cum candelabris. Fecit et calicem maximum nomine suo insignitum, nostrae pauperiei adhuc reservatum. Hic decori ararum beatae Dei Genitricis sanctique Petri aptans tabulas, pretiosis metallis insignivit ambas, multaque hujusmodi reliquit loco suae industriae credito monimenta. Ipse quoque suapte praedium Petri scamnum nuncupatum, juri nostri coenobii contradidit, cujus collatione illud ampliavit. Defungitur itaque tertio idus Martii, cum regiminis ejus anni acutula argumentatione vestigati vix reperiantur duodecim.



CAPUT IV.
[Col. 0206B]

Extemplo in electione successoris multitudini fratrum subrepsit discordiae bilis; sed praevalentibus beati viri hujus meritis, insperato divinae clementiae jubar ob oriente destinatur illis. Nam cum bifariam scinderentur mutuae dissensionis pertinacia ducti, ambarum partium priores pariter ad principem pervenere Carolum. Ubi pacificus princeps sedatu difficile monachorum persensit litigium, concordiae providere gestiebat quam plurimum. Mira autem dispositione divinitatis repertus est ibi Fortunatus patriarcha venerabilis, qui gratia salutandi famosum principem, visendique loca sanctorum, [Col. 0206C] quos fama excurrente didicerat, ab Jerosolymis peregre digressus erat. Is denique ante aliquot annorum curricula animadvertens apud Aaron regem Persarum pluris haberi amorem Caroli, quam quorumcunque principum, quod etiam patefecerat dirigendo ei solum quem habebat elephantem, per diaconem reliquias ligni passionis, seu inter homines non nullius conversationis Domini nostri Jesu Christi transmiserat illi, multaque prece contestatus exegit ut praedicto Aaron legationem per suos inferret hujusmodi: Omnimodis tuam clementiam precor pro loco Resurrectionis Domini Dei mei sancta Sion, ne tuo laxamento a gentibus passim calcetur, neque religionis Christianae pontifici debitum cultum ibidem exsequenti contradicatur. Ejus itaque ditioni [Col. 0206D] tunc non tantum beata civitas verum insuper omnis pene Asia praeter Indiam parebat. Qui chari sibi principis amicabili suggestione adeo delibutus est, quatenus dispositioni ejus ascribi reverendum locum juberet, a suoque potentatu Veredariis cum Orientalium munerum ambitione directis, eidem cessionem illam firmaret. Hac pro causa diaconem suum ad Carolum iterato cum munusculis destinavit patriarcha. Tertio autem per semet veniens ipse, mutua visione satisfacere communi affectui, suo videlicet principisque religiosi, offendit apud eum praedictam procellam coenobitalis dissensionis; cui sedandae rex aestuans consultum iri, ad hunc quasi ob id divinitus destinatum, repente tota convertitur [Col. 0207A] tractatio [(2) 1Kb] regalis consilii, si modo ille praesul maximus posset ad hoc flecti. Regis itaque ac optimatum ejus importunis tentatus precibus vix potuit ad hoc persuaderi, quatenus sanctorum qui tunc forte aderant sacerdotum cedens auctoritati, susciperet curam istius monasterii; cujus sanctitatis excellentia priorisque apicis reverentia stirpitus est sopita claustralis discordia, et sub eo de more effecti sunt monachi cor unum et anima una. Fuisse equidem dicitur Recalvaster hic Domini famulus, corpore exilis et exiguus, facie et conversatione angelicus, barba sublonga canisque respersa decoratus. Praedia in augmentum loci in diebus ejus collata sunt numerosa, chartarum monimento hucusque notissima. Ipsius vero collatione, ex cunctis [Col. 0207B] pene instrumentis humanae conversationi atque passioni Domini aptatis amplexabilia pignora locus hic meruit percipere, pariterque pretiosorum martyrum Stephani, Lazari quatriduani sepulti, Georgii atque Pancratii, cum plurimis; quod nunc longum videtur posequi.



CAPUT V.

Per haec tempora ab Orientis partibus eidem coenobio divino ductu destinata sunt duo praeclarissima lumina, quidam videlicet inter suos rex nomine Lazarus cum filia Aza, quae etiam exstiterat in finibus illis regina. Hi piae devotionis studio deferentes propria, expetivere peregrina, quatenus in urbe Romulea mererentur attingere apostolorum limina, et insuper adirent memorias sanctorum quos [Col. 0207C] trifida venerabatur Gallia. Cumque plurima peragrando loca sanctorum satisfacerent religiosae curiositati, tandem subeunt habitationem Mediani monasterii, famae susurrio jam dudum sibi cogniti: ubi reperientes Fortunatum patriarcham venerabilem monachorum coelestia suspirantum choro praelatum, quem olim habuerant non ignotum, compuncti sancta conversatione et admonitione eorum, susceptae peregrinationis fixerunt circuitum. Denique instantes nimiis precibus ut recludi permitterentur, vix aliquando obtinere quiverunt. Reclusi sunt ergo rex in cella sibi praeparata penes oratorium beati apostoli Petri, regina ultra alveum Rabodonis, juxta basilicam beati confessoris Apri, in quibus usque hodie fenestellae ipsorum possunt videri, [Col. 0207D] per quas suscipiebant necessaria humanae imbecillitati. Ibidem cum aliquot vixissent annis, solummodo coelestibus vacantes conditionibus, exuti membris corruptilibus migrarunt ad palatia incircumscripti spiritus; ob id verius reges dicendi, quod minime regnarat peccatum in eorum corpore mortali. Sepulti sunt autem in propriis cellulis; sed postea sacri artus venerandae reginae a prioris tumbae loco [Col. 0208A] relati, sociati sunt artubus venerandi regis, ut qui sanguine, mente et corpore juncti fuerant, unius sepulcri participes forent. Beatus ergo patriarcha Fortunatus meritis tandem et aetate consummatus, huic temporalitati IV Kalend. Martii est subtractus, atque ad perpetem stantium dierum infinitatem perductus. Hujus veneranda gleba post bases altaris B. papae Gregorii decenti sepulturae est tradita. Anni vero regiminis ejus Mediani monasterii reperiuntur viginti.



CAPUT VI.

Successorum tam idonei Patris nomina raptim perstringere libet, quia cum studio brevitatis, tum etiam quod ex eorum actis vix tenue quiddam scriptura seu relatio certa nobis transmittere quivit, [Col. 0208B] immorari piget. Primus post eum rexit idem monasterium Waldo [(3) 1Kb] ex sorore Maldawini progenitus. Secundus Isimundus quondam episcopus, cujus tempore cessit nostro loco apud domnum Juvinum fundus. Tertius exstitit Theodericus, quartus Reginardus, quintus Humbertus [(4) 1Kb] . Sextus vero Pippinus vix praefuit pauculis coenobitis aliquot annis, nimium a principibus [(5) 1Kb] pressus. Porro sex horum Patrum aetas habuit principes reipublicae, praedictum Ludovicum, Lotharium, item Lotharium, Ludovicum, nec non Arnulfum, quorum temporibus ipsa abbatia plurimum attenuata, exigente jam saeculi nequitia, per Lotharium qui factus est anathema maranatha, pene exstitit desolata, quae usque ad ipsum pollebat religione, rerumque copia. Hic tergiversator [Col. 0208C] callidus damnabiliterque levis ac lubricus, patruorum patientiam sedulis irritabat [(6) 1Kb] machinationibus; adversus quos cum etiam crebram aciem produceret, neque congressus illius laetos exitus haberet, praefatus abbas nimis continua ex acie [(7) 1Kb] militum in expeditione regali compulsus, et maxime parricidalem dissensionem perosus, alam loricatorum quam solebat, id est triginta milites cum consueto clypeatae manus numero, in exercitum destinare noluit, orare se dicens regem ne istiusmodi angariam imponeret militantibus Deo monachis; ipse potius ex facultate abbatiae utilitatibus consuleret propriis. Hac causa tyrannus stimulatus jam saepe dictum monasterium duci provinciae jure contradidit, ea [Col. 0208D] videlicet conditione, quatenus res loci pro libitu dispensaret, militumque turbam procinctui regio procuraret. Tunc domus Dei pene est annullata, monachis sunt subtracta victualia, et ob id paulatim sparsi per diversa, egestate coacti deseruere cellas circumcirca. Tantum aliquot sunt permissi in ipso principali loco remorari, quibus ad necessarios sumptus delegata fuit adjacens cum agellulis suis villa, cum curtibus pauculis. Mille vero ac quingentos [Col. 0209A] et insuper undecim [(8) 1Kb] mansos cum suppositis [(9) 1Kb] ecclesiis ex ipsa abbatia usurpavit sibi ambitio ducis.

Cum autem ab incarnato Domino instaret octingentesimus nonagesimus sextus annus, Arnulfus Romae Caesar efficitur: e vestigio inaudita lue mortalitatis subsequente, atque famis homines homine vesci cogentis. Zuendeboldus quoque tyrannus ipsius Arnulfi filius, Lotharingam provinciam disponere permissus, indebilis flagitii nota dedecoravit primitias sui principatus; praetitulato siquidem anno illam tantulam delegationem praebendae monachorum illic adhuc sub Pippino abbate excubantum, jure beneficii concessit Hillino [(10) 1Kb] comiti, in cujus clientela vix aliquot canonici permissi sunt [Col. 0209B] immorari; stirpitus hinc avulso ordine monachali, videlicet quia esset clericis indifferens victus, et quia magis peculiaris quam communis rei inniterentur sumptibus. Huic successit Riquinus secundus, tertius Otto, quo superstite civitas Basilea ab Hunnis expugnata atque aequata est solo. In Mediano autem coenobio et tribus eidem conterminalibus [(11) 1Kb] monasteriis vix singuli clerici feruntur resedisse nonnullis mensibus, in eisdem observantes excubias vulgaris parochiae. Tandem in culmine regni Henrico (Aucupe) stabilito, et Barbari vetatur irruptio, atque paulatim convalescente patria, illuc reintegratur imminutus canonicorum numerus et ordo. Huic jam comiti Ottoni quartus Boso successit in administrationem rerum ipsius monasterii, et huic deinde [Col. 0209C] quintus Amardus postremus provisor exterioris suppellectilis; sed primus institutor monasticae religionis in illo loco exstitit Gislibertus [(12) 1Kb] , quia jam venerat tempus miserendi ejus. Attamen exactis sexaginta et sex annis, velut usque ad imperium Conradi (Salici) invicti principis, Deo miserante, aliquantulum convaluit illic, quamvis non ut prius, exercitium religionis, instantia domni Brunonis reverendi Leuchorum antistitis.



CAPUT VII.

Gorziense coenobium sub industria Amaldi [rectius Ainaldi] nimium reverendae vitae abbatis longe lateque vibrabat radios monasticae religionis, ubi tunc degebat in monachi habitu quidam Adalbertus sanguine [Col. 0209D] primatum regni sublimis, qui suorum et principue praefati comitis Gisliberti fretus adminiculo, sistitur duci Friderico, cui inerat Mediani monasterii per id tempus dispositio. A quo loci gubernatione donatus, monasticum ordinem ibidem restituere est jussus. Tunc etiam religiosus dux sub confirmatione chirographi restituit huic loco ecclesias quas olim possedisse dignoscitur, et quidquid canonici tenuisse [Col. 0210A] comprobantur. Adalbertus igitur praedicti abbatis sui suffultus subsidio, monasticae professionis viros aggregavit in praefato coenobio, inter quos Blidulfum olim Metensium primicerium, et Gundelohum nobilissimum Dei famulum. Ambo nempe isti Deo digni viri vita et specie monachi, per omnia parentes [(13) 1Kb] paternae voluntati, ab abbate Amaldo commendati fuerant huic abbati.



CAPUT VIII.

Post haec oratorium gloriosae virginis et matris Domini Mariae crebro fragore ruinam sui minitans, idem abbas cupiebat diruere, alterumque illo augustius restaurare; sed quia conatibus ejus plurimum obviabat quod venerabile S. praesulis Hidulfi corpus [Col. 0210B] usque ad illud tempus ibidem arca saxea servabat, coacto abbatum ac vicinorum clericorum religiosorumque concilio, illud decrevit levare tumulo, ac apparato locare in scrinio. Quod cum omnibus placuisset, ac tantae rei perficiendae instarent, consilii fuit ut si sacros artus, seu velle habebant, recondere quissent, monasterio devotionis gratia circumferrent. At quoniam minaci nubilo pendente, solis ac siderum facies denegabatur terris, menstrui [In manuscript. legitur mensurni] imbris vehementia resolutis, nec valebant cum ecclesiasticis ornamentis secedere tectis, annuit abbas ut solis circumferrentur claustris. Ubi tamen ad tumbam sancti cum cereis ac thimiamateriis [forte, thymiateriis] ventum est, ac operculum illi subductum est, pariter quoque [Col. 0210C] gravida madidi aeris palla discinditur, ridente sereno, et terrigenis lux diu suspirata redditur continuo, quatenus cunctis liqueret quanta meritorum claritate in vivorum regione fulgeret anima, cujus exuviis arridebant in terris aera. Nefas enim erat elemento non parcere mortalibus, quorum devotio opponebat Trinitatis habitaculum ejus terroribus. Cujus rei evidentia confricatus animus praesentium, incalescebat ad invisibilis regni desiderium: in quo ille cujus in praesentiarum cernebant corpus, evidentibus indiciis ostendebat se jam recepisse stolam unam, in die quoque suprema suscepturum aliam. Quantum lacrymarum gemituumque dulciter ex intimi animi medullis prorumpentium ibi fusum sit digne proloqui carnis lingula nequit. Tandem sacras [Col. 0210D] reliquias nitido involventes pallio, ligneo recondidere scrinio, quod imponentes scapulis intulere oratorio beati Apri confessoris Christi: indeque mox efferentes, altera regressi via invexere monasterii claustris VII [(14) 1Kb] . Idus Novembris, tanto funeri insperatum obsequium aere praebente, et post ejus collocationem nonnullis diebus idem conservante. Qua de re communi cunctorum voto hunc diem celebrem [Col. 0211A] habere placuit recursu annuo; qui usque in praesens celebrior solet suscipi, etiam depositione ipsius, quam repraesentat mensis Julius; sive propter illud occupatissimum tempus, seu quia minus abundat victualibus. Tunc quoque beata sanctorum germanorum Joannis et Benigni corpora, quemadmodum ex uno sublata sunt mausoleo, in uno reponunt scrinio, quorum advectio a prioris sepulturae loco sexto Idus Maii exstitit, et ut erat solemnis remansit; quia singulare festum persolvere huic sancto praesuli quotannis devotio priorum voluit.



CAPUT IX.

Hic ordo gestorum exposcit ut memor promissi, retexam inventionem sancti Bonifacii martyris. Diruto equidem templo beatae Dei genitricis ac perpetuae [Col. 0211B] virginis Mariae, simulque aedicula beati Martini eidem cohaerente, in qua jam dictum est martyrem tumulatum fuisse: necessario loca dudum orationis occupaverant parietinae hominibus ac bestiis perviae. Quam suarum reliquiarum negligentiam non ferens spiritus martyris, qui mirabiliter honorabatur in coelis: quadam nocte per visum in habitu militari, sicut est vultus dignitate venerabilis, cuidam juvenculo monacho Tietfrido nuncupato astitit, et indigenarum quidem mediocri sanguine procreato, sed, ut putabatur, bonae actionis futuro, eumque suo taliter dignatus est alloquio: Admodum aegre fero, quod parietinis premor, pedibus et sordibus hominum pecorumque atteror, conculcor ac inficior; quamobrem quantocius surgens maturato dicere abbati, [Col. 0211C] ut si propriae vult consulere saluti, provideat quietem corpori meo. Quem frater ille hoc modo percunctatus est: Domine mi, quem te dicam, et ubi habere vis sepulturam? Martyr ad haec sic intulit: Scias me Bonifacium nominari, gloriosae legioni Thebaeorum martyrum numero et merito sociari; siquidem divina concedente gratia non impar gloriae collegae mei Mauritii in coelis servatur et mihi gloria, quos per omnia fecit pares labor et militia, exhortatio sociis titubantibus impensa, et in fide usque ad mortem perseverantia. Post nonnullos vero annos a corporibus commilitonum meorum furtim disgregatus, a quibusdam devotis Deo viris ad hunc locum sum delatus atque in oratorio [(15) 1Kb] beati Martini terrae commendatus, ubi usque in praesens [Col. 0211D] latuerunt omnes artus mei, excepto capite, quod inter collegarum meorum corpora prior retinuit locus. En tibi cunctarum reliquiarum mearum causam explicui. Tu nunc absque recrastinatione pergens explica hoc ipsum abbati. Nec mora, cum verbis subducitur monacho species martyris, qui ubi expergefactus est, quia maluit revelationem istam phantasmati ascribere, quam ei aliquatenus fidem accommodare, et super hoc divinitatis misericordiam implorare, distulit sibi imperata perficere; sive pertimescens hypocrisi atque mendacio notari, seu invidiam contrahere suae parvitati. Quapropter iterato adventantis acerrima increpatione percellitur [Col. 0212A] martyris. Cur, inquit, commotionis meae acrimoniam minime perhorrescis? quid denuo ad te venire compellis? scias te igitur luiturum poenas contemptus et inobedientiae, priusquam corruptibili careas luce. Hujusmodi vero minis postquam fratrem illum perterruit, omnem superioris visionis ordinem retexuit, et abbati intimare jussit; sed eo seu primitus dissimulante, tertio gloriosus martyr eum dignatus est adire, ejusque vecordiam nimia verborum acerbitate increpare, ac recapitulato primae et secundae revelationis oraculo, adjecit continuo: Animadverto duritiam tuae infidelitatis non posse ad obedientiam flecti, nisi molliatur fomentis alicujus signi. Quocirca surrecturus ad nocturnales hymnos, adi tum altare situm ad caput sancti [Col. 0212B] Hildulphi, supra quod mox inventurus cruciculam cum cambuca ipsius pontificis beati, totius ambiguitatis callum remove a latebris animi. Attamen quoniam tolerabilius tibi erit temporali supplicio subjacere, quam irrevocabiliter perpetuae mancipari gehennae, hujus neglectus ultionem noveris te subiturum in hac luce; satis enim satis superque poenarum restat tuae nimium carnali vitae, quanto plus si adjiciatur facinus tantum inobedientiae? Hac perterrefactus juvenis comminatione, expergiscitur, et fidem jussionis exploraturus, facto signo nocturnarum vigiliarum ecclesiam ingreditur, ubi cum praedicti signi evidentiam cum corporeo hausisset oculo, omni dubietate postposita, abbatem et fratres illuc advocavit adhuc in crespusculo matutino: [Col. 0212C] quibus postquam ostendit praesens signum, caeterae quoque revelationis patefecit textum. Inde una cum illis ad locum tumbae martyris properavit, et sicut per revelationem [(16) 1Kb] acceperat, eis designavit. Ubi fodientes mausoleum invenerunt decens, quod dum aperuere, fragrantiam suavissimi odoris nares praesentium persensere. In quo tandem juxta visionis fidem reperientes martyris exuvias, in sindone munda involverunt eas, sicque recondentes in scrinio, Begonis cellae invexere festinato; quia recondendi aptus locus minime suppetebat eis in diruto monasterio. (Sed incuria successorum faciente, praefata cella sanctos artus permissa est retinere usque ad domnum abbatem Lambertum, qui anno ab Incarnatione Domini millesimo quadragesimo tertio, in [Col. 0212D] sexta feria quae II Nonas Novembris habebatur, revexit). Frater vero qui toties commonitus tam clarae visioni assensum dare distulit, post aliquot annos prae domo infirmorum stans, repentino accessu paralysis adeo extabuit, ut se invito retrogradum iter ageret, donec per ipsius domus ostium intro corrueret, atque fractis cervicibus exspiraret.



CAPUT X.

Interea dux Fridericus, suae utilitatis insudans negotiis, castrum cognominatum Barrum construxit in praedio Ecclesiae Tullensis. Qua de causa Gerardus vir totius sanctitatis praeconio efferendus, imperatorem Ottonem majorem adiit, et ei injuriam illatam [Col. 0213A] suae urbi intimavit. A quo dux satisfacere jussus pro pervasione praedii, mutuae vicissitudinis conditione, duas abbatias Medianum monasterium et Galileam, cum aliquot villis patrimonii sui contradidit ei, ut posset ipse pacifice possidere quod praesumpserat sibi. Cumque tali pacto denominata loca Tullensi dioecesi cessissent, memoratusque praesul officiales eorum sacramento sibi astrinxisset, ob monumentum ipsiusmodi cessionis secum tulit cambucas (Id est, baculos postorales) beatorum antistitum Hildulphi atque Deodati, specie quidem vilissimas, nec ut hac nostra aetate passim cernitur artificiose cameratas ac politas; sed tamen ad ostensionem sanctae mortificationis meritique eorum efficacissimas, quibus nihil pompae adjecerat artium industria, [Col. 0213B] natura sufficiente ad omnia. Has ergo antistes ille devotus postquam metallis pretiosis pariterque reliquiis sanctorum insignivit, in gazophylacio sanctuarii servari praecepit, quod et hactenus fit. Tulit etiam signum nostri coenobii majus et melius, multis sibi quantitate metalli paribus, soni qualitate praestantius; quod acquisiverat abbas Adalbertus. Illud tamen duodecim vix paria boum quiverunt ad oppidum convehere, cum post decessum ipsius pontificis quatuor tantum facillime quiverint revehere. Etenim quandiu Leuchae fuit, consueti soni dulcedine caruit: at postquam Deo volente locum recepit suum, pariter et sonum solitum.



CAPUT XI.

Adalbertus qui tunc temporis fungebatur abbatis [Col. 0213C] nomine, cum per aliquot annos strenue, quantum ad hominum pertinet aestimationem, impendisset sollicitudinem sibi commissae abbatiae, incommodo aliquantulae infirmitatis coepit laborare; qui vehementer percussus paralysi, postquam nonnullos poenaliter transegit menses in grabato, saeculo huic aufertur cum luctu magno. Successor ejus in loci regimine exstitit Almannus, ex familia sancti Petri martyris (In manuscript. Epternac. vox martyris legitur) excellentiore oriundus, corpore elegantissimus, statura procerus, moribus et actu modestus, in eruditione litterarum minus perfectus, in restructione abbatiae vigilantissimus, juxta mediocritatem sui ingenii in revocando subjectos ad instituta regulae fervidus. Hic [Col. 0213D] denique eruditionem suorum credens suam, mercede conduxit eis doctorem grammaticae; quin et volumina artis ejusdem plurima studuit loco conquirere. Hic monasterii fabricam cum omnibus officinis a decessore suo inchoatam, sed maxima ex parte imperfectam, perduxit ad manum supremam. Verum donec fabrica eadem reparatur, corpora reliquiasque sanctorum servavit aula pontificis, juncta tunc claustri officinis: in qua divinitus innumera praestita sunt infirmis beneficia, quae censui praetereunda brevitatis gratia. Unum tamen non pigeat me referre, quod inter alia ibidem contigit. Energumenus quidam possessoris sui impulsu scelesta faciens, scelestiora dicens, propinquorum obsequio illuc advectus est. Qui cum aliquandiu invitus ante aram [Col. 0214A] sanctorum teneretur, repente corruens, rotatu horrifico per pavimentum agitur. Sed hic rotatus et tormentum captivi liquido astantibus prodebant flagra et torturam latronis maligni, quibus compellebatur egredi. Denique post nimiam rotationem ipso aditu quo fuerat intromissus, exire coactus, cum obscenitate vomitus instar vermis bipedalis ab intimis visceribus miseri est projectus. Qui mox ut paululum somni diu negati arripuit, gratias Creatori omnium ac fidelibus ipsius agens, propria incolumis repetiit.



CAPUT XII.

Interea domno pontifice Gerardo ex hujus vitae aerumnis sublato, ad Tullensis dioecesis pontificatum subrogatus est Stephanus ex Mediomatricae urbis clero, qui . . . . . . . . . oratorium sanctae Mariae sua [Col. 0214B] consecravit industria: qua etiam die restituit signum loco olim ablatum a praedecessore suo. Hic vix duobus annis ecclesiam rexit; sed licet apud Bodonis monasterium hominem exuerit, hic tamen sepeliri voluit, quod et contigit. Sepultus autem exstat a dextris altaris semper virginis et matris Domini Mariae, in mausoleo ex quo dudum levatae fuerant sanctorum germanorum Joannis et Benigni reliquiae, pectori ejus crucicula superposita, disticon abbatis Sicconis inscriptum habens ita:

Hic fuit antistes Leucorum Stephanus olim.
Idibus et terna Martis discessit ab arvis.
Super tumulum ejus dum postmodum duo fratres consisterent, et odas missae decantarent, repente nimius fragor sub pedibus eorum insonuit, qui eos a [Col. 0214C] statu suo super pavimentum conquiniscere coegit. Verum an hoc contigerit causa sanctorum mausolei, seu pro reverentia sepulti episcopi, non plane cognitum est mihi. Successor vero ejus in pontificatu exstitit Bertoldus natione Suevus, honestati saeculi praecipue intentus, in constructione novarum atque eminentium fabricarum nulli secundus, insolitis legibus oppressor vulgi et monasteriorum versutus: qui Mediano coenobio irrecuperabilem calamitatem intulisse dignoscitur. Nam praefatus abbas tempore Henrici principis ratus sibi divinitus offerri occasionem reposcendi praedii Bercheim ab iniquis diu possessi, suasu supradicti Bertoldi enorme servitium exhibuit imperatori, in cujus impensa coactus est cunctam pene supellectilem et pecuaria abbatiae abstrahere; [Col. 0214D] quin etiam omne ornamentum tam a crucibus et candelabris, quam etiam a lecto sancti Hildulphi ac gestatorio sanctarum reliquiarum diripere. Siquidem vir ille bonus et simplex nihili pendebat censum ecclesiae bonum prodiga manu in tali negotio dispergere, quem sperabat ex redditibus fundi illius multiplicius restitutum iri. Igitur postquam duo pondo auri appendit archariis Gazae imperatoris, praeter praefati impensas serviminis, solemni traditione recepit ab eo praedium cum appenditiis suis. Quod cum uno anno pacifice possedisset, Bertoldus episcopus, qui debuerat res ipsius coenobii ab improborum retibus sua auctoritate subducere, pellacia malignitatis suae non timuit subintroductae chartae [Col. 0215A] atque vafrae machinationis conspiratione vindicare: immemor divini judicii, neglector etiam indicibilis damni quo domus Dei pene annullata fuerat, ob receptionem illius fundi. Hujus tam immanissime crudelitatis cuspide perfossum cor abbatis, aut nullam aut raram diem in hac luce post haec sine moerore transegit. Hic post innumera industriae suae exercitia, quibus loco sibi credito prodesse curavit, aetate et infirmitate confectus naturae cessit, ac in basilicae beatae Mariae sepulturam meruit.



CAPUT XIII.

Successor autem ejus Nardulfus [(17) 1Kb] exstiterat quem praefatus abbas a sacri baptismatis fonte susceperat, quemque per diversa loca causa discendi coenobitalem vitam transmiserat. Hunc cum ipse defungeretur, [Col. 0215B] sermone quo valuit Bertoldo episcopo commendavit, atque ut sibi succederet impetravit. Tempore vero praelationis ejus, plurima in loco praefato divinitus ostensa sunt miracula, quibus pravorum retunderetur insolentia, et rectorum confirmaretur benevolentia. Ex his libuit aliqua subnectere quae interim occurrunt memoriae. Depositionis festum sancti Patris nostri Hildulphi instabat, et coementarii restruendae maceriei dormitorii operam dabant. Qui cum vellent ob solemnitatis reverentiam opus illud intermittere, obstitit Encibolus praepositus, talia eis inculcando creberrime: Servitium est sancti, quod propter festum ipsius non debet intermitti, sed magis studiose peragi. [(18) 1Kb] His monitis machiones [macons caementarii] accensi plus solito instabant coepto [Col. 0215C] operi: at hora refectionis incumbente, cum pariter mensam petentes cibum sumerent, quidquid operis per hebdomadam integram fecerant, repentina ruina terram petiit, et quia sanctus obedientiam quam sacrificium mallet, casus parietis innotuit. Itaque nullus praesumpsit illa die fabricam illam aggredi, in cujus eversione intelligebant quid eis potuisset contingere adversi, si non pepercisset illis misericordia Domini. Sequentis miraculi textus docebit quam pia aure sanctus hic se in veritate invocantibus adsit. Translationis ejus solemnium quod illic populoso frequentatur accessu aderat, et tam fratrum quam etiam supervenientium usibus apparatio piscium omnino deerat. Dumque praepositus monasterii Marbodus dictus pisces hinc inde praestolando cassa spe [Col. 0215D] delusum se doleret, et missae solemnia concio monachorum et canonicorum summo studio perageret, publica necessitate cogente, palam omnibus lectum sancti in crypta cum lacrymis infusus adiit, et tacitam precem cum contritione nimia ante venerabile corpus prostratus aliquandiu fudit. Ubi ab oratione surrexit, adfuere extemplo quidam qui dicerent nonnullos Allabroces [(19) 1Kb] inesse contiguo flumini: [Col. 0216A] quo sub omni agilitate piscatores transcurrentes, mira captura tot et tantos retibus suis continuo cinxere, quod plene possent non solum die festo, verum etiam per totam septimanam fratribus sufficere.



CAPUT XIV.

Sacratissima depositio ejus cum annuo recursu mortalibus innovaretur, et fratres ante matutinorum synaxim sopore detinerentur, coquinae aedificium ignis repentinus arripuit: qui quantocius rectorum fastigia petens, ac ex torridis imbricibus nimia incrementa concipiens, per circumposita aedificia totas laxabat habenas. Cumque tanto terrori nemo obviaret, cunctis alto somno depressis, Hermanno custodi ecclesiae, sicut ipse solitus erat fateri, per visum sanctus astitit, vehementique severitate, [Col. 0216B] quia sic nequam actio illius merebatur, capillos ejus concussit, eique dixit: Ocius surge, nam omnis structura hujus loci nimio devoratur igne. Hoc ille pavore expergefactus surrexit, incendium sicut somno didicerat perspexit, caeteros nimiis elamoribus incitavit, et ut igni aedificia tenenti obviare niterentur suggessit: quibus statim id facere conantibus, strepitu eorum excitata accurrit cum hydriis rustica manus. Cumque continuata superfusione lympharum variisque argumentis (id est artificiis) alii male victricem flammam certarent evincere, adeo erumpebat ex aedificiorum culmine, ut crederetur ex contrario hactenus elemento nutriri magis quam sopiri posse. Summa tandem desperatione circa oppressionem flammarum pariter fracti, nimiis et confusis [Col. 0216C] ejulatibus ad sepulcrum confugere sancti, cui cum inter alia et hoc ei lacrymosa vociferatione crebro ingererent: propter quidem ipsorum flagitia locum eumdem justis traditum flammis, sed dignaretur ei parcere ob laetitiam suae solemnitatis et sanctitatem sui nominis, ac si eis omnipotens pater per merita dilecti sui Hidulfi juxta vocem Ezechielis prophetae responderet: Non propter vos ego facio, domus Israel, sed propter nomen sanctum meum quod polluistis in gentibus, ut sciant quia ego Dominus (Ezech. XXXVI, 22). Nec mora, omnis vis illa incendii in semetipsam recidit, ac celerrimo torpore languescens, cuncta quae vastabat deseruit, et male victricis [(20) 1Kb] ignis periculum, quod non valebat reprimere adversa natura aquarum, meritis sancti repressit imber lacrymarum.



CAPUT XV.
[Col. 0216D]

Cum incolae depositionis ejusdem festum sacerdotali auctoritate suscepissent celebrandum, sicut in hujusmodi traditionibus contingit, religiosi et honesti assensere solemniter ducendum: bruta et vecors rusticorum multitudo obstinatione solita negligendum, ex quorum numero exstitit apud Cicomacum [Col. 0217A] [(21) 1Kb] quidam sensu et censu pauper, nomine Uvalpertus, qui sacerdotalis mandati contemptor effectus, calceamenta sua ipsa die sarciebat attentius. Sed quia si nulla pravos coercerent flagella supernae animadversionis, putaretur Omnipotens non intendere rebus humanis, subita contractione ita manus colligatae sunt illius hominis, intra volam inextricabiliter defixis et extra deformiter retortis digitis, ut reatum contemptus et inobedientiae persolverit. Dum hic vixit, exemplo suae poenae alios terruit a praesumptione prohibiti operis.



CAPUT XVI.

Eadem rursus die quidam Belzo vix duobus stadiis disparatus a monasterio, commanebat in domo quae illi cesserat jure paterno. Qui ut assolet inter commercia [Col. 0217B] veterum et novarum frugum, defectu compulsus panis, aliquot manipulos novellae messis desecavit. Verum quia ignem qui posset his supponi in villulae suae tuguriis minime invenit, alteram villam [(22) 1Kb] haud longe positam haud impigre causa foci petiit. Ex qua torrem sumens rediit, sed omne domus suae aedificium cum ipso siccatorio ultricibus traditum flammis invenit. Quibus celerrime in cinerem cuncta resolventibus, miserabilis et stolidus homo damno suo coactus, vel sero dicit ecclesiasticis parendum jussionibus.



CAPUT XVII.

Intera apud Oblisiacum quod situm est intra confinium parochiae Acervallensis [(23) 1Kb] consensu Bertoldi antistitis constructa est basilica; quia intolerabile [Col. 0217C] erat ruricolis adire matrem ecclesiam ob singula Christianae plebis obsequia. Haec cum ex nomine vel reliquiis beati pontificis Hildulphi fuisset Christo consecrata, accurit illuc quaedam mulier sera viae longinquitate fessa, animi fide robusta, mediocritatis suae munere devota; sed quibusdam revisentibus sua, quibusdam vero reficientibus corpus, ibidem post solemnia neminem reperit, atque obserata ecclesiae ostia. Mansionarium ergo accitura, locavit ante januam candelam; sed cum illo ocius repedans perspexit, divinitus accensam vidit. Super hoc aliquandiu admirati pariter intulerunt oratoriolo, ac praefixerunt altari reverenter. Mulier tamen interno delibata gaudio, quibus poterat gratiarum actiones acclamabat Deo, pro fideli verna suo Hildulpho, [Col. 0217D] perfusa genas dulciter prorumpentium lacrymarum rore largo: quem non solum ipsa, sed et tota vicinia per visibile lumen experiebatur Christi confessorem esse lucis invisibilis filium, ac meritis ipsius sibi maximam patere fiduciam in necessitatibus deprecandi Dominum. Quam spem non incassum concepit animus eorum; nam adeo numerosis locellus idem deinceps diffamatus est miraculis, adeo nunc usque variarum aegritudinum medetur causis, ut si singulatim possent scriptis mandari, non modicum [Col. 0218A] distenderent quantitatem voluminis. Quapropter his praetermissis, insistamus aliis [(24) 1Kb] . Decurrente autem ab Incarnatione Domini millesimo decimo quarto anno, multimoda atque veracissima docuit revelatio animae sanctorum Lazari et Azae quanto in coelestibus relucerent merito, quorum exanimes artus neglecti monstrantur in terrae gremio. Cum enim per successionem temporum tam nomina quam sepulcra eorum fuissent prorsus subducta memoriae superstitum, divinitus reducuntur cognitioni concordatissimis visionibus monachorum, clericorum et utriusque sexus fidelium, non solum vicinorum, verum etiam remotissimorum. Quin etiam vespertino incumbente crepusculo frequenter audiebatur quasi duorum psalmodia, ubi prius sepulta fuerat [Col. 0218B] Aza, in beati Apri scilicet basilica: extra quam in caprifico quae fenestellae ejus erat adversa, noctu recubabat lux tanta, ut diceretur illic plura accensa esse luminaria. In basilica etiam omnium apostolorum fuerat arcus in angulo cohaerente cancellis versus Boream fundatus, soli receptui venerandorum corporum ex industria praeparatus: cujus sinus quia (ob Pannonicam gentem Galliis hostiliter incubantem) parebat instar solidi parietis super sarcofagos obstructus, locus tanti thesauri per annos nonaginta quinque paulatim memoriae cunctorum est elapsus, ut nihil minus quam alicujus corpus inibi delitescere putaretur. Superposita tamen materia attendebatur plurimum rimosa ac pene collapsa, utpote consurgentis monumenti jugi impulsu concussa. Hanc tandem [Col. 0218C] ut subruerunt, secundum fidem revelationis, in duabus conjunctissimis thecis maximaque diligentia ad id quondam praeparatis, reposita sanctorum corpora repererunt. Quorum gratia ubi hymnum Te Deum laudamus decantaverunt, ibidem sicut invenerant reliquerunt. Ea autem novitate febres et emigranium diversarumque accessiones infirmitatum multoties sedarunt, donec meriti sui notitiam circumcirca ubertim diffuderunt. Recentis enim memoriae sancti suae reverentiae cultum taliter inserunt hominum menti.



CAPUT XVIII.

Moris erat quarumdam provinciarum parricidas poenitentiali ferro constrictos brachia vel cervices, non ingressum ire fines suorum; sed quaquaversum [Col. 0218D] expetere juvamina sanctorum, donec divinitus resolutum visibile ferrum, indicia dederit invisibile paricidii vinculum resolutum. Quidam itaque talium devenit monasterium, olim ferreis circulis constrictus utrumque brachium: quorum alter in Palona [haud dubie Polonia] deciderat apud reverendum beati martyris Adalberti sepulcrum, istic autem alter per sanctorum quos veneramur meritum. Siquidem illuc adveniens vespere cujusdam Sabbati, devotus interfuit synaxi. Dominica vero die Senonum [Col. 0219A] ire voluit, sed repente mutata voluntate, a medio jam itinere acceleravit istuc redire. Reperiens autem fratres jam adorsos solemnia majoris missae, in introitu chori delegit stare: supplici vultu atque indeflexo obtutu attendens praefixam imaginem crucifixi Salvatoris, sic quondam effigiatam docta manusculptoris, ut hactenus possit quamvis duras hominum mentes mucrone quodam transpungere compassionis, ac si prae oculis haberent nimium piam mortem adhuc pendentis Redemptoris. Huic ergo peregrinus ille cum gemebundus assisteret, sancto jam recitato Evangelio, circulus ferreus subito crepans, carne concissa ex continuato impactu ferri excreta, tanto impetu dissiliit ab ejus brachio, ut eminus oppositum parietem feriret, validoque tinnitu [Col. 0219B] adstantes permoveret. Protinus sive novo dolore inveteratae jam cicatricis, sive subito stupore tanti facti homo pene exanimis factus corruit, atque [Col. 0220A] humi protensus super oram chlamydis lacero tunc brachio substratam, plurimum cruoris dimisit. Perstrepunt monachi ad allevationem prostrati, quem sic affectum admirati, circumspectabant exitum rei. Et ecce post aliquantulum sanguine redeunte a praecordiis, summa genarum rubeis inficiuntur notulis. Hinc collapsos artus paulatim subrigens, plene restituitur in gradu suo: Deo gratias pro meritis sanctorum agens, non tantum ex resolutione visibilis vinculi atque diuturni exsilii, quantum pro adepta remissione exsecrabilis parricidii, quam indubitanter se adeptum gaudebat praesentis protestatione facti. Verbo ergo atque evidenti signo postquam abunde adhortatus est accolas revereri et amplecti suorum sanctitatem patronorum, laetus excessit fines eorum. [Col. 0220B] Porro circulus praefatus in testimonium facti sub pedibus crucifixi fuit appensus. Deo gratias.




[Col. 0219]
DE GESTIS EPISCOPORUM ANTISSIODORENSIUM. (C,G)



PARS PRIMA.
(Apud Labb. Bibliotheca manuscriptorum.)



CAP. I.---De S. Peregrino.
[Col. 0219C]

Sanctum Peregrinum, beati Sixti apostolicae sedis primatis intercessionibus simul et meritis consecratum episcopum textus passionis ipsius scire cupientibus fideliter edocet. Siquidem Christianitatis religio, quae, a tempore beati Clementis papae, per fidelissimos verbi Dei ministros Savinianum videlicet Senonensem pontificem, Dionysium Parisiacensem, Ursicinum Bituricensem, Martialem Lemovicensem, Saturninum Tolosanum, Memmium Catalaunensem, caeterosve per Gallicanas provincias sese diffuderat, paulatim a status sui rectitudine obsolescere coeperat. Quippe quae tam validis, tamque tyrannicis oppugnabatur incursibus.

Imperator namque Aurelianus erga Dominum [Col. 0219D] coeli profanus cupiens placere diis suis, in tantam rabiem persecutionis circa Christianos exarserat, ut post multorum martyrum agones, quos apud urbem Romam crudeli morte damnaverat, etiam in Gallias ad delendum Christianitatis nomen per semetipsum emerserat. Veniens itaque apud civitatem Senonicensem, quoscunque ibi reperit Christianos simul et beatam Columbam virginem gladio animadverti praecepit. Deinde vero ferocitatis suae comites ad investigandos Christianos per omnem Galliam misit. Egressi igitur funesti satellites a conspectu imperatoris circumibant urbes, et castella, nec non et latebrosa silvarum. Et ut suorum criminum singuli potirentur effectu, pagos quosque sibi indagandi sollicitudine diviserunt. Tum demum pagus [Col. 0220C] Autissiodorensis in sortem impiissimi Alexandri sacri lateris protectoris obvenit. Vocabatur eo tempore sacri lateris protector cujus erat officium custodiendi imperatorem, ne ab aliquo quoquomodo vulnerari subito potuisset. Plurimi etenim Christianorum ex diversis civitatibus praeceptum Domini sequentes, ubi ait: Cum vos persecuti fuerint in una civitate, fugite in aliam, relinquentes proprias sedes, ad pagum Autissiodorensem se contulerunt, eo quod esset eo tempore ex maxima sui parte nimia silvarum opacus densitate. Quod minime latuit Alexandrum sacri lateris protectorem. Cumque pervenisset ad locum, qui Totiacus vocatur, reperit Priscum virum Christianissimum maxima nobilitate pollentem, multisque et ibidem cohortibus [Col. 0220D] praeminentem: qui cum pluribus a Vesuntionensi civitate advenerat, quorum agmina Alexander ferocissimo cursu irrumpens, ait: Quae vos seditio in hoc loco glomeratim consistere compulit; aut cujus religionis estis vos? Cui sanctissima multitudo respondit: Nos non seditio, sed reverendissima ad hunc devexit religio locum: Christo enim nostrarum libamina precum deferimus congregati, qui dispersionem nostram sanguinis sui effusione redimendo conjunxit. Videns itaque insuperabiles in fide Christi athletas, omnes gladio perimi jussit. Simili modo et sanctos Dei martyres Benignum presbyterum, Andochium, atque Tyrsum, quos ab Ephesina urbe sanctus Polycarpus discipulus beatissimi Joannis apostoli et evangelistae in Gallias direxerat, [Col. 0221A] plurimis affectos suppliciis, isdem crudelissimus imperator ad coeleste regnum transmisit. Nec minus sanctum Symphorianum eum aliis quampluribus, quos ipsi jam Christo lucrati fuerant, tormentis variis affectos necari praecepit. Hac igitur persecutione ubique debacchante, paucissimi viri reperiebantur qui se Christianos esse faterentur.

Evoluto autem aliquanto temporis spatio, a fidelissimis Christianis latenter auribus Sixti papae urbis Romae nuntiatur, qui poscebant ut talem virum dirigeret, qui jam fidei exstinctam lucernam suis deberet illuminare eloquiis, et barbarorum infidelitatem opitulante divino auxilio compesceret. Tunc memoratus papa praedictum virum Dei Peregrinum [Col. 0221B] presbyterum et Corcodomum archidiaconum levitico gradui mancipavit, Jovianum subdiaconum esse constituit, Jovinianum vero lectorem, cum esset vir per omnia eloquens, atque in divinis Scripturis apprime eruditus eis comitem collocavit: hos etenim summi Dei cultores beatissimus Sixtus papa urbis Romae, cum omni fiducia ad portum Marinum usque perducens, verbum Domini specialius praecipiebat usque ad mortem fiducialiter praedicare. Atlhetae quippe Domini navali tramite Massiliam petentes Lugdunum usque perducti, celare se nullatenus potuerunt, exinde ad Autricum pervenientes, coeperunt publica voce Christi gloriam praedicare, ubi nobilium ingens tunc recederat turba, deorum vanas observare culturas: sciscitantibus vero paganis, [Col. 0221C] Christianos se esse testati sunt, et ob praedicationem verbi Domini sese inibi advenisse. Tunc denique beatissimis sacerdotibus praedicatione fulgentibus pro virtutum assiduitate quas per ipsos divina exercebat potentia quotquot ipsius loci primorum fuit ad Christianitatis gratiam convolarunt; moxque sanctus Peregrinus episcopus novum populis dogma impertiens parvo ambitu ecclesiam construxit, Christique nomini consecravit. Cumque restincta inibi fuisset omnis deorum cultura, fratres, quos secum ab urbe deduxerat, ibidem relinquens, ut coeptum praedicationis expleret officium, Interranum expetit, ubi tunc praecipua paganorum multitudo ad festa Jovis celebranda summopere concurrebat. [Col. 0221D] Quid ibi egerit, vel quos agones pro Christi nomine contulerit, historia passionis ejus evidentissime declarat. Istic beatissimus pontifex nimia jam persecutione saeviente, ab urbe quidem est egressus, sed martyrium suum capitis abscissione complevit, sub die decimo sexto Kalendarum Juniarum, imperatoribus Galieno et Valeriano, Aemiliano et Basso consulibus.



CAP. II.---De S. Marcelliano.

Marcellianus, natione Gallus, sedit annos 33. Hic in praedicationis officio fideliter elaborans, felici cursu migravit ad Christum III Idus Maii, et sepultus est in monte Autrico. Fuit autem temporibus Alexandri et Maximi imperatorum, Aureliano [Col. 0222A] et Marcellino consulibus, praesulantibus apud urbem Romam Felice atque Eutychiano.



CAP. III.---De S. Valerio.

Valerius sedit annos 17. Fuit autem temporibus Diocletiani et Maximiani, Caro et Carino consulibus, administrantibus apud urbem Romam dignitatem sacerdotii Gaio, Marcellino, et Marcello praesulibus, qui etiam ab iisdem tyrannis martyrizati sunt; qui beatus vir fideliter cursum vitae peragens, II Non. Maii migravit ad Christum, et sepultus est apud montem Autricum secus praedecessorem suum sanctum Marcellianum episcopum. . . . .



CAP. IV.---De S. Valeriano.

Valerianus, natione Gallus, sedit annos 30. Fuit [Col. 0222B] autem vir maximae sanctitatis, atque simplicitatis; sed hic beatus cum a progenitoribus sancti Amatoris ad ejus nuptias veniret rogatus, videlicet ut utrosque sua benedictione sanctificaret, Dei nutu arrepto sacramentorum libello pro benedictione conjugali leviticam eis imposuit. Hic etiam cum caeteris coepiscopis, Severino scilicet Senonensi, Solemni Carnotensi, Camilliano Tricassinensi, Pronicio Meldensi, Marcello Parisiacensi, sanctum Evuertium Aurelianorum ordinavit episcopum: fuit enim temporibus Melciadis papae, sanctique Silvestri sub Constantino imperatore, Constantio et Volusiano consulibus; qui plenus sanctitatis obiit pridie Non. Maii, et sepultus est juxta praedecessores suos in monte Autrico.



CAP. V.---De Eladio.
[Col. 0222C]

Eladius sedit annos 23; fuit autem temporibus Constantii et Constantini filiorum Constantini sub Marco, Julio atque Liberio Romanis pontificibus. Hic beatissimus pontifex dum verbo et exemplo multos ad Christum converteret, ad eum sanctus Amator simul et Martha jam ejus sponsa spiritalis effecta concurrunt, ac procedentes coram eo votorum suorum desideria pandunt, sicque ille se clericum fieri deposcebat. Tunc antistes considerans atque contemplans Dei eos amore frui, et propter ejusce dilectionem velle saecularem habitum commutare, utrisque impiger paruit, illum crinibus exonerans, illam castimonialium coetui devotissime [Col. 0222D] jungens ac socians, et hic plenus sanctitate, et virtutibus, ut in gestis ejusdem sancti Amatoris legimus, corpus terrae, animum coelo transmisit, sub die VIII Iduum Maiarum, et sepultus est secus praedecessores suos in monte Autrico.



CAP. VI.---De S. Amatore.

Amator, natione Autissiodorensis, ex patre Proclidio, matre Isiciala, sedit annos 30, mensem unum, dies 5; fuit enim temporibus Constantii et Juliani Apostatae atque Joviniani imperatorum, sub pontificibus Romanis, Felice, Damaso, Syricio atque Anastasio. Hic beatissimus pontifex in juvenili aetate positus cum esset genere nobilissimus, coactus est a parentibus desponsare puellam simili nobilitate pollentem nomine Martham, sed cum jam tempus copulationis [Col. 0223A] urgeret, et (ut superius mentionem fecimus) beatus Valerianus ad eorum nuptias invitatus divino instinctu pro benedictione, levitico eos mancipasset officio, talibus aggreditur associatam sibi virginem verbis: Dic, quaeso, immortali sponso dedita virgo, putasne intellexisse benedictionem in nobis effusam episcopi? Cui virgo: Intellexi, dilectissime juvenis, et nimio sum prostrata terrore formidinis. Cui rursus adolescens: Ne, quaeso, paveas, nec hoc imperitiae deputes, sed potius Dei potentiae ascribe. Illis ergo alternatim se praeceptis Dominicis foventibus, aspicit beatus Amator angelum Dei duas coronas habentem in manibus, qui dixit eis: Suscipite, juvenes, munus vobis Domini pietate concessum, et vestrum in omnibus incontaminatae [Col. 0223B] mentis custodite propositum. Has voces ex ore angeli prolatas pervigiles juvenes audientes, votorum effecti compotes in sua virginitate permanserunt. Nihilominus et puellae, quae praesentes in obsequio dominorum aderant, talia cernentes et ipsae virginitatis titulum professae sunt, qui postmodum ab Eladio episcopo tonsus, ac post ejus excessum ab omni populo pontifex electus, talem ac tantum se in divinis praebuit rebus, ut et caecorum oculos illumiret, paralyticos curaret, daemones de obsessis corporibus pelleret, et mortuos suscitaret, ut liber de vita illius editus manifeste declarat.

Hic etiam sanctissimus praesul praedicationibus insistens, multos ab idolorum cultura ad fidei veritatem [Col. 0223C] convertit, ut quia adhuc novitas erat Christianorum ab idolis ad Dominum convertentium, parva adhuc ibidem erat basilica, ad portam, quae Balnearis (nunc templi) a priscis auctoribus nuncupatur. Quae per praedicationem beatissimi Amatoris ita coepit pullulare, et Christianos palmites propagare, ut prae multitudine, eos intra angustias brevitatis nullo modo caperet ecclesia. Igitur nobilissimus quidam tunc temporis Ruptilius civis Autissiodorensis habebat infra claustrum ipsius civitatis amplum atque excelsum domicilium paterno sibi testamento demissum. Quod cernens beatus Amator ecclesiae Dei conveniens fore, sic Ruptilium allocutus est: Novimus te Deo auctore sacri lavacri laticibus regeneratum, et debes ei, qui te de erroribus idolorum eripuit, et suae veritati adscivit, in omnibus obedire. [Col. 0223D] Nosti, clarissime vir, quod domus Dei parva sit, et non sufficiat populo Christiano, et quoniam injustum esse arbitror te famulum melius quam Dominum habitaculum possidere, consenti nobis, ut haec tua domus Christo Domino in ecclesiam consecretur. Ille vero admonitionem sancti viri aspere suscipiens, primum quidem affirmavit se ei nullatenus consentire, sed postea validissima correptus infirmitate, sancto viro quod desiderabat tradidit. Tunc famulus Domini compos effectus voti sui, eamdem domum Christo Domino sub die V Nonarum Octobrium consecravit, ac populis colendam tradidit: haec est basilica in honorem protomartyris Stephani Christianis populis frequentata.

[Col. 0224A] Siquidem in hac eadem basilica Germanum virum nobilissimum omni strenuitate pollentem, qui eo tempore culmen ducatus apud Gallias a Romanis principibus obtinuerat, angelo docente ubi arripuit, caesariemque capitis totondit, ac demum Domino sibi revelante successorem elegit: hic denique febre correptus sub die Kalendarum majorum pontificalem thronum ascendens inter manus obsequentium clericorum, necnon et catervas flentium populorum, hora diei tertia emisit spiritum. Continuo itaque chorus sanctorum (quod est dictu mirabile) advenit, spiritumque ejus cum hymnis et laudibus in specie columbae devexit ad coelum, qui sepultus est comitantibus miraculis per manus beatissimi Germani jam tunc presbyteri juxta praedecessores [Col. 0224B] suos in monte Autrico, et cessavit episcopatus dies 30.



CAP. VII.---De S. Germano.

Germanus, natione Autissiodorensis, ex patre Rustico, matre Germanilla, sedit annos 25, dies 30. Militavit autem sub Valentiniano majore atque Gratiano, dignitate vero sacerdotii functus est sub Theodosio, Arcadio et Honorio, usque ad Valentinianum Juniorem, Constantii et Placidiae filium, praesulantibus apud urbem Romam Innocentio et Zozimo, Bonifacio atque Coelestino. Nam ut in Gestis pontificalibus legimus, cum Bonifacio sub contentione Eulalius simul ordinatus est eodem die apud urbem Romam apostolicae sedis episcopus: quod audiens Placidia Augusta cum filio suo Valentiniano Augusto, [Col. 0224C] dum sederent Ravennae, retulit Honorio Augusto Mediolano sedenti; eodem tempore ambo Augusti missa auctoritate hoc praeceperunt, ut ambo ab urbe exirent donec examinarentur. Haec ideo praemisimus, ut quo tempore beatus Germanus floruit certius demonstraremus: fuit enim nobilissimus genere et ab ipsis infantiae rudimentis studiis liberalibus institutus, atque ut in eum perfectio litterarum plena conflueret, post auditoria Gallicana intra urbem Romam juris scientiam plenitudini perfectionis adjecit; tantumque apud Romanos dignitatis, potestatis et gloriae adeptus est munus, ut etiam togam mereretur. In quo actu dum multiplici laudis luce resplenderet, sublimem genere, divitiis, moribus, Eustachiam nomine, sortitur uxorem, sicque eum [Col. 0224D] respublica transmisit ad Gallias, ut illic culmen ducatus, totiusque potestatis obtineret dignitatem. Cumque hujusmodi fungeretur officio, sanctus Amator, qui tunc temporis Autissiodorensem regebat Ecclesiam, Eduam profectus est, divina pulsatus revelatione, ubi Julius praefectus ac reipublicae rector praesidebat. Quem aggressus sanctus Amator sic alloquitur: Finem meum, Domino mihi innotescente, cognovi, et quia non est alter qui regimen sanctae Ecclesiae suscipiat, nisi illustrissimus Germanus (sicut mihi Dominus Deus meus revelare dignatus est), posco celsitudinem tuam, ut licentiam tribuas mihi roganti eumdem Germanum tonsorari. Cui praefectus: Licet necessarius sit atque utilissimus reipublicae nostrae, [Col. 0225A] tamen quia Deus sibi illum elegit (sicut tua beatitudo testatur) contra Dei praeceptum venire non possum. Hac itaque accepta licentia, vir beatissimus regressus est ad propria. Accidit autem quadam die, ut Germanus stipatus congerie suorum ecclesiam sancti Stephani ingredi voluisset, quod comperiens beatus Amator, ei obviam factus est, sicque eos allocutus est dicens: Exonerate, filii charissimi, jaculis manus, et arma ex humeris vestris rejicite, et sic domum Dei ingredimini, quoniam haec domus est orationis, non Martis statio petulantis; illi vero haec audientes viro Dei citius obediunt. Tunc sanctus Amator videns Germanum illustrissimum nihil oneris truculenti portantem, praecepit ostiariis fores ecclesiae repagulis arctare, ipse vero glomerata secum [Col. 0225B] turba clericorum atque nobilium virorum, manus injiciens Germanum apprehendit, et invocato nomine Domini caesariem ejus capitis detraxit, talibus eum exhortans verbis atque confirmans: Satagere te oportet, venerabilis frater, quo incontaminatum atque immaculatum custodias honorem a Domino tibi commissum: scito namque quia me decedente omnipotens Deus tibi pastorale commisit officium. Quod et factum est. Paucis itaque diebus interpositis, sanctus Amator a Christo vocatus ultimum spiritum exhalavit: cum subito universi populi Germanum uno ore proclamant antistitem. Quorum votis non valens resistere, suscepit sacerdotium, tricesima die post obitum sancti Amatoris invitus, coactus, addictus; sed repente mutatur ex omnibus, [Col. 0225C] deseritur mundi militia, coelestis assumitur, saeculi pompa calcatur, humilitas conversationis erigitur, uxor in sororem mutatur ex conjuge, substantia dispensatur in pauperes, paupertas ambitur. O virum cui summa semper debentur, qui amore vitae aeternae voluntariam amplexus est pauperiem, totum Christo dedit, sibi nihil retinuit! Jam vero enarrari non potest qua hostilitate vim sibi ipse consciverit, quas cruces quaeve supplicia corporis sui persecutor induerit; nam qualem quantumque se exhibuerit, ideo lingua mortalis expedire non sufficit, quia supra hominem fuit omne quod gessit. Quibus itaque miraculis claruerit praetermittimus, quia exstant libri ad multorum utilitatem exinde compositi. Ecclesiam, cui praefuit, non spiritalibus solummodo, [Col. 0225D] verum et temporalibus copiosissime extulit incrementis, cujus in possesionibus facultas ante ipsum quam fuerit perexilis facile colligi potest, si qualibus eam copiis auctam reliquit et queis rationibus inspectetur. Nam quantum ad natales, nobilissimus fuit nobilium; quantum ad fortunam, in possessionibus et praediis ditissimorum ditissimus: omnium quae ei ex jure paterno cesserunt, in vita sua haeredem fecit Ecclesiam, quam ex parte maxima patrimoniis constare hodie cognoscimus. Sunt autem praedia haec numero perplura, quantitate maxima, finibus spatiosa, sibique contermina, situs qualitate jucundissima, redditum ubertate praeclara: horum in uno (cui Epponiacus ex vetusto nomen est) [Col. 0226A] venerabilis genitor ejus Rusticus superius nominatus cum genetrice Germanilla, in ecclesia beati Joannis nomine dedicata, decenter conditi requiescunt. Hic beatissimus pontifex basilicae sancti Stephani protomartyris agrum nobilissimum, cui Varciacus nomen est, cum universo apparatu et appendiciis suis contulit. Similiter Vercisum mirabile in se continentem palatium cum appendiciis suis, Poliacum quoque, seu Marciniacum, sed et Tociacum cum suis similiter appendiciis, fundum quoque Patriniacum et Cutiacum aeque cum appendiciis suis; multa denique et alia, quae nobis modernis incognita, Deo vero sunt omnia nota. Fecit et monasterium in honorem sanctorum martyrum Cosmae et Damiani, ubi et monachos esse constituit, eorumque [Col. 0226B] stipendiis haec praedia delegavit, id est villam (cui Monticellus nomen est) ad vinum colligendum, Fontanetum vero ad frumenta serenda, agrum autem, cui Miciglis vocabulum est, ad bucularum caeterarumque pecudum nutrimenta servanda, ubi postmodum sanctus Marianus a fratribus ejusdem monasterii missus est ad eadem pecora custodienda. Monstratur hodieque in eodem monasterio oratorium ejusdem S. Germani nomine consecratum, ubi incunctanter novimus fuisse cellulam afflictionum ejus et cruciatuum consciam, cui nescio ostiolum an fenestram dixerim tanta erat humilitate perexiguum, ut nemo quamvis quantelli corporis nisi pronus perinde repere potuerit. Fecit et basilicam in honore SS. martyrum Agaunensium, Mauricii scilicet, [Col. 0226C] sociorumque ejus, ubi et haec dona obtulit, Vuarchiacum in pago Senonico cum universis appendiciis suis, in pago quoque Autissiodorensi Corvallem cum appendiciis suis, nec non et molinis similiter cum appendiciis suis. In quo etiam oratorio sanctum Saturninum vitae probatissimum suumque discipulum ordinavit presbyterum, ut sub professione sacerdotalis tituli martyrum inibi memoriis deserviret. Fecit et basilicam sancti Albani martyris infra muros ipsius urbis, quam in honore ejusdem martyris dedicavit, reliquiasque ipsius quas secum a Britanniis detulerat, ibidem honorifice composuit. Quot sane venerabilium martyrum busta pontificatus ejus tempore ab eodem beatissimo pontifice comperta claruerunt? Quis jure excipiendum [Col. 0226D] judicat? Sanctae igitur illius multitudinis, quam cum beato Prisco apud locum Quotiacum Aurelianae persecutionis trucidavit immanitas, sacratissima corpora propter saevientem rabiem clam subducta in cisterna quadam vetustissima a Christianis (qui tunc existebant rarissimi) passim congesta sunt. Horum memoria longo labentium temporum obscurata defluxu, ad tempus usque Germani sanctissimi cunctis ignota delituit. Quo praesule Deus in cujus conspectu suorum semper est mors pretiosa sanctorum, disponens illorum patrocinio populis subvenire, venerenda eorum corpora declaravit, ubi ecclesiam aedificavit ac monasterium monachorum esse constituit. Hoc vero monasterium permansit [Col. 0227A] usque ad tempora quibus Hunni omnem pene Galliam devastarunt. Quorum persecutione idem coenobium destructum, et ad solitudinem iterum redactum est. Caput quoque praescripti beatissimi Prisci martyris, miris modis eidem sancto pontifici revelavit omnipotens Deus, cui recondendo quatuor ab urbe millibus basilicam construens consecravit, sicque populis colendam tradidit.

Eodem tempore ex Britanniis directa legatio Gallicanis episcopis nuntiavit Pelagianam perversitatem in locis suis late populos occupasse, et quamprimum fidei catholicae debere succurri: ob quam causam synodus numerosa collecta est, omniumque judicio duo praeclara religionis lumina universorum precibus ambiuntur. Germanus ac Lupus Trecensis apostolici sacerdotes, terram corporibus, coelum meritis [Col. 0227B] possidentes, et quanto laboriosior necessitas apparebat, tanto eam promptius heroes devotissimi susceperunt, celeritatem negotii fidei stimulis maturantes. Hi itaque Oceanum mare, Christo duce, conscendentes in Britanniam pervenerunt, quam insulam beati pontifices suis praedicationibus atque virtutibus impleverunt: tandem peracto conflictu cum Pelagianis, confirmant antistites fidem verbo veritatis simul et miraculorum signis; sed et bellum Saxonum Pictorumque adversus Britones eo tempore junctis viribus susceptum, divina virtute retundunt, cum Germanus ipse dux belli factus, non tubae clangore, sed clamore alleluia, totius exercitus voce ad sidera levata, hostes in fugam vertit [Col. 0227C] immanes. Compressa itaque perversitate damnabili, ejusque auctoribus confutatis, animisque omnium fidei puritate compositis, beatissimi sacerdotes ea qua venerant prosperitate redierunt. Igitur non multo interjecto tempore iterum et Britanniis nuntiatur Pelagianam perversitatem iterato paucis auctoribus dilatari. Qui assumpto secum Severo Treverorum archiepiscopo totius sanctitatis viro, iterum ad supradictam Pelagianam haeresim destruendam Britannias petiit; praedicatio deinde ad plebem ei praevaricationis emendatione convertitur, omniumque judicio pravitatis auctores capiuntur, sicque sacerdotibus traduntur ad Mediterranea deducendi, quod in tantum salubriter factum est, ut in illis locis nunc fides intemerata perduret. Itaque omnibus rite [Col. 0227D] compositis, beatissimi sacerdotes cum triumpho ad propria sunt reversi. Testantur hodieque quamplurimi didicisse praedictos haereticos a Germano sanctissimo, Coelestino papae fuisse transmissos. Hic itaque divinissimus pontifex, orbique in tenebris agenti lumen inexstinguibile datus Dominus Germanus episcopus, post mirabilem in saeculo vitam, post Gallias Britanniasque, ipsam denique Italiam doctrina et miraculis respersas, a Christo vocatus, salutiferoque confortatus viatico, apud Ravennam Italiae civitatem Spiritu sancto plenus obiit, Valentiniano juniore Constantii filio cum matre Placidia orbis terrarum obtinente monarchiam, a quibus ibidem pro admiratione sanctitatis atque assiduitate miraculorum, ut liber Gestorum [Col. 0228A] ejus latius explicat, honorifice susceptus, Domino Christo sibi apparente obitus sui praenoscens diem, multa licet cum difficultate obtinuit, ut gleba sui corporis propriae redderetur civitati. Tum in apparatu defuncti sua certatim studia omnes contulerunt. Acolius regalis praepositus cubiculi (cujus dudum puerum ab atrocissimi daemonis peste curaverat) venerabile corpus multiformi aromatum compositione confecit. Augusta ut vivo obsecuta fuerat, mortuo quoque ex animo de ervire desiderans, sacri glebam cadaveris operosis ac valde subtilibus tumulavit indumentis, ad id devehendum conservandumque ex cypresso mundissima loculo coaptato. Quibus ita compositis, ne quid deesset sanctis officiis anxie praecavit imperator, iter instruxit, [Col. 0228B] evectiones necessarias praebuit, ministros comitesque deducendo funeri destinavit, quod expensarum et totius humanitatis impendiis copiose prosecutus est; episcopis ea fuit cura permaxima, ne sacris exsequiis vel ad horam deessent officia religionis, quae ipsi et in praesenti instruunt, et ne processu itineris deficiant, ordinatione praemittunt. Ita funus satis ambitiose instructum magno prosequentium agmine promovetur ad Gallias. Saturnus erat beatissimi Germani presbyter et discipulus, cujus superius mentionem fecimus, vitae sanctitate praeclarus. Is eo protecto in Italiam, jussu ac vice illius in urbe remanserat. Qua ergo nocte gloriosus Domini confessor apud Ravennam felici migravit excessu, iste Autissiodori positus sacrum ejus transitum angelo [Col. 0228C] nuntiante cognovit, ac divina instructus revelatione populis denuntiavit, quorum ingenti secum coacta multitudine ad Alpium juga properat, ubi excipiunt Galliae patronum proprium tanto ejus funeri propensius serviturae, quanto potiorem famulatum reverentiae mistus amoris extorquebat affectus. Ex pridie igitur Kalendarum Augustarum die, qua confessor eximius sarcina levatus carnis, coelestibus est insinuatus sacrariis, tertius et quinquagesimus volvebatur dies, cum sacri thesaurus corporis propriae refusus urbi solemni obsequio populorum excipitur, atque intra principalis, cui sederat, ecclesiae ambitum collocatur; ibi per decem continuos dies ingentibus officiorum impensis excolitur, donec omnibus quae ad jus sepulcri pertinent officiosissime apparatis ut virum [Col. 0228D] decebat apostolicum, sepulturae traderetur. Rite omnibus praeparatis, cum et confluentium nulla esset requies, et qui convenerant vix jam regionis amplitudine caperentur, die Kalendarum Octobrium intra sepulcri abdita thesaurus coelestis deponitur, tanto orbis terrarum officio, tanta humani generis pietate, ut luce clarius constaret omnibus, summi in coelo esse meriti, cujus in terris tanta providebantur honori. Fuit autem civitas sine episcopo annis quatuor.



CAP. VIII.---De Alodio.

Alodius sedit annos 30, mensem 1, dies 22. Hic Alodius cujus meriti vel dignitatis exstiterit, hinc colligi valet, quod beato Germano adhuc superstite [Col. 0229A] monasterio illius archimandrita praefuit. Ipso quoque post ad coelestia regna sublimato, in pontificatus sortem ei succedere meruit. Is imitator et haeres magistri, multis verbo et et exemplo profuit, hujus praesulatus tempore sanctus Marianus a partibus Bituricensium adveniens, monasterio sancti Germani se sociari postulabat, quia idem monasterium antiquae beatitudinis retinens statum odore suavissimo redolebat, qui beatus vir quam excellentissimae memoriae, quantaeque sanctitatis exstiterit, libellus de vita ipsius editus plenius manifestat. Sanctus itaque Alodius optimorum locuples stipendiis meritorum in pace decessit IV Kalendarum Octobrium, atque in beati Germani basilica decenter sepultus est. Post cujus descessum mansit civitas absque episcopo annis [Col. 0229B] 10, ob saevitiam scilicet vastantium Gallias barbarorum. Fuit autem temporibus Leonis magni atque Hilarii Romanorum pontificum, imperantibus Leone atque Zenone.



CAP. IX.---De Fraterno.

Fraternus sedit die 1. Is qua die a fidelibus episcopus est ordinatus, a barbaris est martyrio coronatus die 3 Kalendarum Octobrium, et sepultus est in ecclesia beatissimi Germani. Fuit autem civitas sine episcopo dies 6.



CAP. X.---De Censurio.

Censurius sedit annos 38, menses 3, die 6. Hic est cujus tempore Constantius orator obtentu sancti Patientis Lugdunensis episcopi vitam beati Germani mirabili stylo edidit omnique diligentia elaboratam [Col. 0229C] eidem postmodum episcopo censurio habendam direxit. Ipse vero pontifex beatus, imitator praedecessorum fideliter existens, 28 aetatis suae anno vita defunctus, IV Idus Junii obiit sanctitatis plenus bonisque omnibus copiosus; sepultus est autem in ecclesia sancti Germani episcopi. Fuit autem temporibus Felicis, Gelasii, Anastasii, Symmachi, atque Hormisdae Romanorum pontificum, imperantibus Anastasio et Justino seniore. Fuit civitas sine episcopo anno 1, mensibus 2.



CAP. XI.---De Urso.

Ursus sedit annos 6, menses 4. Ex hoc viro sanctissimo fideli relatione vulgatur, quod juxta sancti Amatoris basilicam reclusus anachoreticam duxerit [Col. 0229D] vitam, ubi oratorium usque hodie est ejus nominis memoriae sacrum. Contigit eo tempore urbem repentino afflatam incendio conflagrasse, sed ad virum Dei cum sublatus in altum clamor populi pervenisset, succurrendum periculo ratus, familiarem illuc baculum destinavit. Ipse precibus obnixius atque instanter incubuit, eo inter minaces flammas, et quae adhuc supererant, constituto, dicto citius incendium omne deflagravit. Hac occasione sancti viri merito declarato urbis decedente pontifice VI extractum praesulatui suffecere; cella ejus in ecclesiam cessit; exegit vitae suae tempus annis 81, moribus et meritis pretiosus fragilitatis molem III Kal. Augustas excessit, atque in basilica sancti Germani, juxta praedecessores suos honestam meruit sepulturam. Fuit [Col. 0230A] enim temporibus Joannis papae atque Felicis. Hic est Joannes, quem Theodoricus rex haereticus Ravennae in custodia affligendo interfecit, imperante Justino, Lampadio et Oreste consulibus. Fuit autem civitas sine episcopo anno uno, menses 6.



CAP. XII.---De Theodosio.

Theodosius sedit annos 8, dies 23; XVI Kalend. Augustarum diem excepit ultimum peracto vitae suae tempore 75 annis, proque suae merito sanctitatis nobilem in ecclesia beati Germani sortitus est sepulturam. Fuit autem temporibus Bonifacii et Mercurii, qui et Joannes vocatus est, usque ad Agapitum, imperante Justiniano Augusto, Lampadio consule. Invenimus et hune sanctum virum interfuisse concilio episcoporum, quod actum est ex jussu gloriosissimi [Col. 0230B] Clodovei magni Francorum regis apud Aurelianensem Galliae civitatem. Fuit civitas sine episcopo anno uno.



CAP. XIII.---De Gregorio.

Gregorius sedit annos 12, menses 6, exactoque suae vicis officio XIV Kal. Jun. humana deponens in ecclesia beati Germani supremum promeruit munus, omne vitae suae tempus 84 annis exegit. Fuit autem temporibus Silverii et Vigilii Roman. pontificum, imperante adhuc praedicto Justiniano Augusto. Fuit autem civitas sine episcopo menses 7, regnante adhuc Clodoveo gloriosissimo rege.



CAP. XIV.---De Optato.

Optatus sedit annum 1, menses 8, dies 5. Hic construxit basilicam in honore sancti Christophori martyris juxta basilicam sancti Germani ab Orientali [Col. 0230C] parte, cooperantibus duobus presbyteris suis Sanctino atque Memorio. Hic sanctissimus pontifex, excurso vitae suae tempore, pridie Kal. Septembrium, cum eisdem sanctis presbyteris suis vitam finivit temporalem, et adeptus est sempiternam, cum quibus pariter et sepultus est in eadem quam construxerat basilica. Post modum vero labentibus annis, consilio nobilium ac sapientum translata sunt eorum sacra corpora in ecclesiam beati Germani, tam officiose, tam solemniter, ut in omnibus Martyrologiis, et maxime vetustis dies translationis eorum insertus habeatur VI Non. mensis Maii. Transitus autem vel depositio eorum pridie Kal. Sept. ut praediximus adnotatur: uno eodemque sane sarchophago omnes [Col. 0230D] pariter requiescunt. Fuit civitas sine episcopo anno 1. Exstitit autem temporibus supradicti Vigilii papae, imp. adhuc, Justiniano Augusto; regn. vero Clodo. Fr. rege.



CAP. XV.---De Droctaldo.

Droctaldus episcopus obiit VI Idus Novemb. Nihil aliud ex eo memorabile reperire potuimus, quod praesenti Operi inserere quivissemus.



CAP. XVI.---De Eleutherio.

Eleutherius sedit annos 28, menses 8, dies 9. Fuit autem temporibus Pelagii primi usque ad Joannem, imperante Justino minori (Errat hic auctor hoc loco ut in aliis quibusdam). Hujus praesulatus tempore rex Clodoveus defecit, et filii ejus Childebertus et Clotarius in regnum succedunt; is vero sanctus vir [Col. 0231A] simul cum beato Leone archiepiscopo suo Senonensi videlicet pontifice, ex evocatione domini Childeberti regis secundo concilio Aurelianensi de utilitate Ecclesiarum Dei in regno suo consistentium ac diversorum negotiorum tractaturus interfuit. Obiit autem plenus dierum in sanctitate permanens XVI Kal. Septemb. et conjunctus est sepultura sanctis praedecessoribus suis in basilica sancti Germani episcopi. Fuit civitas sine episcopo anno uno, mensibus 2, diebus 10.



CAP. XVII.---De Romano.

Romanus sedit annos 3, dies 4. Hic bonis operibus gloriosus, ut fertur, decisione capitis martyrium consummavit, pridie Nonarum Octob. et sepultus est juxta praedecessores suos in basilica sancti Germani [Col. 0231B] episcopi; fuit autem temporibus supradicti Joannis papae usque ad Benedictum, imperante Justino minore. Fuit civitas sine episcopo mensibus sex, diebus sex.



CAP. XVIII.---De Aetherio.

Aetherius sedit annos novem, menses 6; obiit VI Kal. Augustas, et sepultus est in basilica beati Germani. Fuit enim temporibus Benedicti papae, imperante Tiberio Constantino. Fuit civitas sine episc. dies 4.



CAP. XIX.---De Aunario.

Aunarius, natione Aurelianensis, ex patre Pastore, matre Ragnoara, sedit annos 43, menses 10, dies 20. Imperante Mauricio hic beatissimus pontifex cum moraretur adolescens in palatio domini Gontranni [Col. 0231C] regis, erat enim genere nobilissimus, Spiritus sancti gratia afflatus reliquit regnum terrenum, ut in regno coelesti cum aeterno rege maneret: tunc nescientibus parentibus suis Turonicam civitatem adiit duobus secum pueris comitantibus, ibique ad sepulcrum sancti Martini ductus amore Dei comam capitis deposuit: exinde sanctum Syagrium Augustodunensem episcopum petiit, qui tunc in Dei rebus praecipuus habebatur, quem ipse nimio cum amore suscipiens tanta eum eruditione et disciplina instruxit ut virum decebat apostolicum. Divina igitur gratia favente, crescentibus meritis, Spiritu sancto repletus Ecclesiae Antissiodorensi constituitur pontifex; ibique ipsa die festivitatis beatissimi Germani pridie [Col. 0231D] Kal. Augustarum in eadem basilica episcopatus suscipiens officium, merito cum sanctitate florebat. Hic habuit fratrem germanum Austrenum nomine Aurelianorum pontificem, nepotem quoque ex sorore Agia Lupum virum sanctissimum Senonum archiepiscopum miraculis coruscantem. Hic itaque sanctus vir Aunarius jam factus episcopus coepit virtutibus florere, et miraculis coruscare. Et quid dicam de illius doctrina, qualis amor in civibus, quae diligentia in clericis, in pauperibus quam fidelis dispensator, quam magna cura fuerit illi in sanctis, non potest mortalis lingua percurrere; erat enim in facie illius angelica visio, in sermone erudita expositio, in dispensatione largissima humanitatis gratia, reficiebat eloquiis mellifluis omnes, sale vero praedicationis [Col. 0232A] divinae fidelium corda condiebat, miraque aviditate populus erga cultum Dei ardebat, Deo per ipsum faciente miracula, quem tantis ac talibus ditaverat et illustraverat virtutibus. Quibus igitur miraculis claruerit, cujusque gloriae in Christo fuerit, libellus de vita ipsius editus scire cupientibus plenius manifestat. Legimus namque in antiquis canonibus hunc beatissimum praesulem interfuisse Matiscensi synodo, quae habita est anno 24 regni domini Guntranni gloriosissimi regis, residentibus in eodem concilio venerabilibus archiepiscopis, Prisco Lugdunensi, Evantio Viennensi, Praetextato Rotomagensi, Bertechranno Burdegalensi, Artemio Senonicensi, Sulpitio Bituricensi, Syagrio Augustodunensi, cum aliis quampluribus: in qua synodo, multa quae utilitati [Col. 0232B] sanctae matris Ecclesiae conveniunt, utpote tantos ac tales decebat viros pertractantes praecipua quaeque viginti capitulis perstrinxerunt. Similiter invenimus interfuisse eumdem sanctum virum alteri synodo, quae apud eamdem urbem celebrata est ex evocatione ejusdem principis, ab iisdem venerabilibus episcopis, ubi etiam honesta quaeque atque utilissima sanctae Dei Ecclesiae pertractantes, maxima vero in octodecim capitulis diviserunt. Exstant quoque epistolae Pelagii papae ad eumdem beatissimum pontificem, quarum unam nimia vetustate fuscatam, ab authenticis librorum nequaquam pleniter extrahere valuimus, alteram vero huic operi inserendam dignum duximus.



Exemplar litterarum Pelagii papae urbis Romae ad Aunarium Antissiodorensem episcopum.
[Col. 0232C]

»Dilectissimo fratri Aunario Pelagius. Quantum Deo placitos sedis apostolicae veneratione vos redditis, tanto commodatior illi, cujus sedes est, fit vestra fiducia charitatis, nec aliter unam solamque Dei confitemur Ecclesiam, nisi omnes ad petram super quam fundata est fides catholica construamur: propter quod dilectionis tuae desideriis successit effectus, et celer, et facilis, quia eorum sanctuaria quaeruntur, a quibus principibus sumpsit praedicatio veritatis exordium. Quod vero in vestris regionibus abundare indicatis Ecclesias novas, gratulanter suscipimus, tamen si scienter expetere studium propheticae vocis amplecteris, quaerite faciem ejus semper. [Col. 0232D] Quantum namque humanis intellectibus Incarnationis Domini nostri veritas aperitur, tanto amplius et honoratur et colitur. Sicut autem vos cupitis Deo nostris orationibus commendari, vos etiam nostris necessitatibus et angustiis, quibus incessabiliter oneramur, intercessionis continuum ferte solatium orantes, et quibuscunque valetis viribus id agentes, quatenus sicut praedicationi sedis apostolicae consonatis, ita ejus paci vestra impetratio congaudeat et quieti. Deus te incolumen custodiat, frater charissime. Datum pridie Kalend. Novembrium, imper. dom. Mauritio Tiberio, imp. Augusto anno 3, indictione quinta.«

Caeterum idem beatissimus pontifex plurima constituit in Ecclesia Antissiodorensi, sicut in antiquis [Col. 0233A] canonibus reperitur, quae ut praecipuo observarentur vigore, consilio et auctoritate Christianissimi Guntranni regis summopere roboravit. Nam ad tutelam gregis sibi a Domino commissi, praecepit, ut tam in civitate Antissiodorensi, quam per parochias ipsius pagi haec debeat institutio custodiri.


Prima die Kal. Januar. civitas cum clero et populo rogationes faciat.

    2 die, Epponiacus et Vendosa.
    3 die, Gaugiacus et Nautriacus.
    4 die, Corevicus cum clero et populo.
    5 die, Bacerna et Accolacus.
    6 die, Matriacus cum suis.
    7 die, Curcedomus cum suis.
    8 die, Drogia cum suis.
    [Col. 0233B] 9 die, Varciacus cum suis.
    10 die, Columbariacus cum suis.
    11 die, Campus Lametii cum suis.
    12 die, Bargiacus cum suis.
    13 die, Domiciacus cum suis.
    14 die, Soliacus cum suis.
    15 die, Massua cum suis.
    16 die, Condida cum Draptiaco.
    17 die, Eliniacus cum suis.
    18 die, Novus Vicus cum suis.
    19 die, Brioderus cum suis.
    20 die, Giemus cum suis.
    21 die, Blanoilus cum suis.
    22 die, Cassiniacus Nantiniacus cum cella Salvii et Mauri.
    [Col. 0233C] 23 die, Laoderus cum suis.
    24 die, Vitriacus et Arcucius.
    25 die, Balgiacus cum suis.
    26 die, Interranis cum suis.
    27 die, Tauriacus cum suis.
    28 die, Liccadiacus cum suis.
    29 die, Pulverenus cum suis.
    30 die, Odona cum suis.


Item constituit ut per duodecim mensium capita ita eaedem celebrentur litaniae:

    Kalendis Januarii, basilica domini Germani;
    Kalendis Februarii, basilica domini Amatoris;
    Kalendis Martii, monasterium domini Mariani;
    Kalendis Aprilis, basilica sancti Petri apostoli;
    [Col. 0233D] Kalendis Maii, basilica domini Valeriani et monasterium Vulfini;
    Kalendis Junii, basilica domini Martini;
    Kalendis Julii, basilica domini Juliani;
    Kalendis Augusti, monasterium Decimiacense ad sanctum Ciricum;
    Kalendis Septembris, monasterium Fontanetense;
    Kalendis Octobris monasterium Coacense ad Sanctos;
    Kalendis Novembris, monasterium Saffiacense;
    Kalendis Decembris, monasterium Manuacense.


Caeteris vero diebus mensium ut supra; pari vero conditione instituit, ut omnibus Dominicis diebus ab universis archipresbyteris vel abbatibus taliter vigiliae in propriis locis fiant.

[Col. 0234A] Hoc est a die sancto Paschae usque ad Kalendas Octobris, a primo sero usque ad illucescentem diem, a Kalendis vero Octobris usque ad Natalem Domini a gallorum cantu; et a Natale Domini usque in Pascha a media nocte. Item constituit a quibus vigiliae in basilica sancti Stephani in civitate cum abbatibus celebrentur.

Dominica nocte, basilica domini Germani ad monasterium Decimiacense.

Secunda feria, basilica domini Amatoris et monasterium Fontanense.

Tertia feria, monasterium quod dominus Germanus construxit, ubi sanctus Marianus requiescit, simulque Sessiacus.

Quarta feria, basilica sancti Petri et monasterium [Col. 0234B] Manuacense.

Quinta feria, basilica domini Martini et monasterium Vulfini.

Sexta feria, basilica domini Valeriani et monasterium quod dicitur Varrenas.

Denique congregavit venerabilem synodum in urbe Antissiodorensi, ubi plurima pertractans de salute populi sibi commissi, necessaria quaeque et valde utilia in quadraginta et quatuor capitulis perstrinxit, haec sunt nomina eorum qui eadem capitula confirmantes subscripserunt, quia eadem capitula non duximus inserenda.

Aunarius, in Dei nomine episcopus, constitutionem hanc confirmavi et subscripsi. Winebaudus abba subscripsi. Desideratus abba. Frannulfus abba. Gregorius [Col. 0234C] abba. Amandus abba. Caesarius abba. Baudoueus abba. Tegridus abba, Audoueus presbyter. Ananias presbyter. Aliique quamplurimi, qui praesentes adfuerunt, subscripserunt.

Qui etiam sanctus pontifex in cunctis utilitatibus quam fuerit studiosus, demonstrat exemplar epistolae ad Stephanum Africanum presbyterum ab eo directa, ut vitam sancti Germani metrice, sanctique Amatoris nobili stylo describeret prosaice, hunc habens modum.

»Dilectissimo, atque amantissimo et internae mihi vinculo charitatis connexo fratri STEPHANO presbytero, Aunarius, gratia Dei episcopus, in Domino aeternam salutem. Tuae nobis doctrinae multis jam experimentis comprobata prudentia compulit [Col. 0234D] nos quamdam tuis humeris imperiosam superponere sarcinulam, sed eam quae tibi non sit oneris, sed honoris, nec quae deorsum iniquo pondere premat, sed quae potius coelum usque sustollat. Cognitum tibi est, charissime frater, et quae sit humanarum mentium diversitas, et quemadmodum in studia contraria non solum inane vulgus, verum etiam universa scindatur nobilitas, et quidam quidem prosaico oblectantur stylo, quidam autem numeris se rhythmisve ac cantibus versuum delectari fatentur; ergo ut omnium votis occurrerem et nullus suo desiderio fraudaretur, placuit mihi ut vitas beatissimorum confessorum quasdam pede libero describerem, quasdam vero lege metrica impeditus digerere, ob [Col. 0235A] quam rem obsecro unitam mihi tuae dilectionis amicitiam, ut beatissimi Germani episcopi vitam in versuum qualitatem commutare non desistas; sancti vero Amatoris prosaica modulatione describas ut sectatores apostolicae praedicationis effecti, omnibus omnia efficiamur, et nulli quidquam debeamus, nisi ut invicem diligamus; individuam mihi charitatem vestram divina custodiat pietas, venerabilis frater.«



Rescriptum antefati presbyteri.

»Domino beatissimo et apostolicis infulis decorato, Patri spirituali AUNARIO episcopo Stephanus, omnium servorum Christi famulus. Decursis litteris apostolatus vestri, quo sancti desiderii ardor summa alacritate praetendat luce clarius approbavi; est ergo [Col. 0235B] devotionis vestrae propositum virorum opinatissimorum Germani et Amatoris, floridae vitae nobiles, actus describere, sed ad eos lepidissimi callis vestri dirigatur intentio, qui possunt virtutum lumina aequiparis afflatibus inspicere. Verum ego, cujus iners ingenium gemino rigore torpescit, et lingua balbutiens faucium inter rancidulos cursus, squalido sitis impedita rigore non loquitur, sed potius stridet, quomodo potero divinitus inspirata virorum sanctissimorum munera polito expedire sermone, qui nec privata possum humano casu congesta negotia explicare; ridiculo, ni fallor, inexplicabili, ac ludibrio semet impendit, quisquis ultra virium suarum possibilitatem onus assumit. Nonne ferarum sectatores, si minus captiosa industria formaverit, audax temeritas [Col. 0235C] pessundabit? Nunquam tiro victoriae monimenta parma quae est picta gestavit, si eum docta veterani exempli manus non instruxit. Nunquam etiam aeris sibi concessum patulum iter ales tutius resecavit, cui praevia dux penniger mater non fuerit; jacebit profecto fluctuum elisione truncatus quisquis suae procacitatis fisus autoramento indocilem ratis dexteram ingerit clavo, sic unusquisque in diversum imperitiae hamo inscinditur, si doctorum favoribus minime adjuvetur. Ergo, beatissime vir, quaeso ut illa mihi culmen apicis tui imponat, quae facilc me posse perficere non dubitat, si tamen et in hoc opere quidquid illepide aut infacete rustica garrulitas digesserit, aequanimiter feras, aggrediar, et faciam quae paterna infert ac jubet auctoritas? Vale in longum [Col. 0235D] tempus, domine papa.«

Is quoque vir angelicus beatus Aunarius, cum esset genere nobilissimo maxima dona praediorum suorum Deo omnipotenti obtulit, quibus et haeredem sanctam fecit Ecclesiam. Dedit itaque basilicae sancti Stephani agros villasque, quae ei paterno jure cesserant, hoc est Brioderum cum Venolio, et caeteris appendiciis suis Noluetum quoque et Gaionnum, simulque Oscellum cum appendiciis eorum, in pago denique Aurelianensi sive Blesensi, Meldunum, et Brigium cum appendiciis suis, Roccam quoque, e Manuisum et Villarem cum appendiciis eorum, atque villam Bove cum appendiciis suis. Similiter dedit et basilicae domini Germani (ubi corpus suum sepulturae [Col. 0236A] mandari decreverat) agrum quemdam nobilissimum in pago Wastanensi, qui Corbilias dicitur, cum omnibus appendiciis suis, ut in pago Avalensi Decimiacum cum Vidiliaco et Calminiaco, caeterisque appendiciis eorum, necnon et in pago Senonico Baldiliacum cum appendiciis suis; sicque sanctus vir omnibus rite dispositis, plenus dierum, sanctitate quoque et miraculorum gloria clarissimus, die VII Kalend. Octobrium migravit ad Christum, coelo gaudente, terra plorante, sepultus est itaque juxta praedecessores suos in basilica sancti Germani, et cessavit episcopatus diebus 7.



CAP. XX.---De Desiderio.

Desiderius, natione Aquitanus ex matre Necteria, sedit annos 18, dies 25, vir nobilissimus atque mitissimus, [Col. 0236B] amator cleri atque totius sanctae religionis. Fuit autem temporibus Clotarii gloriosi regis, sub Romanis pontificibus Gregorio, Sabiniano, Bonifacio, itemque Bonifacio, imperantibus Phoca atque Heraclio. Cujus saecularis dignitas tanta exstitit, ut ei nemo suo tempore quamvis potentissimus ex aequo se conferre potuerit. Fuit enim propinquus Brunechildi reginae, et filiis ejus tam Francorum quam Burgundorum regibus. Quorum munificentia principali ingentem praediorum amplitudinem consecutus est; hujus genitrix, jam dicta Necteria, in monasterio sancti Amantii, quod est situm in pago Cadurcino, sepulta requiescit. Quod idem postea in matris memoriam, et venerationem reliquiarum sanctorum praedecessorum suorum Germani atque [Col. 0236C] Amatoris, quas ipse ibidem deportaverat, honestis donariis, et maxima fundorum dote perornavit, ut sequens lectio declarabit: nam et pallium pontificale a beato Gregorio expetiit, a quo talem pro hac petitione accepit epistolam.

»Gregorius Desiderio episcopo Antissiodorensi, fraternitatis vestrae desiderium Joannis regionarii relatione cognovimus, quod quidem libenter parati sumus implere, si diligenter fuerimus de his quae retulit informati. Inquit autem a vestra sibi relatum dilectione quod ecclesiae vestrae quaedam olim privilegia ab apostolica sede concessa sint, atque usum pallii ejus sacerdotes antiquitus habuisse; quod quia vobis magnopere poscitis reformari, in ecclesiae nostrae scrinio requiri fecimus, et invenire nil potuimus: [Col. 0236D] sed quam quanto studiosius ita cupitis adipisci, tanto vos arbitramur sollicitos esse in inquirendis chartis ecclesiae vestrae monemus vigilantem curam impendere, et si qua exinde scripta inveniri potuerint, quae nos valeant informare, huc curae sit vestrae transmittere. Nam qui nova non concedimus, vetera libentissime reparamus.«

Itaque sanctus episcopus adeo fundorum dives exstitit, ut nulla vel Medianae Burgundiae, vel Aquitanicae provinciae principalis ecclesia inveniatur, quam non rebus auxerit peropimis. Basilicam sane beati Stephani, cui sedit, miro decore ampliavit, ingenti testitudine a parte Orientis applicita, auroque ac musivo splendidissime decorata, instar ejus quam [Col. 0237A] Syagrius episcopus Augustoduni fecisse cognoscitur. Altare quoque antiquum eo transponens sub die XIII Kalend. Maiarum solemniter dedicavit; ubi et haec dona obtulit: missorium anacteum deauratum, pensantem libras L, habentem in se septem personas hominum cum tauro et litteris Graecis. Dedit et alium missorium, similiter anacteum gravellatum, pensantem libras XL et dimidium, qui habet in medio rotam cum Stephadio, et in gyro homines et feras. Item missorium tertium anacteum, pensantem libras XXXV; susum habet in se historiam salis cum arbore et serpentibus. Item missorium quartum anacteum, pensantem libras XXX; habet in se Aethiopem et alias imagines hominum. Item bacchonicam auratam, pensantem libras XII, uncias II; habet in se [Col. 0237B] piscatorem cum fuscina, et centaurum cum opere maritimo. Item bacchonicam aliam anacteam, circulatam et nigellatam, pensantem libras XIV et uncias IX. Item aliam bacchonicam similiter anacteam, pensantem libras XIII; habet in se lusores. Item aliam bacchonicam anacteam, pensantem libras X, et habet in se hominem cornutum et arborem, et duos homunciones, infantes in manibus tenentes; caucos anacteos 4, pensantes libras XI et uncias II; habent in se homunciones et feras: unus ex ipsis deauratus. Dedit scutellas anacteas, ex quibus una nigellata pensat lib. IV; habet in se ursum caballum tenentem. Item aliam scutellam anacteam, pensantem lib. III; habet in se leonem taurum tenentem. Item aliam, [Col. 0237C] pensantem libras II et uncias IX; habet in se leonem capram tenentem. Item aliam scutellam similiter anacteam, pensantem lib. II; habet in se hircum cum cornibus. Item aliam pensantem lib. I et uncias VII; habet in se cervum pascentem. Item aliam pensantem lib. I et uncias IX; habet in se leopardum tenentem capram. Dedit item salariolas 4 anacteas, quae pensant lib. IV; dedit et gabatas VI, quae pensant lib. XVI. Item gabatam unam medianam anacteam, pensantem lib. III; et habet in fundo sigillos 4, et in gyro prunellas, cancellos decoratos cum capitellis pensantes lib. VI et semissem. Dedit et hicinarios 2 anacteos, pensantes lib. IV et uncias III. Item hicinarios 3, anacteos, pensantes lib. V. Item dedit cochleares 9 pensantes lib. II et s. Item cochlearem unam, pensantem [Col. 0237D] lib. I et uncias X; habet in medio rotellam nigellatam, et in gyro listram. Dedit et anafum unum, pensantem lib. II; habet leonem et taurum deauratos. Item fuscinam unam praescriptam; habet caput leonis, pensat lib. III. Dedit et urceum anacteum, qui pensat lib. IV et s. et agemanilis pensat libras III et s. Item cannas 2 pariles deauratas, pensantes lib. V, huic in gyro effigies et ferusculas dedit. Item missorium planum, pensantem lib. VIII et s.; habet in medio rotam, et in rota monogramma. Item alium missorium, pensantem lib. VIII; habet in medio crucem cum duobus hominibus. Item bacconicam anacteam, pensant lib. X; habet in se homanciones cum duabus ferusculis pennatis. Item aliam bacconicam anacteam, pensantem lib. VIII et [Col. 0238A] s.; habet in medio hominem caballicantem, et ad pedes suos viperam. Item aliam bacconicam anacteam circulatam, pensant. lib. VII et s.; habet in se tres homines grandes, et in gyro homunciones et feras. Dedit item gabatas anacteas deauratas, pensant. lib. XVIII, habet in se homunciones cum pisciculis, gabatam mediatam, anacteam, deauratam, pens. lib. VIII; habet in medio homines et pisculos maritimos. Item gabatas liliatas 5, pariles pensantes lib. IX et s. Item gabatam medianam, anacteam, pens. lib. III; habet in medio caput hominis cum barba. Item gabatam medianam puram, pens. lib. 12 et unc. III; habet in medio gallum. Item gabatam, anacteam, colinellatam, pens. lib. III; habet in gyro homines et feras. Item scutellam anacteam, pensantem [Col. 0238B] lib. II; habet in medio homuncionem et campolum cum arbore. Item scutellam anacteam, pens. lib. II; habet in medio duos homunciones cum lanceis. Item scutellam parvam pens. lib. I; habet in medio rotelliunculam in gyro nigellatam. Item salariolam anacteam, pensantem lib. I; habet in medio hominem cum cane. Item concham anacteam, pensant. lib. IX; habet in medio hominem et mulierem, et ad pedes eorum crocodillum. Item salariolam parvam cruciculam habentem, pens. uncias IX. Item suppostorium anacteum, pensantem lib. I et s., cochleares 12, pens. lib. III et unc. II. Item coclheares 12, pens. lib. II et uncias IX. Item cochleares 12, pens. lib. III; habent caudas scriptas. Item ichinarios columellatos 3; pensat unusquisque lib. I. [Col. 0238C] Item ichinarium unum pens. lib. I et unc. I. Item cancellum pens. lib. I et unc. I. Item urceum anacteum, pens. lib. III; et habet ansam prunellatam, et in medio caput hominis. Agmanilia pens. lib. II et unc. X; habet in medio rotam liliatam, et in cauda caput hominis. Item recentarium deauratum, pens. lib. II et s.; habet deforis cavaturas. Item alium recentarium, pens. lib. I et unc. IX; habet in medio listellam et feras. Item schinonem, pens. lib. I; habet caudam nigellatam. Item colatorium, pens. unc. II. Sunt in in summa lib. CCCCXX, unc. VII.

Item quoque sanctus episcopus qualiter suorum haeredem bonorum Christum, et ecclesiam sibi a Deo commissam instituerit, sequens pandit auctoritas; [Col. 0238D] dedit namque basilicae sancti Stephani agrum Magniacum situm in pago Antissiodorensi, quem cum domina Brunechilde commutavit, cum domibus et adjacentiis vel omnibus instructis ad se pertinentibus. Agrum quoque Matriacum in honore sancti Memmii construxit cum agello vel cum caeteris appendiciis suis, cum mancipiis, vineis, silvis, pascuis et cum omni jure et termino suo, greges quoque boum, equorum, ovium, armentorum et parcorum eidem basilicae solemniter delegavit. Similiter agrum Ganniacum situm in pago Tornodorense cum aedificiis, mancipiis et universis appendiciis suis. Domum etiam vel areas infra muros civitatis Cabillonensis sitas, quas cum Wadelino episcopo commutavit, similiter cum vineis quae sunt sitae in montanis in [Col. 0239A] eodem pago in agro Miliacensi cum vinitoribus et reliquis mancipiis, silvis, terris et universis appendiciis eorum. Dedit et agrum Puniacum situm in pago Avalense, juxta castrum Censurium, quem cum illustri viro Macone commutavit, cum omnibus aedificiis, mancipiis, vineis, silvis et caeteris appendiciis suis; agrum quoque Genusiacum vel Talnisiacum cum nucleatorio sitos in territorio Senonico, cum aedificiis, mancipiis, terris, silvis ac universis appendiciis eorum. Domos quoque vel areas infra muros ipsius civitatis Senonum sitas, simulque oleas in suburbano positas. Similiter dedit in pago Sanctonico, villam Siviriacum quam cum domina Brunechilde regina commutavit, cum aedificiis, mancipiis et omnibus appendiciis suis; villam quoque Flaccianam [Col. 0239B] sitam in pago Forojuliensi, quam ei dominus Theodericus rex concessit, et suo praecepto confirmavit, cum aedificiis, mancipiis, olivetis ac universis rebus ad se jure pertinentibus. Item in territorio Sanctonico agros nobilissimos, quos cum viro apostolico Mammone Ecclesiae Cadurcinae episcopo vel clero ipsius ecclesiae commutavit, hoc est Melredante et Lopiacum, Noiogalum et Vriliacum cum universo apparatu et appendiciis eorum. Item in pago Avalense agellum qui appellatur Piciacus cum universis ad se jure pertinentibus. Similiter in pago Augustodunensi villam Dementiriacensem, cum colonica, tilio et caeteris appendiciis suis, dedit etiam jam dictae matri ecclesiae agrum Palliacum situm in pago Avalensi cum universo apparatu et appendiciis [Col. 0239C] suis. In pago quoque Senonico Patriciacum quem cum domino Aetio episcopo commutavit, similiter cum aedificiis, mancipiis et caeteris appendiciis suis. Villam quoque super fluvium Chorae positam, Campaniam nomine, et colonicas ad se pertinentes, Riviacum et Crarium, simulque Novamvillam sitam tam in pago Avalense quam in Antissiodorense, cum aedificiis, mancipiis terris et universis appendiciis eorum.

Hujus praesulatus tempore praescripta Brunechildis regina per manus ipsius pontificis obtulit Deo et sancto Stephano calicem mirae pulchritudinis ex lapide onychino, auro purissimo decoratum. Praeterea basilicae domini Germani, ubi corpus suum [Col. 0239D] sepeliri decreverat, haec dona obtulit, missorium argenteum, qui Thorsomodi nomen scriptum habet. Pensat lib. XXXVII; habet in se historiam Aeneae cum libris Graecis. Item alium missorium planum, pens. lib. XXX. Item bacconicam anacteam pensant. lib. XV. Habet in medio leonem cum urso et in circuitu homunciones et feras. Item aliam bacconicam pens. lib. IX et s.; habet hominem et mulierem, et ad pedes eorum ferusculas. Item scutellam anacteam pens. lib. V, et unc. VI; habet in se hominem caballicantem, serpentem in manu tenentem. Item scutellam anacteam, pens. lib. III; habet in medio rotelliunculam nigellatam cum fera. Dedit et gabatas 2, ab intus liliatas pariles, pens. lib. VIII et unc. II. Urceum anacteum pens. lib. IV; habet ansam [Col. 0240A] nigellatam et in medio caput leonis; agmanilia pens. lib. III et unc. IX; habet in medio Neptunum cum tridente.

In die vero sepulturae suae praecepit idem praecipuus pontifex cum corpore suo deferri basilicae domini Germani centum solidos auri purissimi ad suam sepulturam exornandam. Sunt in summa lib. CXIX et unc. V. Caeterum idem sanctus contulit eidem basilicae domini Germani praedia sui juris, hoc est Bringam in pago Senonico cum aedificiis, mancipiis, vineis, terris, ac omnibus appendiciis suis. Item Roboretum in eodem pago cum appendiciis suis. Agrum Sessiacum situm in territorio Antissiodorensi, quem ipso suggerente, domina Ingundis regina basilicae domini Germani delegavit, atque suo [Col. 0240B] praecepto habendum confirmavit. Ipse sanctus episcopus usufructuarium vitae suae tempore, eadem regina jubente, possedit, et post obitum suum ut absque ullius consignatione vel judicio jam dicta basilica domini Germani reciperet, praecepit: Item agellum Feriolas situm in pago Antissiodorensi super fluviolum Lupae cum aedificiis, pratis, silvis cum grege armenti, et grege porcorum, eidem basilicae ad xenodochium pauperum delegavit. Item dedit in pago Sanctonico villas Saturiacum et Ursionem cum aedificiis, mancipiis, silvis ac universo apparatu eorum, necnon et areas cum domibus suprapositis tam in Metulla quam in urbe Senonica, quas de Vigiligunde matrona dato pretio comparavit. Dedit item per manus Palladii tunc presbyteri et basilicae domini [Col. 0240C] Germani abbatis, postmodum vero sui in episcopatu successoris eidem basilicae Orgiacum et Marciacum, cum omni integritate ad se pertinente, simulque Nantillam et Pociacum cum omnibus aedificiis, mancipiis, vineis, plantis novis et universis appendiciis eorum. Nam et dominus Clotharius rex simulque ejus nobilissima conjux domina Ingundis regina per manus ejusdem domini Desiderii episcopi, eamdem basilicam magnis et optimis ornaverunt donariis; fredam vero, quae sacratissimo corpori est superposita, rex auro argentoque mirifice decoravit, regina nihilominus calice simulque patena ex auro purissimo gemmis pretiosissimis exornato devotissime honoravit.

[Col. 0240D] Caeterum basilicae domini Amatoris dedit villam nominis Talonensem sitam in pago Antissiodorense, cum aedificiis, mancipiis, terris, cum pecoribus et gregibus equarum et porcorum, et omnibus appendiciis suis. Basilicae sanctorum apostolorum Petri et Pauli, quae est in suburbano civitatis Antissiodorensis, agellum, qui nuncupatur Brittoilus, situm in pago Antissiodorensi, cum aedificiis, mancipiis, silvis, terris, cum gregibus porcorum et equarum et omnibus appendiciis suis. Monasterio, quod dominus Germanus pontifex super ripam fluminis Ichaunae construxit, ubi bonae recordationis dominus Marianus confessor corpore requiescit, Villarem qui appellatur Capelinarius, situm in pago Antissiodorense, ad integrum cum pecoribus et [Col. 0241A] gregibus porcorum basilicae domini Juliani martyris, ubi Niginaldus Alba praeerat; villam in pago Watinense, quae appellatur Mansiones Teudbaldi, sui villaris Auroli, cum aedificiis, mancipiis, pratis, cum pecoribus et gregibus porcorum et caeteris appendiciis suis. Monasterio Puellarum, quod in honore domini Martini ultra fluvium Ichaunae est constructum, agellum, qui appellatur Necariola, quem de Eperia sanctimoniali femina dato pretio comparavit, cum aedificiis, mancipiis, terris, pratis, silvis et caeteris appendiciis suis. De basilica quoque sanctorum martyrum Gervasii et Protasii, ita in testamento suo posuit: Basilicae dominorum sanctorum martyrum Nazarii, Gervasii, Protasii et Celsi pueri, quam Marinus diaconus noster pro nostro solatio [Col. 0241B] aedificare videtur, ubi etiam et reliquias eorumdem martyrum condidimus, agellum, cujus vocabulum est Briennico, juxta agrum Nanturiacensem, quem nos cum bonae recordationis domino Evodio quondam episcopo commutavimus; simulque Accolatum supra fluvium Chorae positum, sicut a nobis praesenti tempore possidentur, ad jam dictam basilicam pro animae nostrae remedio decrevimus esse donatos ad ipsam basilicam, vel ibidem deservientibus perpetualiter possidendos. Nam his suprascriptis monasteriis unicuique basilicae sanctae Columbae et sancti Leonis, quae sunt constructae juxta Senonicam urbem, agellum, qui vocatur Viscla, situm in eodem pago, cum aedificiis, terris, silvis et universis appendiciis suis, ea ratione ut rectores harum basilicarum [Col. 0241C] eamdem villam aequa sorte inter se dividerent. Basilicae quoque domini Ursicini Bicicrinsensis, beati Germani quondam discipuli, agellum de villa materni boni, situm in territorio Antissiodorensi, cum aedificiis et mancipiis ac terris ad integrum. Item dedit basilicae sancti Amantii quae est exstructa in pago Cadurcino ad stipendium monachorum ibidem Deo deservientium, ubi et genitrix ipsius, sicut jam supra meminimus, corpore requiescit, villas vel praedia, quorum haec sunt vocabula Marciriacum et alterum Marciriacum cum appendiciis eorum, Lintiniacum, Conclusam, Ultraridam, Siniriacum, Augiriacum, Teponniacum, Vetrarias, Quintiacum, et Cremonem, quae sunt sitae in pago Cadurcino, cum aedificiis, mancipiis et [Col. 0241D] omnibus appendiciis eorum. Item villam Crispiniacum sitam in eodem pago ea ratione distribuit, ut duas partes basilica sancti Amantii acciperet, tertiam vero basilica quae ad sanctos Brittones dicitur, ubi episcopi corpore requiescunt, vindicaret. Item agrum, qui appellatur Cassinatus, in eodem Cadurcino territorio consistentem, cum omnibus appendiciis suis. Item portionem de atro Macrinio et Reclinis, situm in territorio Albiensi, cum aedificiis, vineis, mancipiis et caeteris appendiciis suis. Item in pago Rotonensi vallem Catemariam, Versellas, Grossumniagum, Siacum et Atratum cum aedificiis, mancipiis et omnibus appendiciis eorum. Item Vitaliacum situm in pago Cadurcino cum omni integritate. [Col. 0242A] Praeterea dedit et basilicae sancti Saturnini martyris, quae est sita in suburbano Tolosanae civitatis villam, quae vocatur Silviniacus, sitam in eodem pago cum omni integritate et appendiciis suis. Similiter et agrum Melgiacum situm in eodem territorio, cum aedificiis, mancipiis, terris et caeteris appendiciis suis. Dedit item seniori ecclesiae Cadurcinae villam quam Betto tenuit, et ipse ex regum munificentia accepit, sitam in territorio Burdigalensi cum aedificiis, mancipiis et universis appendiciis suis. Multa quidem et alia possedit, sicut testamenti ipsius pagina manifestat, quae tam nepotibus, quam caeteris suis propinquis largitus est, sed et mancipia non minus duo millia permisit esse ingenua, quibus et ea quae ad praesens possidere videbantur, [Col. 0242B] ad proprium habere permisit. Qui vere felix, feliciter vitae peracto tempore, plenus virtutibus migravit ad Christum sub die VI Kalend. Novemb., et sepultus est juxta S. Aunarium in basilica beati Germani.



CAP. XXI.---De Palladio.

Palladius sedit annos 26, menses 3; fuit enim temporibus Dagoberti regis, praesulantibus apud urbem Romam Deusdedit, Bonifacio, Honorio, Severino, Joanne atque Theodoro. Hic fuit vir strenuus, atque temporibus domini Desiderii praedecessoris sui, abbas monasterii sancti Germani. Post cujus excessum, eo quod esset vir sapiens, largus atque misericors, ab omni populo in episcopatum eligitur; accepto vero sacerdotio totum se ecclesiasticis [Col. 0242C] tradidit disciplinis, nam basilicam sancti Stephani plurimis et maximis ditavit donariis; fecit enim duas cruces ex auro purissimo, quas et obtulit; sed et plurima vasa anactea, argentea, quae ad nostram usque aetatem in thesauris ejusdem ecclesiae servata permanserunt, haec nos ipsius nomine vidimus insignita; fecit et monasterium sancti Juliani martyris, ubi aedificavit basilicam alteram, quam in honore sanctae Dei genitricis Mariae dedicavit, quod monasterium virginum esse constituit, quod ante ipsum infra muros civitatis parvo ambitu constructum, virorum fuisse certissimum est. Nam et id monasterium maximis aedificiis extulit, ac muro undique circumcinxit, et quia omnes ecclesiae Antissiodorenses suae deditioni erant subjectae, tam ex [Col. 0242D] sancti Stephani quam ex sancti Germani villis copiose ditavit. Fecit et basilicam prope muros civitatis in honore sancti Eusebii Vercellensis pontificis et martyris, cujus testudinem a parte orientali ex musivo simul et auro compsit ac dedicavit, variisque muneribus ampliavit; quod etiam monachorum esse constituit ac muro undique circumcinxit. Fecit et basilicam sancti Germani in pago Antissiodorensi, in loco qui dicitur Vercisus, quam et nobili testudine ex musivo et auro decoravit. Hic etiam constituit ut per singulos annos festivitate sancti Germani, quae celebratur die Kalend. Octobrium, expleta missarum celebritate, ob amorem et reverentiam tanti praesulis a manu episcopi centum solidos [Col. 0243A] accipiant canonici basilicae sancti Stephani, quatenus alacrioribus animis delectet eos per succidiva tempora ejusdem festivitatis celebrare gaudia. Obiit autem IV Idus Aprilis, et sepultus est in basilica S. Eusebii, quam ipse, ut praediximus, suo opere construxerat, et cessavit episcopatus dies 10.



CAP. XXII.---De Vigilio.

Vigilius sedit annos 25, menses quinque. Fuit enim temporibus Martini papae et Eugenii atque Vitaliani, regnante apud Francos sive Burgundiones Clothario Juniore. Nam et genere nobilis exstitit, et sanctitate praeclarus. Inter caetera namque virtutum insignia etiam monasterium in suburbio civitatis Antissiodorensis exstruxit, quod pluribus ditatum muneribus, ut testamenti ipsius series demonstrat, in [Col. 0243B] honore sanctae Dei genitricis Mariae dedicavit; quod etiam muro circumcingens monachorum esse constituit, simulque xenodochium pauperum ibidem esse praecepit. Fertur enim de eodem sancto viro veridica relatione quod, jubente Waratone principe palatii, qui Ebroino in eodem principatu successerat, in Cotia Silva martyrium sit perpessus. Imitatus videlicet est eumdem antecessorem suum Ebroinum, qui olim sanctum Leodegarium Augustodunensem episcopum gladio animadverti praeceperat. Martyrizatus est autem sanctus Vigilius sub die V Iduum Martiarum. Cum autem sacrum corpus ejus ad propriam veheretur urbem, contigit ejus transitum per urbem fuisse Senonicam, cumque pertransiret quamdam domum, qua rei vincti catenis tenebantur, subito [Col. 0243C] omnia vincula dirupta sunt, sicque miserorum turba ergastuli illius noctes evadens, sacri coepit corporis exsequiis deservire; exstant hodieque in testimonium tanti miraculi eadem catenae sacro ejus inhaerentes sepulcro. Sepultus est autem in basilica sanctae Dei genitricis Mariae, quam ipse construxerat, fuitque civitas sine episcopo dies 5.



CAP. XXIII.---De Scopilione.

Scopilio sedit annos 8; fuit enim temporibus Adeodati, Doni, Agathonis Romanorum pontificum sub Theoderico rege, de quo nihil aliud dignum scripturae reperimus, nisi quod quaedam vascula argentea in thesauris ecclesiae, cui praefuit, conspeximus ejus nomine insignita. Sepultus est autem in basilica sancti Eusebii martyris.



CAP. XXIV.---De Tetrico.
[Col. 0243D]

Treticus, seu Tetricus, sedit annos 15, menses 3. Hic fuit temporibus Rom. praesulum Leonis, Benedicti, Joannis, Cononis, Sergii, sub Childeberto Juniore Francorum rege, qui appellatus est justus, vir mitissimus et omni bonitate ornatus; nam et ante episcopatum exstitit abbas monasterii sancti Germani, in quo officio positus talem tantumque se exhibuit, ut merito ab omnibus summo frequentaretur studio; erat enim largus, pius, castus, atque misericors. Deo igitur favente, omnis populus a minimo usque ad maximum, divina inspiratione permoti, cum in pontificum ordinem elegerunt, sicque a basilica sancti Germani extractus, Deo dignus pontifex est electus et [Col. 0244A] ordinatus sacerdos. Coepit enim mox accepto sacerdotio, praedicationibus insistere, Ecclesiam sibique a Deo commissam spiritaliter erudire. Hic beatus vir, primo anno ordinationis suae habito concilio, constituit qualiter abbates, vel archipresbyteri in ecclesia sancti Stephani divinum persolverunt officium. Taliter vero ordinavit, ut deserviret.

    Kalend. Januarii,1 hebdomada, basilica sancti Germani.
    2 hebdomada, basilica sancti Amatoris.
    3 hebdomada, basilica sancti Petri.
    4 hebdomada, basilica monasterii sancti Juliani.
    Kalend. Februar.,1. hebdomada, basilica sancti Mariani.
    2 hebdomada, basilica sancti Eusebii.
    [Col. 0244B] 3 hebdomada, basilica sancti Martini.
    4 hebdomada, basilica sanctae Mariae.
    Kalend. Martii, prima hebdomada, basilica S. Nazarii.
    2 hebdomada, monasterium Longoretense.
    3 hebdomada, monasterium Sessiacense.
    4 hebdomada, Scolius Vicus.
    Kalend. Aprilis, prima hebdomada, Bacernae Vicus.
    2 hebdomada, Vendosa et Gaugiacus.
    3 hebdomada, Nauteriacus et Licaiacus.
    4 hebdomada, Tauriacus.
    Kalendis Maii, prima hebdomada, Chorae vicus.
    2 hebdomada, Corcedomus et oratorium sancti Memmii.
    [Col. 0244C] 3 hebdomada, Troia et Cornacus et Auciacus.
    4 hebdomada, Varciacus.
    Kalend. Junii, prima hebdomada, Bargiacus et Nantoniacus.
    2 hebdomada, Massua.
    3 hebdomada, Condida.
    4 hebdomada, Dactriacus et Soliacus.
    Kalend. Julii, prima hebdomada, Novus Vicus.
    2 hebdomada, Brioderus.
    3 hebdomada, Giemus et Laoderus.
    4 hebdomada, Blanoilus.
    Kalend. Augusti, prima hebdomada, clerici Dominici.
    2 hebdomada, Eliniacus.
    3 hebdomada, Baugiacus.
    [Col. 0244D] 4 hebdomada, Tauriacus.
    Kalend. Octobris, prima hebdomada, clerici Dominici.
    2 hebdomada, basilica sancti Germani.
    3 hebdomada, basilica sancti Amatoris.
    4 hebdomada, basilica sancti Petri.
    Kalendis Novemb., prima hebdomada, Domiciacus.
    2 hebdomada, monasterium sancti Juliani.
    3 hebdomada, basilica S. Maviani.
    4 hebdomada, basilica sancti Eusebii.
    Kalend. Decembris, prima hebdomada, basilica sanctae Mariae.
    2 hebdomada, basilica sancti Martini.
    [Col. 0245A] 3 hebdomada, basilica sanctorum Gervasii et Protasii.
    4 hebdomada, monasterium Longoreti et Sesciaci.


Hac itaque constitutione roborata, constituit ut abbates, presbyteri cum clero, ad suprascriptum officium peragendum convenientes, ex Dominico cellario ab oeconomo ecclesiae stipendium sufficiens accipiant; si vero tardi occurrerint, aut negligenter apparuerint, 40 dies a vino abstineant. Vicedominus autem, aut cellarius, si quod jure ministrare debent in aliquo subtraxerint, retrusi in monasterium per annum dimidium pane et aqua contenti debitam poenitentiam persolvant. Is itaque beatus episcopus villam, quae ei ex successione parentum advenerat, Maximiacum nomine, sitam in pago Senonico, cum [Col. 0245B] aedificiis, mancipiis, vineis, silvis, et universis appendiciis suis, basilicae sancti Stephani, cui Deo auctore praefuit, habendam delegavit. De caetero, consummato feliciter vitae suae cursu, a quodam, instigante diabolo, ut fertur, archidiacono suo, nomine Regenfredo, dum scamno sopore resolutus quiesceret, gladio verberatus martyrio vitam finivit XV Kalend. Aprilis, et sepultus est cum summa devotione fidelium in basilica sancti Eusebii martyris. Nam de eodem Ragenfredo, antiqua relatione vulgatur quod mox ut a domo, in qua suum interfecerat pontificem, est egressus, subito turbine raptus nusquam comparuit. Fuit autem civitas sine episcopo annis 3. Nam de scamno, super quod interfectus est, plures ex dolore dentium, ob meritum sancti viri, obtinuere remedium, [Col. 0245C] Sed et in eodem loco ob memoriam et reverentiam martyris, a successoribus ipsius, ejus est nomine constructum oratorium, quod hactenus fidelium devotione veneratur et colitur. Exstant hodieque tabulae ejusdem scamni, ejus martyrium designantes.



CAP. XXV.---De Flocoaldo.

Flocoaldus sedit annos 5, menses quatuor, dies 10. Obiit XVIII Kalend. Aprilis, et sepultus est in basilica sancti Eusebii. Fuit autem civitas sine episcopo dies 7.



CAP. XXVI.---De Savarico.

Savaricus sedit annos 5, menses 4. Hic, ut fama confirmat, eo quod esset genere nobilissimus, coepit a status sui ordine paululum declinare, et saecularibus [Col. 0245D] curis, plus quam oportet pontificem, inhiantem insistere, in tantum ut tam pagum Aurelianensem quam Nivernensem, Tornodorensem quoque atque Avalensem, necnon et Tricassinum militari manu invaderet suisque ditionibus subjungeret. Nam eo tempore Franci inter se dissidentes, cum plurima civilia bella commoverent, in silva Cotia in invicem irruentes, maxima caede sese mactaverunt; tunc idem episcopus postponens pontificalem dignitatem, undecunque collecta plurima multitudine, cum Lugdunum pergeret, ut eam sibi ferro subjugaret, divino fulmine perculsus, cita morte interiit, sicque ad propriam civitatem reportatus, atque in basilica sancti Germani juxta praedecessores suos est sepultus. [Col. 0246A] Fuit enim temporibus Dagoberti junioris regis atque Danielis (qui mutato nomine vocatus est Chilpericus, atque ex clerico rex est effectus), Pipino cum Plectrude majore domus principante regente.



CAP. XXVII.---De Hainmaro.

Hainmarus vocatus episcopus tenuit principatum annos 15. Fuit enim vir strenuus atque nobilitate generis non mediocriter decoratus, simul quoque fundorum dignitate ditissimus. Nam in tantum ejus potestas saeculariter excrevit, ut usque ad ducatum pene totius Burgundiae perveniret. Contigit autem eo tempore Pipinum, filium prioris Caroli, Aquitaniam ex evocatione Eudonis, Aquitanorum ducis, adversus Aimonem, Caesaraugustae regem perrexisse, qui Lampagiam ipsius Eudonis filiam in conjugium sumpserat, [Col. 0246B] et foedera conjugii ruperat. Convenientes autem in locum, qui Iberra dicitur, dum inter se pugnare coepissent, hic Hainmarus cum suis in Saracenorum multitudinem irruens, maxima eos caede prostravit, devicit, atque simul cum rege suo, Christo propitiante, victor exstitit. Sicque Pipinus cum triumpho Franciae partes repetiit, sed non multum post praedictus Eudo pactum, quod pepigerat cum Pipino, fallaci mutatione deseruit. Unde factum est ut isdem Hainmarus, praecipiente jam dicto Pipino, iterum Aquitaniae partes collecta suorum multitudine repeteret, atque Eudonem ad bellum provocaret, quibus in unum congressis, tanta subito caede Aquitani corruerunt, ut vix ipse dux eorum Eudo per fugam dilapsus evaderet. Sed quorumdam [Col. 0246C] insidiante invidia, quae prosperis rebus semper adesse solet, suggestum est regi, quod ipse Eudo non aliter nisi ex consensu Hainmari evasisset. Qua de clausa, evocatione ab eodem rege apud Bastoneam villam, quae est sita in saltu Arduennae, custodiae carcerali est mancipatus. Interjectis itaque paucis diebus, cujusdam nepotis sui ingenio extractus, arrepto equo fugam iniit, cujus post tergum cum summa velocitate adversarii insequentes in loco, qui Lufaus dicitur in pago Tullensi, eum consecuti sunt. Qui videns se eorum insidias evadere non posse, totum se ad divinum contulit auxilium; nam, dum extensis brachiis in modum crucis oculis ad coelum elevatis, supernam gratiam exoraret, lanceis persequentium confossus, simul cum praedicto [Col. 0246D] nepote suo occubuit. Ibique dicitur fuisse sepultus. Servatur hactenus Antissiodori in altare matris ecclesiae crux aurea ligni Dominici, ostentans in se signa martyrii ejus. Sed et quasdam res proprietatis suae ecclesiis Dei fideliter distribuit, consilium et ordinationem nactus domini Theodranni, jam tunc ex sua voluntate ordinati pontificis. Dedit itaque basilicae sancti Stephani, ad stipendium clericorum ibidem Deo deservientium, villam, quae dicitur Matriacus, sitam in pago Senonico, cum aedificiis, mancipiis, vineis, silvis, et universis appendiciis suis. Item in pago Antissiodorensi ad xenodochium praedictae matris ecclesiae villam, quae dicitur Miliacus, et alteram quae vocatur Viriliacus, cum universis [Col. 0247A] appendiciis eorum. Caeterum basilicae sancti Germani ad stipendium monachorum villam Abundiacum nomine sitam in pago Antissiodorensi cum aedificiis, mancipiis, silvis et omnibus appendiciis suis. Item in pago Vastinensi villam, quae dicitur pons Maxentii, similiter cum appendiciis suis. Dedit idem ad xenodochium ejusdem basilicae domini Germani villas sitas in pago Antissiodorensi, hoc est Nigrontum cum appendiciis suis. Linerolas quoque similiter cum appendiciis suis, simulque Lagunas. Nam Boniacus atque Vitriacus, tempore interfectionis suae in fiscum cesserunt Dominicum.



CAP. XXVIII.---De Theodranno.

Theodrannus adhuc superstite Hainmaro ex ejus consensu est ordinatus episcopus. Obiit autem III [Col. 0247B] Non. Decemb., et sepultus est in basilica S. Eusebii.



CAP. XXIX.---De Quintiliano.

Quintilianus episcopus fuit nobilis genere, cujus pater Quintilianus monasterium Miteretense construxit, ac rebus propriis ditavit, xenodochiumque Brittonum Romam pergentium ibidem esse constituit. Hic beatus episcopus ante episcopatum abbas fuit monasterii sancti Germani; sed, ob vitae meritum ac generis nobilitatem, a monasterio populi electione vocatus, pastor est Ecclesiae subrogatus; sepultus est itaque juxta praedecessores suos in basilica S. Germani.



CAP. XXX.---De Cilliano.

Cillianus episcopus sedit annos sex, menses duos; obiit autem pridie Nonas Augustas, et sepultus est [Col. 0247C] in basilica sancti Germani.



CAP. XXXI.---De Clemente.

Clemens episcopus sedit annos 5, mensem 1, dies 10. Hic caecitatem corpoream passus juxta basilicam apostolorum Petri et Pauli diversorium habuit. Obiit XIII Kalend. Aprilis, et sepultus est in basilica sancti Amatoris.



CAP. XXXII.---De Aidulfo.

Aidulfus, ex cantore episcopus, sedit annos 15; fuit temporibus Caroli majoris, et perduravit usque ad Pipinum, in divinis officiis strenuus et episcopali largitate famosus; ejus tempore, res ecclesiasticae ab episcoporum potestate per eumdem principem abstractae in dominatum saecularium cesserunt, siquidem centum tantummodo mansis episcopo [Col. 0247D] derelictis, quidquid villarum superfuit, in sex principes Bajoarios distributum est; abbatiae vero singulis abbatibus dilargitae, quam ecclesiae humiliationem idem religiosus pontifex pene exitialiter doluit, adeo ut paralysis morbo correptus, universis sui corporis officiis privaretur. Eodem itaque diversorio cum Clemente praedicto adhuc superstite clausus stipe ecclesiastica usque ad diem sui obitus alebatur, Maurino ex voluntate ejusdem pontificis subministrante publicas functiones, hic contulit basilicae sancti Stephani res proprietatis suae in pago Tornodorensi in villa, quae Montiniacus dicitur, ea ratione ut stipendiis pauperum perpetuo deservirent; obiit autem Idibus Nov. et sepultus est in basilica S. Germani.



CAP. XXXIII.---De Maurino.
[Col. 0248A]

Maurinus episcopus sedit annos 28, fuit circa exordium regni Caroli Magni, vir strenuus et facunda urbanitate eloquentissimus, atque sanctitatis titulis admodum decoratus. Fertur namque prophetico spiritu nonnulla praedixisse, quae mox rei probavit eventus, et quanquam potestate saeculari impar, multis tamen etiam potentissimis dignitate se parem exhibuit; de hoc certissime constat, quod ingenio et prudentia singulari res, ut dudum praediximus, ecclesiae suae substractas, annuente Magno Carolo, tunc rege, postea imperatore, recuperaverit. Acceptum namque aurum, ut fertur, in eadem civitate in turre Brunechildis inventum, atque, ut dicitur, libratim distributum orarii, quo utebatur, [Col. 0248B] nodis hinc inde coercuit, atque collo suspensum, ante praenominati regis praesentiam novo ordine detulit, pariterque commissae sibi ecclesiae paupertatem ac suae tenorem petitionis regiis auribus intimavit, id se praecogitasse asserens, ut singulos palatii principes singulis auri libris in sui adjutorium conciliaret, sed postea mutasse sententiam, atque ut ipse solus cuncta acciperet, rectius judicasse.

Annuit benignitas principis, et ut, decedentibus singulis qui tunc res ecclesiasticas obtinebant, paulatim cuncta reciperet praecepto regio edixit. Sicque annuente Deo res prospere cessit, ut fere intra biennium nullus pene eorum restiterit, quibus praedia ecclesiastica contra licitum deserviebant: ea [Col. 0248C] tempestate abbatia sanctorum martyrum Gervasii et Protasii, necnon et sancti Martini, sancti quoque Eusebii in usus S. Stephani redierunt. Maxima quoque villarum pars, quae fuerant eatenus abdicatae. Hoc praesule, primus comes pagi Antissiodorensis, Ermenoldus nomine, in suo ipsius praedio monasterium in Salvatoris honore construxit, quod idem episcopus solemniter dedicavit, atque ex rebus sancti Stephani villam, cui Cocciacus nomen est, in augmentum dedit, nihilominus praefatus comes obtentu episcopi idem monasterium sancto Stephano postea delegavit. Super altare quoque matris ecclesiae, hic ipse pontifex pallium, pretiosissimum auro et margaritis obtulit decentissime exornatum. Crucem etiam ex auro purissimo et gemmis pretiosis [Col. 0248D] composuit, nomine inscribens suo. Sed, et imitator existens bonae memoriae praedecessoris sui, contulit res proprietatis suae sancto Stephano, ut pauperum indigentiis subministrarent. Sunt autem eaedem repositae in pago Tornodorensi in villa, quae dicitur Fontanetus; nihilominus et stipendiis canonicorum agellum proprietatis suae contulit, cujus vocabulum est Villare, non longe a Varciaco, quod ipse a quadam matrona obtinuerat, nomine Rocla. Decessit VIII Idus Augusti, atque in ecclesia sancti Gervasii tumulatus est, quam et ipse quoque renovaverat.



CAP. XXXIV.---De Aarone.

Aaron episcopus sedit annos 13. De hoc constat quod proficiscente Romam Carolo Magno sub Leone [Col. 0249A] papa ad decus imperii roborandum, cum ipso pariter profectus est, atque in ipsa expeditione abbatiam sancti Mariani a praefato imperatore obtinuit. Hic idem pontifex ciborium super altare sancti Stephani auro argentoque mirifice composuit. Obiit Idibus Februarii, et sepultus est in basilica sancti Gervasii.



CAP. XXXV.---De Angelelmo.

Angelelmus episcopus, natione Bajoarius, ex patre Obtelmo et matre Hogarde, sedit annos 17. Hic, cum esset vir summae simplicitatis et charitatis, presbyter ordinatus, et basilicae sanctorum Gervasii et Protasii abbas praestitutus est. Sane decedente Aaron pontifice, Jeremias Senonensis archiepiscopus, jussu Caroli imperatoris Antissiodorum veniens, in [Col. 0249B] ecclesia S. Germani cleri et populi collegit coetum; ibi generali consensu accedente, hic idem Angelelmus ab omnibus electus est episcopus et ordinatus. Suscepto igitur pontificali ministerio totum se in divinum transfudit servitium, in orationibus assiduus, in lacrymis frequens, in eleemosynis praecipuus, ac pene suo tempore singularis; fertur enim interdum amore largitatis aegritudinem simulasse, ut absque ullius contradictione, quae habere poterat, in usus pauperum erogaret. Ecclesiam sancti Stephani non simplici largitate ditavit, altare senioris ecclesiae, tabulis argenteis ubique compegit, altare quoque sanctae Mariae nihilominus tabula argentea decoravit. Sancti quoque Baptistae Joannis altare simili ornamento decoravit, ante altare S. Stephani tres coronas [Col. 0249C] argenteas praecipui ponderis praeparavit; in circuitu altaris decem candelabra maxima et argentea constituit, calicem argenteum optimum cum patena condonavit, ac suo nomine praesignavit. Sed et crucem permaximam inibi collocavit, quam auro argentoque vultu Salvatoris decentissime decoravit, altare argentea tabula ornatum ante eam statuens. Eamdem ecclesiam signis quatuor maximis et sonoris decoravit, fecit et capsam praecipui operis auro argentoque elegantissime comptam, ubi capsam beatissimi Amatoris, cum multis sanctorum pignoribus condidit. Tapetia etiam optima ad sedilia basilicae exornandae plurima contulit.

Hujus tempore Ludovicus imperator, facto genenerali conventu, canonicis regularem vitam imposuit, [Col. 0249D] atque ob tutelam religionis claustri custodiam instituit, ac diversas competentesque officinas eorum usibus ordinavit, qua auctoritate idem pontifex delectatus villam, cui Pulverenus nomen est, fratrum canonicorum scilicet stipendiis deputavit. Et, quia quaedam beneficiata erant quae protinus auferri non poterant, decretum est, ut illis decedentibus, continuo canonici in suos usus reflecterent. Res etiam, quae ex jure proprio ei cesserant, tam in Biliaco, quam in Amau, eorumdem usibus delegavit. Qui etiam vasa argentea plurima et praecipua in thesauris ejusdem ecclesiae collocavit, sancto Germano calicem argenteum, cum patena dedit ejusdem schematis, cujus et superiorem fecerat, hujusmodi largitatem [Col. 0250A] sui nominis inscriptione designans. Sancto quoque Amatori calicem argenteum cum patena tribuit ejusdem operis quanquam ponderis minoris sancto Petro similiter. Altare sancti Eusebii tabula argentea exornavit, calicem argenteum cum patena dedit, Evangelium quoque argenteum cum candelabris argenteis, ac thuribulo nihilominus argenteo praeparavit, cortinas etiam altaris, ac nonnulla pallia condonavit. In coenobio sancti Salvatoris, tabulam argenteam cum signo sonorissimo dedit. Per totam denique suae potestatis dioecesim ecclesiis quidem vicanis ad praeparandum calicem et patenam tres libras argenti distribuit. Minoribus vero capellis suis duntaxat ad opus simile solidos 15 destinavit, in vicis quoque praefatis congruam argenti quantitatem [Col. 0250B] largitus est, ad cruces in ecclesiis exornandas. His et hujusmodi bonorum operum frugibus plenus decessit, sub die Non. Juliar., atque in basilica sancti Germani honeste tumulatus est.



CAP. XXXVI.---De Heribaldo.

Heribaldus episcopus, ex patre Antelmo Bajoario, matre Frotilde Vastinensi, sedit annos 33. Hunc ab ineunte aetate in palatio educatum post decessum avunculi sui Angelelmi clerus et populus solemni electione facta pontificatui suffecerunt, Aldrico Senonum archiepiscopo cum coepiscopis ex praecepto Ludovici imperatoris hujus negotium procurante. Constat autem eum in ecclesia beati Germani et electione designatum et ordinatione promotum. Fuit autem vir admodum nobilis, forma elegans, [Col. 0250C] eloquio nitidus, singulari prudentia circumspectus. Quamobrem et apud reges plurimum valuit, ita ut in palatio archicapellanus effectus, saeculari quoque dignitate potentissimus ea tempestate exstiterit; atque ut se habent humana, quandiu quidem hujusmodi potestatis apice floruit, saecularibus negotiis sese mediocriter dedit. Divino autem respectu tandem inspiratus, atque, quod a saeculi appetitu plurimum solet compescere, infirmitatis corporeae mole gravatus, et mores, et studia in diversa transtulit, seque totum divinis servitiis et ecclesiasticis utilitatibus ex animo mancipavit, in orationibus continens, in lacrymis profusus, in servorum Dei subsidiis largus, in ecclesiarum reparatione ferventissimus, in pauperum recreatione singulariter mirabilis, mirabiliter [Col. 0250D] singularis. Ecclesiam sancti Stephani, et parietibus et laquearibus renovavit, vitreis quoque ac picturis optimis decoravit, coronas argenteas quatuor instituit, circa altare sancti Stephani tabulas argenteas, et sculptura et operis elegantia renovavit, capsam etiam auro argentoque mirifice decoravit, ubi vestimenta sacratissimi Germani reposuit; basilicam sancti Joannis Baptistae post defectum veteris ab imis exstruens fundamentis in sublime fastigium extulit, ac X Kalend. Januarii solemniter dedicavit. Postmodum vero sanctorum martyrum Alexandri et Chrysanthi pignora, quae ab urbe Roma detulerat, in eadem ecclesia decenter condidit, fredamque cum cancellis benigno studio exornavit, [Col. 0251A] atque ad luminaria eorumdem sanctorum patrociniis jugiter observanda, agellum quemdam quinque mansorum vocabulo Bunuorum ex agro Matriacensi, et ex praecepto apostolico benigno amore contulit; basilicam sanctae Mariae laquearibus, picturis et vitreis renovavit. Congregationem canonicorum, tam litterarum eruditione quam ecclesiasticae industriae studiis illustravit, adhibitis undecunque praeceptoribus, qui rem divinam et studio proveherent et instantia amplificarent; sed et in stipendiis eorumdem quam largus exstiterit non licet ambigere, quam qui ex praedictis eorumdem rebus quidpiam detinebant, protinus ut discesserunt absque ulla intercessionis relaxatione, eorumdem usibus reservavit: nam ipsorum vestiario villam, cui Condida [Col. 0251B] nomen est, restituit, cellamque sancti Remigii cum suis appendiciis duasque vineas Corticanum, et Plautas eidem usui deputavit. Cumque regi Carolo post patris Ludovici excessum, et charus esset et intimus, ejus munificentia villas quasdam obtinuit, quae olim juri ecclesiastico fuerant abdicatae, quarum haec sunt vocabula Gajacus cum appendiciis suis, Garsiliacus similiter, Camplemesii similiter, Maximiacus similiter, quam ex aequo dividens, mediam partem luminaribus ecclesiae distribuit, reliquam medietatem canonicorum stipendiis servire praecepit, regio praecepto hoc corrobante: atque ut in praefati regis memoria ex eadem villa bis per annum refectio praeparetur, una per praepositum, [Col. 0251C] altera per ejusdem ecclesiae archiclavum immutabiliter sanciente. Hic idem pontifex secundo anno belli civilis, qui est annus Dei hominis facti octingentesimus quadragesimus et unus, corpus beatissimi Germani praecepto regum Caroli et Ludovici ex loco, in quo primum tumulatum fuerat, venerabiliter Kalendis Septembris transmutavit, quod ita et soliditate integrum, et vestibus reperit incorruptum, ut quondam fuerat a venerabili Augusta Placidia decentissime compositum. Ita optimarum virtutum fruge fecundus, plenus aetatis et probitatis, appositus est ad patres suos sub die VII Kal. Maias, atque ut ipse petierat in basilica sancti Germani in crypta sancti Stephani nobilem sepulturam accepit; cujus etiam altare vivens adhuc tabula argentea decoraverat, calicemque [Col. 0251D] itidem argenteum cum patena condonavit.



CAP. XXXVII.---De Abbone.

Abbo ex monacho episcopus supradicti Heribaldi pontificis germanus, sedit annos 2, menses 10; vir strenuus, omnimoda eloquentia praeclarus, atque tam in divinis Scripturis, quam in saecularibus principaliter eruditus. Fuit autem abbas coenobii sancti Germani, post fratris autem decessum jussu Caroli regis electus pontificatui substitutus est. Quis sane vir fuerit, quantumque optima praeditus voluntate, temporis brevitas atque mors immature proveniens ostendere non permisit. Is sancto Stephano crucem auream cum gemmis pretiosis contulit, palliumque peroptimum largitus est, cochleam a parte occidensali, a fundamentis inchoavit, altare sancti Stephani [Col. 0252A] auro puro gemmisque exornare decreverat, sed morte intercedente praepeditus, non modicas auri expensas ad id peragendum reliquit. Tali affectu bonae voluntatis plenus morte praeventus est sub die III Non. Dec., atque in ecclesia sancti Germani honorifice tumulatus.



CAP. XXXVIII.---De Christiano.

Christianus episcopus, natione Alemannus, ex patre Arcamberto, et matre Emelinde, sedit annos 13. Fuit autem vir simplex, et tanquam naturali quadam animi vultusque hilaritate perfusus, humilitate praecipuus, et familiae ecclesiasticae amator ardentissimus. Hic cochleam ab occidentali parte a praedecessore suo inchoatam ad perfectum usque perduxit. Hic ipse pontifex beatissimi Amatoris corporis [Col. 0252B] membra a primae sepulturae loco una cum archiepiscopo Burdegalensi, Frotario nomine, festive in cryptam ipsius domus transvexit. Hujus etiam studium fuit, ut quae canonicis ex rebus stipendio debitis deerant, celeri largitatis clementia restauraret. Dedit siquidem eisdem canonicis Albaris villam, quatenus ex ejus redditibus illius memoriale omnibus agatur annis. Decessit X Kal. Decemb. atque juxta praedecessores suos sepultus est in ecclesia sancti Germani.



CAP. XXXIX.---De Wala.

Wala episcopus, genere Francus, patre Ardrado, matre Witelai, fratre optimae recordationis Ansegiso Senonum archiepiscopo, sedit annos 7, dies 28. [Col. 0252C] Hic primo tempore suae ordinationis ad lectionem sapientium mundi se contulit, dehinc onus vassallorum, quos secum adduxerat ex comitatu Carlemanni, decenter atque prudenter, quia gravabant Ecclesiam, a se removit. Hujus siquidem patris, de quo loquimur, studium fuit magistros litterarum charitative amplecti, eorumque alloquiis et consiliis uti, suoque convivio participari. Quocirca duo luminaria collegii nostri Rainogala et Alagus, collaborante Herrico theosopho simul et monacho, Gesta praesulum istius sedis compendiose atque commatice elucubratis paginis indiderunt. Fuit vero huic viro sincera et convisceralis affectio, cum servis Dei, quos ita sibi unanimes bonis suis reddiderat, ut etiam in extremis pensum diei pro illo gratanter [Col. 0252D] persolverent. Suo etiam tempore praecipui Patres, dominus Trutbertus scilicet atque Hictarius senior, decesserunt. Horum primus prophetico spiritu plenus aegritudinis suae tempore mansit, et a sacro Domini natalitio, quo coepit aegrotare, quosdam, qui deerant a collegio fratrum quasi praesens agnoscebat; sequens vero cujus esset meriti dies sepulturae innuit; ad quam cum adesset frequentia clericorum et populi, et obsequium sepeliendi rependerent, ictu uno mallei corpusculum, quod vix labore unius diei parari poterat, sectum est. Talia dixisse me nemo floccipendat, sed quibus amicitiis fruebatur, agnoscat: nocturno non modo ipse minime deerat officio, sed et absentes nominatim requirebat, fratres puerosque: librorum copiam, si usquam nosset, [Col. 0253A] ardenter desiderabat huc advehere, ecclesiae thesaurum ac si sacrilegium vitabat contingere, donaria argentea vel aurea palliaque peroptima sancto contulit Stephano. Ecclesiarum restaurationes instantissime peregit, ac suo tempore pene feliciter consummavit, et cum nonnulli dioecesanos suos exspolient, propinquosque ditent, iste a consanguineis maxima percipiens Ecclesiae suae filiis impertiebatur: neque enim alienis, sed propriis transigebat donis; in omni convictu atque secreto praesentia suorum usus clericorum, non patiens quidquam sinistrum de illis audire vel loqui; utens vulgari proverbio, nesciant laici quid faciunt clerici, et pares paribus socientur. Mors autem immatura eum subripuit, sed Christus super astra sustulit cujus corporis [Col. 0253B] membra Saxiaci monasterii tegit urna, diem VII Idus Mart. clausit extremum, superstitem relinquens fratrem, qui sibi feliciter vixit, et illa quoque pro ejus memoria facienda largitus est in Rivo duos mansos cum regali et episcopali consensu canonicis sancti Stephani, et in administratione luminis divini altaris sancti Stephani in Piscaliolo villa mansum unum.



CAP. XL.---De Uribaldo.

Uribaldus, natione Francigena, Cameracensis civitatis indigena, a Ludovico gloriosissimo ac semper Augusto huic civitati futurus directus est episcopus, parentibus nobilissimis genitus, patre scilicet [Col. 0253C] Leutfrido, genitrice Doda, legale invicem caste servantibus conjugium. Hic a primo aetatis tirocinio spiritualibus imbuitur disciplinis, liberalium artium studiis apprime instructus, Joannis Scoti qui ea tempestate per Gallias sapientiae diffundebat radios, factus pedissequus, cujus discipulatui longo inhaerens tempore, divina simul et humana prospicere, prospera aeque et sinistra aequali lance didicit ponderare. Dehinc juventutis solidum robur adeptus ad aulam introductus est regiam, ubi regio militans servitio Christo sibi favente hujus sedis Wala decedente episcopo, meruit suscipere thronum, praelibato rege Ludovico digne famulatum illius remunerante, hujusque Ecclesiae et cleri et plebis conniventia in unum, ut pontifex ordinaretur applaudente, sicque opitulante [Col. 0253D] Deo, cum summa totius populi exsultatione die Non. April. ab Ansegiso venerabili archiepiscopo ordinatus est episcopus: ubi quam floride vixerit, quanto studio domum sibi creditam sublimare voluerit, quam mitis erga gregem Dominicum, largusque dispensator exstiterit, multi adhuc supersunt, qui oculis se vidisse testantur. Nullum solis aestum, nullum denique hiemis horrebat algorem, quin beati protomartyris Stephani Ecclesiae decori pervigil insudaret, unde multa munerum regiae munificentiae xenia obtulit, ut beati Juliani abbatiam, sancti Stephani servitio applicaret, quod multa cum difficultate peregit, sed regale praeceptum, quod ex eo adeptus fuerat, mors immatura possidere prohibuit: mors, inquam, quae raro tristibus, [Col. 0254A] saepissime tamen laetis sese immergit. Hic ab occidentali parte ecclesiae sancti Stephani duo construxit altaria: superius in honore sanctae Crucis, per quam omni mundo salus effulsit; inferius vero beati Gregorii pro nostris calamitatibus intercessoris, eximiique Pauli apostoli, Amatoris etiam, atque Germani, ac Martini, et Benedicti honore honestissime dedicavit, suae salutis non immemor, qui per beatum Gregorium animam in imis erebi faucibus alligatam nondum baptismi lavacro renatam, cum salubre tamen ac generale baptismi praeceptum supernis sedibus noverat esse illatum, absque dubio confidens ejus precibus, se posse etiam in morte salvari. Congregationi denique sibi commissae medietatem Chichirei villae, regio confirmans praecepto [Col. 0254B] attribuit, ut die suae ordinationis, suique obitus atque senioris sui regis Ludovici, et sacrorum altarium, hoc est cryptarum, dedicationis die refectio congrua pararetur, quo saltem muneris collatione et per singulos annos venerationis ejus apud posteros revivisceret memoria. Canonicis quoque sancti Eusebii in Molendinis villa, mansos contulit octo per praeceptum regium perpetualiter eorum destinans usui, ut eorum interventu fragilitatis illius fieret dilectio. Postremo dum talia aguntur, subitus vitae irrepsit occasus omniumque quae videntur et transeunt oblitus, sola mortis coepit trepidatione urgeri, reum se clamitans, sceleratissimum confitens, veniam a cunctis, ut necesse fuerat, flebiliter deposcens, spes ad coelum erigitur, mens et consilium [Col. 0254C] ad Christum non sero convertitur, atque post beati Stephani, cujus sedi praefuerat, interventum, sancti Clementis se suffragiis committit, atque in limine domus extra ecclesiam corporis sui glebam sepeliri efflagitat, sicque totus conversus in melius, felici ad Christum transitu migravit. Quem non extra, sed intra ecclesiam beati Clementis affectus cleri recondit, per quem vivens adhuc apud clementiam summi judicis, obnixe se credidit adjuvari. Rexit ecclesiam annis 7, mense 1, et diebus 8, obiitque IV Idus Maii. Mansit Ecclesia absque pontifice menses 3, dies 17.



CAP. XLI.---De Herifrido.

[Col. 0254D] Herifridus, natione Carnotensis, vixit gloriose in episcopatu 22 ann., mensem 1, dies 16. Hic vir nobilissimus qualiter hanc suscepit dignitatem, qualis in pontificatu, qualis et ante fuerit non allegare litteris indecentissimum est, eo siquidem tempore Carolus nulli virtute secundus totius orbis gubernabat imperium, quo hospite, felices exstitere res mundi, quia et rex philosophabatur, et philosophus regni moderabatur habenas: nam licet in diversa, utpote regum omnium potentissimus, extenderetur animus, liberalium artium ferulas a palatio nunquam videret deesse, sed regiae dignitatis aulam totius sapientiae gymnasium mirareris existere. Ad hunc locum quique nobiles, et regni optimates discendi gratia humani, et ecclesiastici habitus [Col. 0255A] soboles destinabant, certi utriusque disciplinae dogma oppido refulgere. Inter alios denique superbi sanguinis juvenes, inibi exsultantibus animos confluentes, aderat praefatus vir ex nobilissima Armoricani tractus prosapia derivatus, Herifridus nomine, morum sanctitate probatissimus, vultu et conversatione angelicus, ardens in humanis tenebris divinae contemplationis radius. Hujus pater Herifridus nominatus est, mater vero Hisemberga est nuncupata. Nobiles genere, nobiliores sanctitate. Qui licet forent conjugati saeculo, erat tamen in coelestibus illorum conversatio: qui praefatam prolem tenere diligentes, Omnipotentis et beatae Mariae servitio tradiderunt.

In Carnotensi urbe, unde et ipsi oriundi erant, [Col. 0255B] ingenti gratulatione eum tonsorantes: ibi aliquantisper liberalibus institutus studiis, ut in eum litteralis scientia concurreret, domino Gauterio sanctae Aurelianensis Ecclesiae episcopo id procurante, ex cujus processerat progenie, ad supradicti imperatoris famulatum serviturus dirigitur. Illic plene Scripturarum perscrutans paginas, senioris hic inhaesit servitio, ut nunquam ab ejus vellet praesentia discedere, nunquam ab ecclesiasticis negotiis separari. Interea urbis Antissiodorensis in unum collocata cleri et plebis congerie, de eligendo pastore consilium quaeritur, atque ad regiae magnificentiae aures nuntius percito dirigitur: nec mora rex audito antistitis obitu, omni cupiditatis ardore deposito, divina perordinante clementia consilio aulae regiae [Col. 0255C] procerum, acclamantibus cunctis, domino Herifredo cum summa reverentia nominando pastoralem confert baculum, atque ad Senonensem urbem dirigit ordinandum. Quem divinissimus archipontifex Gauterius cum summo honore excipiens consensu cleri et plebis illuc hujus rei gratia confluentis, festivitate sancti Joannis, qua capite praeciso coelestibus est insinuatus sacrariis, in Nigello coenobio ordinavit, et cum summa exsultatione in hanc sedem inthronizavit. Ubi qualiter vixerit, et quam nobilem se normamque virtutum omnibus praebuerit, plus supersunt, qui haec luce clarius norunt: et quoniam hostis humani generis adversus justos amplius fraudis suae pervigil tendit muscipulas, diversa huic viro [Col. 0255D] apostolico ingessit tentamina, ut a veritatis tramite exorbitantem ad sua male suadens verteret consilia. Nam civitas improvise flammis exusta, penitus versa est in cineres tantum et rudera.

His ita gestis, charus domini Herifridus hoc animo induxit suo, nunquam sibi aliquod facturum in urbe habitaculum, donec aedes Dei ecclesia, scilicet beatae semper virginis Mariae ac sancti Joannis, simulque primi martyris Stephani in pristinum redigerentur statum. Quas parvo contentus tuguriolo mox reaedificare coepit, et funditus eas opere mirifico exornavit. In hujusmodi studio usque ad vitae terminum permansit, sicque ecclesiis nobiliter restructis, antecessorum [Col. 0256A] suorum domos condere mors infelix prohibuit. Multa denique praefatae sedi subtracta erant beneficia, quae solerti cura summaque vigilantia regalibus praeceptis ac apostolicis privilegiis sancita suo loco restituit, ex quibus Malliaci cum suis adjacentiis medietatem altari ad concinnanda luminaria contulit, alteram canonicis ad refectionem die obitus sui praeparandam concessit. Crevennum etiam villam et Narciacum ac Novicum, cum suis appendiciis sibi suisque successoribus perpetuo servitura diu multumque laborans impetravit. Artadum denique et in Capilliaco mansum unum in Lindriaco alium, et farinarium, quod est secus murum urbis, ad parandum in die ordinationis suae edulium fratribus [Col. 0256B] concessit. Oratorium sane beatissimi Clementis, quod est in eadem urbe, flammis exustum restauravit, eique per deprecationem Herimberti, qui his jure beneficiario utebatur, Chimiliacum villam cum ecclesia sancti Andreae, quae est in Gurgiaco, attribuit, praecepto confirmans regio. Eodem pacto, ut idem Herimbertus Ecclesiae sibi commissae fidelissimus filius, qui omnium ecclesiarum restaurationi post praelibatum pontificem insudavit, eisdem rebus adhuc vivens frueretur, unusque post illum, quem eligeret, propinquus, sicque necessaria praefato subministrarent oratorio, et die festivitatis sancti Clementis martyri congruum canonicis impertirent pastum, quatenus ipsius apud Deum omnipotentem interventu, [Col. 0256C] cui angelicis etiam manibus in mari praeparata est domus, criminum fluctibus exoneratam ad aeternae quietis portum suae virtutis anchora introduceret, et clementiae suae sinu jugiter confoveret. Idque domini Gauterii archimandritae, suaeque dioeceseos pontificum auctoritate in perpetuum durabile sanxit. In Arbrico quoque mansa quatuor, altari ecclesiae S. Stephani, in archiclavi dominio condonavit, in Senonico etiam pago et comitatu apud Noerolium villam supra fluvium Ichaunae mansa videlicet XXXVI, et tertiam partem mansi, quod quondam fuit beneficium Aganonis, cum alodio in Pomerio villa supra fluvium Orosae, quod Wulfagius sancto Stephano dedit ad restaurandam ecclesiae ipsius martyris fabricam in ministerio archiclavi [Col. 0256D] contulit, eo tamen tenore, ut et villam et alodium jam dictus Wulfagius ac filius ejus Anseisus teneant, et in censu XV, solidos archiclavo persolvant. Illis vero mortuis, eaedem res in ministerium redeant archiclavi. Innumera quippe sunt sanctitatis ejus insignia, quae penitus narrari carnalis lingua minime sufficiet. Nunc siquidem beatum virum de Christo jugiter ruminantem aegritudo podagricae passionis subito invasit, chiragrae etiam ac omnium in corpore artuum languor ingens, qua diu multumque gravatus est molestia: sed tamen animus a divina meditatione nunquam vacabat beatae semper virginis Mariae ac sancti Joannis Dominicae Incarnationis praevii, necnon etiam domini Stephani suffragiis [Col. 0257A] jugiter se efflagitans relevari. Quadam autem die validissimus tumor pedibus ejus sese ingessit, adeo ut sapiendi ac mandendi facultatem ei penitus velaret: tum subito corvus ales cadaverum amica oblita propriae naturae partem stanni, qua fuerat cochleare coopertum, ore patulo arripuit, et ante episcopi fenestram juxta quam cubitabat, projecit: quae stanni particula ante praesulem allata est, quam pontifex arripiens, invocato Domini nomine, fidensque se meritis sancti Stephani posse sanari stannum pedibus superposuit, moxque dolor abscessit, nec mirum, si haec avis Domini imperio malagma pedibus sancti viri contulit, quae etiam Eliae famem carnis edulio refecit. Aliquandiu praeterea desiderans uti colloquio domini Rithueri Augustaetricorum [Col. 0257B] episcopi, villarem supra fluvium Ichaunae adiit, quo praefatus pontifex alacriter obvius processit, ubi mutuis sese confoventes amplexibus, longam de religione protulere sententiam. Erat autem ibi fons delicabiles ebulliens aquas, quas vir magnificus Herifridus episcopus intuens lagenam fictilem eadem lympha plenam deferri jussit, equoque insidens, et facto desuper crucis signo vas accepit. Ast equus ferocissimus lagenam insolitam super se sentiens exsilivit, sicque vas ut plenum fuerat solo tenus projecit: mira res: vas enim ut plenum fuerat, ac si manibus leniter deponeretur, super tellurem resedit, et aquas in sese, ne vergerentur, retinuit. Mirati sunt omnes qui aderant. Idem quoque lympham ad se demum reportari jussit, et nomen Domini [Col. 0257C] benedicens sufficientissime hausit, suoque coepiscopo et reliquis hoc admirantibus bibendam dedit. Hoc meritum fuisse pontificis Herifridi, et domini Rithuei nemo sanum sapiens dubitet. Caeterum post longa inter se affamina et dulcia inter sanctos oscula, quique redierunt in sua.

Cumque ad civitatis moenia dominus Herifridus redire disponeret, deprecatus est ejus magnificentiam Hermembertus illi fidelissimus, quo in ecclesiam sancti Andreae quae est in Gurgiaco ea nocte moraturus secederet, cui id quod petebat concessit. Ubi ea die moratus est; cumque ea quae pontificem decebant, praefatus Hermembertus praepararet, repente febrium vapore sic accensus est, ut nihil nisi fervorem sentiret. Quod Herifridus gloriosus aspiciens, [Col. 0257D] invocato nomine Domini, ne amplius hanc sentiret molestiam, per eumdem Dominum interdixit, moxque dolor omnis in eo conquievit: deinde cibo sumpto nox ruit, et praescriptus praesul cubitum perrexit. Igitur omnipotens Deus sicut secretorum scrutator est incircumscriptus, ita etiam servos suos diversis occulte examinavit generibus: namque ut se habet humana fragilitas, propter tantum sibi collatum munus ne se praesul extolleret, aestus, quos sua obtestatione et merito ab alterius corpore submovit, ad proprias vires justa Dei sententia retorsit, quippe qui laetus et incolumis toro membra intempestae noctis silentio locaverat, a somno excitatus ingentem febrium dolorem in toto [Col. 0258A] corpore sensit, qua aegritudine percussus ad sancti Andreae ecclesiam pernici gressu confugit, ibique quod residuum noctis fuerat, Domino supplicans peregit, dehinc illucescente die sacra missarum solemnia celebraturus accingitur. Quo hausto a divino fonte consilio, corp. et sang. Dom. libamen sumeret, ut ejus virtute cuncta infirmitatis infestatio conquiesceret. Quod divina virtus petenti non denegans. Illico enim ut redemptionis nostrae donum inaestimabile ore sumpsit, febrium calor ac si nunquam in eo fuisset, exstinctus est. Illud praeterea non omittendum, quod et in sede pontificali, et in locis circumpositis, divulgatum novimus; asserunt enim hi, qui illius tempore scholaribus studiis insistebant, quod si mane ejus benedictione, aut saltem [Col. 0258B] praesentia frui mererentur, omnem, ne eo die virgis aut baculo caederentur, exclusam esse formidinem: omnibus quippe omnia factus est; senes enim ad potiora suo invitabat exemplo, juvenes placido, ne desiperent, corrigebat eloquio, adolescentes pietatis summae sustentabat gremio, divites ut sua domino largirentur, seque divitiarum dispensatores non dominos constitutos esse reminiscerentur, jugi studio informabat; pauperibus etiam velut hilaris dator sua minime negabat: nam clericos stipe et vestibus indigentes, quandiu aderat, secum ut filios reficiebat, cunctaque necessaria subministrabat. Alicubi quoque proficiscens nominatim singulos, quos necessitas urgebat, propter canonicum victum jugiter diario, donec rediret, ministris alere praecipiebat. [Col. 0258C] Hujus erat studii, hujus sollicitudinis ut de ovili Dominico nullam ovem lupi jugiter insidiantis morsus laceraret, sed ut bonus pastor gregem sibi creditum jejunando, pernoctando, orando jugiter defendebat.

Dum talia aguntur, omnipotentissima dispositrix et moderatrix aequissima Dei virtus Deique sapientia famuli sui meritum probare non distulit: nam prolixus languor compagem corporis graviter dissolvere coepit, ita ut nullum membrum suo valeret jungi officio. Nec tamen sic a Dei sui cessabat obsequio: lingua enim tantum incolumis laudes Domini personabat, ejusque mentem divinarum Scripturarum meditatio confovebat, utque in futuro salutari hostia, quae Christus est, non indigeret, ipse in praesenti [Col. 0258D] hostia viva fiebat, usus egregii praedicatoris Pauli exemplo dicentis: Ego jam immolor et tempus meae resolutionis instat: fidenter dici potest, quia ad suum omnipotens Deus invitabat collegium, cujus in terris positus sectabatur exemplum: tristabatur clerus lugubri moeroris pallio obsitus, ac pastoris benedictione indigens, eumque diutino languore fatigari suspirans, lamentabatur. Praesul autem ut vicinum sensit appropinquare exitum, sciens non posse quod deliberaverat proficere, summam denariorum, quam ad hoc collegerat, dispertivit, triginta scilicet libras ad faciendam ante altare sancti Stephani tabulam; viginti quoque ad ornanda beatae Mariae beatique Joannis altaria: reminiscens [Col. 0259A] ecclesiam sancti Eusebii penitus esse destructam, dedit ei in Loconuaco villa mansa duo et dimidium, in Ceriaco similiter, in aqua Niolo tertiam partem mansi, medietatem altari conferens, alteram canonicis ejusdem loci largiens, idque longe ante mortem coepiscoporum suorum manibus perpetuo duraturum firmavit, reliqua omnia canonicis suisque erogavit fidelibus. Nudus, inquiens, more sancti Job, egressus sum ex utero matris meae, nudus et revertar illuc; omnibus enim membris emortuis sola in ore lingua palpitans Domino confitebatur. Quid plura? Tandem aegritudo per artus diffusa ad vitalia rediit. Convenit illic copiosa civitatis multitudo. Occurrunt omnes benedictionis munera implorantes, aderat clerus ejulans, et pro exitu animae psalmos [Col. 0259B] decantans, moxque praeparatis cineribus, et superjecto cilicio ut virum decet Christicolam se desuper extendi jussit, sicque cum aliis grates Domino persolvens et sanctae crucis signo se cunctosque, qui aderant, muniens, felici transitu migravit ad Dominum, sepultusque est honorifice ante altare semper virginis Mariae intra urbis moenia, cui vivens perpetuo se devoverat serviturum.



CAP. XLII. De Geranno.

Gerannus episcopus, natione Francus, Suessionis oppidi indigena, patre Otardo genitus, matre Wia editus, rexit episcopatus cathedram 4 annos, menses 6, dies 11. Sic ab ortu nativitatis suae lacteis infantiae fomentis educatus, ubi primaevum puerilis [Col. 0259C] aevi exorsus est ingredi vestibulum, exemplo provido parentum animos sollicitante cura rudibus scholae committitur studiis, quibus adhuc tenerrimum stupidumque balbutientis infantiae sensum mos est erudiri, modo mulcendo, modo blanda severitate terrendo. Denique postquam Davidicis est eruditus melodiis, summi auctoris favente providentia, clericatus est normam adeptus, atque gloriosi martyris Gervasii concioni allectus, ubi regulariter institutus, et venerabilium loci illius Patrum moriger factus historicos librorum campos faceto linguae plectro transcurrere, atque canoros musicae artis modos in aula Christi mellitae vocis boatu resonare didicit. Crescebat quotidie in eo specialis sapientia, vita casta, [Col. 0259D] mores probi, et cum his omnibus locuples rerum abundantia. Hujus horrea atque cellaria, frumento et vino redundantia, tenax non possedit philargyria, sed ea omnibus fecit communia munifica eum inhabitans charitas, ostium domus ejus viatoribus patuit, beneficia consolationis praebuit; gaudens cum gaudentibus, flens cum flentibus, detecta miserorum terga vestimentis contexit, atque purulenta pupillorum capita lympha cum lomento emaculari fecit. His atque hujuscemodi bonorum operum exhibitionibus exornatus, ita omnibus coepit complacere illius ecclesiae Patribus, fratribusque, quo non jam ut filius, sed velut pater susciperetur a cunctis. Quid dicam? Siquidem ab imis ministeriorum gradibus gradatim conscendens, ad praepositurae promotus [Col. 0260A] est officium, simulque cum eo archidiaconatus promeruit apicem. In qua honorum dignitate sublimatus, ita se modificare vigilanter studuit quatenus nec fastus typho supra se erigeretur, nec adulantium favoribus a statu conceptae religionis moveretur; excubias gregis Christi post vigilem pastoris curam instantissime agens, a se et ab aliis vitiorum monstra abegit, atque competentia corporeae necessitudinis alimenta ac indumenta fideliter ministravit. Talibus, ut dictum est, praeconiis, et aliis multimodis usque ad poli sidera evectus, ita mundo opinatissimus enituit, ut et regiae majestati gratantissimus, praesulibus charus, proceribus acceptus, clericis omnibus venerandus, militibus dilectus, supremis, humilibusque personis atque utrique sexui foret [Col. 0260B] amabilissimus. Factum est ergo, post transitum domini piique pastoris Herifridi Antissiodorensis, Ecclesiam variis aerumnarum excessibus lacessiri, maximeque pro electione pastorali, ad quam nonnulli, non zelo spiritali, sed anxia honoris ambitione exanhelabant. Erat autem ea tempestate vir quidam potens, Ragenardus nomine, ejusdem civitatis vicecomes, fundorum aedificiorumque possessionibus locupletissimus, auri argentive thesauris ditissimus, ac rerum omnium abundantia copiosissimus, parentum nobilitate clarissimus, militum cuneis stipatus, et, ut ita dixerim, in aula Richardi, magni et florentissimi principis, nulli secundus, excepto Manasse ejus germano. Qui, cum talis ac tantus esset, avaritiae vaporibus aestuans, omnibus se praeferebat, singularis [Col. 0260C] singulariter apparere cupiens, et, ut potens potentior, dives ditior efficeretur, virulento meditabatur animo quatenus talem Ecclesiae praeficeret praesulem, quem suae subdere ditioni quiret, propriaeque voluntatis consiliis acquiescere urgeret, quique, si sibi libita domus Dei beneficia invadere tentaret, penitus tyrannica ejus minitante potentia obmutesceret. Nefaria igitur arrepta machinatione ducem Richardum adiit, oblatisque muneribus, ut sibi illius electio Ecclesiae daretur expetiit; denique compos voti sui effectus canonicorum venerabilem chorum adscivit una cum militari ordine, sciscitans ab eis, quem in voluntate haberent eligendum, ordinandumque episcopum. Cunctis vero silentibus, [Col. 0260D] nihilque aliud respondentibus, nisi quem Deus elegerit: Ego, inquit ille, omnium vestrum dilectionis flamma ardeo, omniumque voluntati et postulationi favere satagens peculiariter venerari ut Patres, honorare ut fidos amicos cunctos vos prae caeteris usquequaque Deo obsequentibus volo, si tantumlibet a vobis promereri valeo, quod vobis suggerere ad generalem honorificentiam gestio. Illis quoque quaedam sibi placentia respondentibus ad haec, subintulit: Est quidam Francigena mihi familiarissimus, Deo ut hominibus acceptus, vocabulo Gerannus, morum honestate praeclarus, fide praecipuus, mentis stabilitate vegetus, qui, Deo propitio, cum sit suis civibus bonus, vobis poterit fore melior, si vestra affectione exstiterit pastor; at illi animadvertentes [Col. 0261A] roboris ejus potentiam et declinare volentes quas inferre poterat calliditatis ejus injurias, pollicentur se ejus parere consilio. Qui protinus negotium accelerat sitiens, praelibati principis nactus licentiam, propinquorum amicorumque fultus juvamine, tandem cleri populique fretus electione, archipraesulis domini Gauterii subnixus auctoritate serenissimum atque piissimum regem adiit Carolum, atque divino suffragante adminiculo, ut vir ille strenuissimus pontifex eligeretur et ordinaretur, promeruit. Qui sanctissimum ac laboriosissimum benedictionis munus adeptus, ab omnibus gratulanter excipitur, et cum ingenti clericorum diligentia innumerabilique populorum frequentia, praeeuntibus atque subsequentibus psallentium choris, defertur humeris religiosorum [Col. 0261B] ad aulam primicerii martyrum Christi Stephani, ibique stola pontificali infulatus, in sede sacerdotali honorifice collocatus resedit; ubi procedente brevi temporis curriculo, quam pie vixerit, quantasque a praefato Ragenardo atque a barbarica Normannorum gente pro suo suorumque munimine persecutiones passus sit, saltem succincte expedire licebit, siquidem extemplo post potitam episcopatus sedem, isdem Ragenardus malitiae virus, quod rapido delitescebat in pectore, non erubuit in omnium obtutibus evomere; accepta namque occasione quasi ex voto sponsionis ejus, Gaiacum villam tribus ab urbe millibus discretam cum omnibus appendiciis suis ditioni ejus ademit, suaeque impudenter aptavit, atque, ut in facultates ejusdem ecclesiae minuendas [Col. 0261C] dementior existeret, ipsius suggestione machinante, Manasses frater ejus potentissimus omnibus tunc Gallicanis divitibus ditior, cunctorumque consiliorum saecularium arcanissimus perscrutator, unde et regibus et optimatibus cunctis usque ad extremos orbis cardines famosissimus, Nareiacum villam in suos usus redigere non exhorruit. Ille quoque infestissimus hostis ejus, ut praelibatum est, Ragenardus, suis eum praeceptionibus adeo concludere nitebatur, ut extra consultum et voluntatem ejus nihil agere tentaret, clericorum illius nullus, militum nemo ei refragari audebat, sed sicut suis, ita illis omnibus imperabat. Interea, dum talibus mens ejus infortuniis anxiaretur, irrumpebant et aliae calamitates miseriarum, quibus maxime turbaretur, seque [Col. 0261D] totum ad divinum conferre auxilium compelleretur. Normannorum quippe passim bacchabatur saevitia, atque incessabilibus plagis omnem regionem diebus ac noctibus palam et clam depopulabatur, caedibus, et praediis igniumque deflagrationibus omnem terram exterminans. Quod cum vir heroicus pastorque eximius cerneret, intolerabili cordis moerore concussus est, pro sibi commisso grege occurrere paratus, Dominici sermonis non immemor, quo dicitur: Quia bonus pastor animam suam ponit pro ovibus suis (Joan. X, 11), suos evocat, verbis hortatur, benedictione corroborat, utque bellicis accincti armis secum proficiscantur exorat, mandat Ragenardo verbis postulatoriis ut secum ad pugnam exeat, et minime [Col. 0262A] impetrat. At ille, cum suis tantum urbe egressus, speculatores praemittit, hostesque invenit, initur bellum, potitur victoria, et opitulante divina gratia, profligatis adversariis tria illorum revehuntur labara; duo illic hostium nobiles capti sunt; quorum unus, de muro civitatis praecipitatus, periit; alter eidem Ragenardo datus exstitit. Deinde posthaec, supremi numinis virtute roboratus, quoties hostiles erumpebant phalanges ad exercendas praedas, ipse illorum congressibus se ultroneum ingerebat, modo incautos, modo perspectos occupans, atque non minima strage prosperabatur.

Hujus victrix dextra una cum Richardo et Roberto, duobus maximis proceribus, praelio quod apud Carnotum urbem gestum est, interfuit, ubi, interventu [Col. 0262B] Dei genitricis Mariae, maxima paganorum caedes acta est, in tantum ut, innumerabili multitudine palante, inventa sint jugulatorum cadavera plusquam sex millia quingenta, exceptis his quos vorago fluminis Audurae absorbuit, longusque fugae tractus silvarumque vastitas vulneratos et exanimes obtinuit; alia quoque tempestate succedente, cum Normannicae potestatis furor pagum Nivernensem diriperet et immensitatem praedae etiam cum onustis plaustris ageret, invictissimo illis occurrente Richardo, isdem Gerannus episcopus in prima cum paucis acie positus illos imperterritus aggressus est, moxque in fugam versis, ita vis hostilis superata est atque devicta, ut, si qui remanerent, amissa nobilium bellatorum confidentia, nulla ulterius conferre [Col. 0262C] praelia, nullas deinceps depopulari terras auderent, sed se Francorum imperio ultroneos dederent, atque jugo Christi colla submittentes, daemonicis ludificationibus spretis, lavacrum baptismatis libenter appeterent, et demum dono regis et principum inhabitandam regni partem, eorum antea abliguriendi vesania desolatam sibi dispertitam incolerent; at Ragenardis ejus pertinax calumniator, talibus eum pollere successibus, lividis intuens aspectibus, morbo tabescebat invidiae, animadvertens illum secundis omnia, quae moliebatur proficere auspiciis, suosque quos meditabatur conatus, quotidianis deficere detrimentis. Hic itaque gloriosus pastor, cum pro pace sanctae Dei Ecclesiae atque ovilis Christi tuitione ut inexpugnabilis athleta bellico [Col. 0262D] instare non trepidaret agoni, provido sollicitudinis oculo saluti ovium suarum, quemadmodum sagacissimus opilio invigilabat, et a vipereo invisibilis inimici astu per se perque suos eas indesinenter eripere anhelabat. Cujus circa eas amoris magnitudo, in affamine, in convictu, in receptu quanta exstiterit neget mortalis explicare lingua, sed tamen quanta fuerit ipsa donorum ejus dapsilitas evidenter declarat. Atqui ad solemne suae electionis memoriale celebrandum dilargitus est usibus canonicorum Logniacum villam et Solium, ut ex eis ad luminaria ecclesiarum sanctae Mariae et sancti Joannis, sanctique Stephani modius olei unius persolvatur, et Nancradus et Lupinus stipendiis fratrum cedant. In die [Col. 0263A] quoque suae ordinationis eisdem fratribus delegavit in comitatu Gagiacum, cum omnibus appendiciis suis, et vineam, quae est in suburbio civitatis, et vocatur Circeredus, quam qui habuerit per chartam pro ejus amore Dei, eisdem fratribus canonicorum vini modium unum ad minorem mensuram, et in comitatu Antissiodorensi Tauriacum cum adjacentiis suis, et villarem Quodpertorium, et in villa Prisciaco mansum unum et in comitatu Senonico super fluvium Ormentionem in Germaniaco mansum unum, et super Belcam fluviolum Cervernum, quem ipse emit de Bocardo fratre Gauterii archipraesulis, cum servientibus et omnibus appendiciis suis. In die vero obitus sui eorumdem stipendiis accumulare aliqua satagebat, sed in itinere positus, praeventu mortis [Col. 0263B] interceptus, ultimum exhalavit flatum; proficiscebatur siquidem in Franciam, quatenus regiae majestatis aures interpelleret pro supradictis villis sibi, sicut praescriptum est, ablatis, si forte imperiosa regis jussione, et optimatum postulatione atque Richardi clementissimi ducis absentatione eas posset recuperare. Sed cum pervenisset ad urbem Suessionem, antequam enim attingeret, jam paululum infirmari coeperat, gravari exorsus est languoris incommodo. Ubi honorifice exceptus, cum se letho appropinquare cerneret, luctuosus a corde erumpebat gemitus, profusos lacrymarum imbres effundens, clamans se, quanquam esset in patria velut profugum et peregrinum, absque praesentia dilecti gregis obiturum, ac sine eorum exsequiis, quibus se committere ardentissime [Col. 0263C] satagebat, terrae gremio insinuandum; exhinc ingruente funeris articulo, acceptoque Dominici corporis et sanguinis sacramento, commendans se sibique populum commissum Deo Salvatori omnium, emisit spiritum. Migravit autem ad Dominum V Kalend. Aug. Ibique juxta avunculi sui Rodohini ipsius loci quondam praesulis sepulcrum ab Abbone, ejusdem civitatis venerando pontifice, aliisque duobus episcopis, ad officium sepulturae illius occurrentibus, aggregatis diversarum collegiis ecclesiarum, hymnidicis laudibus decenter tumulatus, patriam sortitus est urnam. Fuit Ecclesia sine episcopo a XII Kalend. Januar. usque ad VI Kalend. Martii.



CAP. XLIII.---De Bettone.

Betto episcopus, natione hujus nostrae Burgundiae, [Col. 0263D] Burgundio, Senonicae urbis indigena, patre Alberico atque Burgundione editus, matre vero vocabulo Angela Francigena felici est procreatus auspicio, qui a puero monachus, monasticis institutis eruditus et liberalibus non mediocriter imbutus artibus, tempore Ewrardi, cujus erat consanguineus, abbas exstitit coenobii S. Heraclii confessoris Christi egregii, postea vero loci sui, id est monasterii sanctae Columbae, cujus mancipatus fuerat obsequio, voluntati fratrum praelatus efficitur. Qua diutius praelatione honestissime fungens, haec praecipue illi studii exstitit industria, ut operosis coenobium illud excoleret aedificiis, ecclesiaeque Dei fabricam auri argentique decoraret ornamentis. Turrim siquidem in [Col. 0264A] medio templi praeminentem, quae, ob sui amplitudinem ea tempestate qua praelatum admisit, tegumento carebat, et quamdam brevitatis infirmitatem intuentibus designabat, in sublime extulit, eamque, artificiali argumento pulchro constructam opere, testudine texit, et ob roboris firmitatem subtus arcus priores alios fieri jussit, marmoris columnis subnixos, exedras quoque beati Lupi confessoris Christi, et sanctae Columbae Virginis et martyris bracteis aureis atque argenteis fabrili artificio sculptis ambivit; nonnulla etiam vestimentorum peregrina ornamenta in diebus solemnibus induenda monachis supplevit, et tandem, hujus nostri periculosi temporis plenumque timoris instabilem intuens cursum, et provido sollicitudinis oculo prospiciens inter hostiles [Col. 0264B] paganorum acies in suae integritatis statu monasterii fabricam non posse praestare inviolabilem, fiscus de largissima Omnipotentis clementia, et accepta Richardi, magni principis et ejusdem loci abbatis licentia, operosum aggressus est opus, magna laboris instantia pene usque ad perfectum perduxit: nam in gyro monasterii moenia cum turribus fundavit, et usque ad propugnacula erexit, quod castrum infatigabili studio peregisset, nisi eum futurum episcopum Dei dignatio ascire decrevisset. Geranno quippe, Autricae sedis episcopo, ab hujus nostrae communione vitae corruptibilis per mortis debitum sublato, praedictus vir moribus et vita laudabilis, et pontificatum Antissiodorensis Ecclesiae dum arriperet, ab omni clero et populo attentius acclamatur; sed [Col. 0264C] is ad hoc se indignum fore clamans, et totis nisibus obtestans tandem opitulanti praelibato principe episcopalem indeptus est cathedram, ubi secundum quam coelitus didicerat sapientiae regulam, ita perfecte studuit vivere, ut immensitatem opinionis ejus et famae, nullius valeat doctoris vel linguae disertitudo perorare, vel doctrix manus stylo exarare Nos tamen summatim perstringentes vitae illius qualitatem, hoc verissime asserimus, quia sapientiae documentis egregius, sanctimoniae candore praeclarus, prudentia perspicuus, gravitatis suavitate vernans, frugalitatis vigore coopertus, dapsilitatis benignitate exstitit perornatus. Huic mos inerat tempore convivii post sessionem ad mensam, primam ciborum appositionem duodecim egenis in suo conspectu residentibus, [Col. 0264D] aliisque alicubi positis pene omnem dirigere, continuo aeque alia non minima subsequente, in qua refectione post finem divinae lectionis, nemo aliquid indecens aut scurrile audebat loqui, sed, quicunque ex ore proprio quiddam nitebatur proferre, observabat ut ejus verbum, aut divinum aliquid aut humanum bene condecens sonaret. Talibus itaque vitae lampadibus nitens, et Deo et omnibus hominibus complacebat. Nam, a tempore Geranni praesulis, Ragenardus vicecomes Caiacum et Juliacum villas, non longe multum ab urbe sitas in suo detinebat dominio; sed tamen hic vir egregius, cum nequiret eas, nec speciali commonitione, nec precum importunitate ab ejus jure extorquere, salubri [Col. 0265A] reperto consilio, exhibitis pecuniae donariis, illas suae restituit potestati, et ut praecessorum suorum imitator fors et in die obitus sui memoriale illius gaudentes canonici recolerent, contulit eis Vendosam ecclesiam et Rontonicum villam, et in Carboiaco mansum unum; cumque meditaretur, ut aedes episcopales, quae post civitatis deflagrationem a nemine fuerant vel mediocriter reparatae, exaedificaret, et in aula Christi quaecunque posset honori congrua studenter exerceret, pleuritico languore graviter astrictus, diuque detentus, cum a fidelium catervis custodiretur, et circa eum divinae laudes ac lectiones celebrarentur, felicem Deo cum confessione catholicae fidei spiritum reddidit ipsa die VI Kalend. Mart., sepultusque est in crypta ecclesiae sancti Germani; [Col. 0265B] sedit annos X, menses 11, dies 14. Fuit Ecclesia absque pontifice a VI Kalend. Mart. usque ad V Kal. Aprilis, hoc est diebus 33.



CAP. XLIV.---De Gualdrico.

Gualdricus episcopus Antissiodorensis pagi, indigena, alta prosapiae ortum stirpe trahens, Gualdricum habuit patrem et Hemmenam genitricem. Hunc mox in ipso primordio nativitatis, utrique parentes Deo sanctoque Germano monachum futurum flagranti devoverunt animo, atque paternis nutritum laribus congruenti tempore coenobitis Patribus educandum tradiderunt. Quorum intra contubernium litterarum satis est institutus scientia, atque divina illum protegente et augmentante gradatim providentia strenue postea factus est loci illius archimandrita: in [Col. 0265C] cujus apice regiminis, ita se omnibus aequitatis trutina librare studuit, quatenus in his, quae agere illum oporteret, nec nimis facilem nec nimis difficilem se exhiberet; erat enim sagax ingenio, prudens eloquio, in administratione cautus, in consilio perspicax, intus forisque idoneus; cunctis denique post obitum domini Bettonis episcopi, quia talibus aliisque quampluribus inter affines splendescebat bonae opinionis insigniis, voluntate atque licentia praecellentissimi domini Richardi principis, ab universo clero et populo futurus appetitur et acclamatur episcopus; electus a monasterio progreditur, ac sacra delibutus unctione consecratur et ordinatur episcopus. In cujus dignitatis cathedra quam laudabiliter Ecclesiae Dei praefuerit, et quae in ea gesserit [Col. 0265D] non est tegendum silentio, sed ex multis pauca excerpere mandandum est calamo, nempe in egressu suo, in qua maneret, episcopalem non invenit aedem, sed in quamdam monachorum infra civitatem sitam se divertens mansionem, inibi interim degit, donec sua jussione major coenaculi domus ab Herifrido praecessore suo inchoata episcopo, sed non perfecta, et a Bettone postmodum episcopo aliquantulum suppleta perficeretur, adjecto postmodum alio ligneo coenaculo aestatis tempore sub solis caumate ad refrigeranda convivantium et coenantium corpora praeparato, fecit etiam sursum juxta cochleam ipsius domus Dei duas lapideas mansiones, unam a meridie et alteram ab aquilone, quarum una convictui et [Col. 0266A] sopori, altera recondendis rebus domesticis aptissima foret, capella in medio locata, et in honore sanctae Crucis dedicata; patefecit quoque mediam cryptam ipsius cochleae ad introitum commeantium ab occidentali regione, et ante eam statuit porticum funditus a se constructam; et valvas operosa ferri fabrica quibusdam ex se picturis distinctas coriisque, undique glutine contectas et fuco rubicundo coloratas ad custodiam templi inter cryptam et porticum posuit, aliisque portis incultis oppositis e regione plateae civitatis. Denique infra ecclesiam in sublimi erexit tabulatum modicum cum gradibus ligneis, ut per hos essent ascensus sursum et descensus deorsum, et plerumque si a domo suprema egredi vellet, eumque ad inferiora taederet descendere, illinc clarius supra [Col. 0266B] gregem posset intendere. Infra quoque ecclesiae ambitum ad decus solemne unam argenteam fabricari fecit coronam, atque in honore sancti Stephani unam manum auream gemmis politam, et alteram in honore S. Germani absque gemmarum ornatura positis in ambabus ipsorum pignoribus sanctorum simul cum augmento aliarum reliquiarum; contulit etiam ibidem Deo et sancto Stephano duas cruces parvas ex auro optimo; quarum una cum electro fabricata relucet, in qua intus posuit reliquias ex osse sancti Laurentii, deforis in ipsius electri nobili sculptura expressa passione supra craticulam ipsius martyris almi Laurentii.

Quoniam autem in eadem aula Dei erat pretiosissimum pallium cum Leonum imaginibus, in quo erat [Col. 0266C] scriptum inter leones Graecis litteris, , non destitit priusquam aliud ejusdem similitudinis pallium invenit, emptumque ibidem dilargitus est, quatenus unum inde, quasi sibi respondere viderentur alterum pallium dioprasii coloris et nominis cum hirundinibus, in quo Phrygium opus ab Herifrido prius factum ex auro supra aram altari resplendet diebus festis. Dedit quoque unum vexillum auro comptum ad efferendum cum aliis tempore publicae processionis; denique quando Romam profectus est studio saluberrimae orationis a Domino apostolico Joanne maximis precibus impetrare meruit reliquias supra memorati Laurentii martyris ac sanctae Eugeniae, quas postquam secum devexit, atque in templo primi martyris comitantibus clericorum [Col. 0266D] populorumque non modicis catervis, cum magno gaudio et honore collocavit, immensas omnipotenti Deo gratias laudesque retulit, cujus larga munificentia talia et tanta in longinqua regione sanctorum pignora obtinere, et huc usque deferre immeritus quivit. De quibus partem monachis sancti Germani, qui ei obviam processerant, dedit; aliam vero sibi retentam ita distinxit, ut ibidem pars minor retenta servaretur, major vero secum ad Varciacum deportaretur, quam in ipsius beatae virginis et martyris postea recondidit aula: nam suorum temporibus praedecessorum beato Germano viro apostolico nobilis ibi relucebat basilica, maximi populorum instantissima devotione collectis frequentata. [Col. 0267A] Ast idem vir ferventissimus divini honoris amator factus est postmodum, ut pater omnibus, ipsius ecclesiae propagator, et intus deforisque strenuissimus cultor, siquidem ab ipsis eam fundamentis undique disposuit, tectura, vitreis fenestris, laquearibus pictis ornavit et excoluit, altaribusque nonnullis cum sanctorum pignoribus propriis titulis dicatis sacratissimam praestitit. Posthaec ibidem quae divino erant obsequio competentia accumulavit, hoc est libros, vestes, pallas, signa et vasa sacrificio Dei necessaria; secus vero templum instruit sibi suisque habitacula successoribus pulchro opere facta, et ad degendum tam religioni, quam etiam corporeae necessitudini congruentia, nec non etiam in eadem villa Varciaco duas ecclesias vetustate dirutas, unam in [Col. 0267B] memoriam sancti Petri, alteram S. Saturnini ex toto reparare sategit, et in coenobio Sanxiacensi aulam S. Baudelii furibunda Normannorum rabie crematam et postea lapsam, sacro divini amoris aestuans igne propriis impensis ad integritatem pristini status reformare, non parva munerum oblatione nobilitavit, largitus quippe ibidem et unam capsam argenteis tectam laminis ac deauratam, et unam crucem magnam similiter argenteam, instar crucis ecclesiae S. Stephani fabricatam et sculptam. Duo quoque super altare Dei obtulit pallia optima, et tria facitergia cum calice et patena ex argento fabrefacta et unam Albam polymitam, et casulam prasinam, cum superhumerali et cingulo, utraque auro compta; nam et monachis ipsius loci, quia paupertatis inedia soliti [Col. 0267C] erant angi, multa conferebat ex suo alimenta, ac, ne deficerent a servitute Dei, ad exercendos corporum et animarum labores piis eos alloquiis animabat.

Interea ad restaurationem ecclesiae sancti Eusebii in suburbio civitatis sitae deputavit solidos centum; similiter fecit et ecclesiae sancti Gervasii, quae est citra fluvium Ichaunae, et hoc jam circa vitae exitum. Verum si vita ei aliquandiu prolatata nutu Dei exstitisset, ambas illas ecclesias propriis redintegrasset impensionibus. In ecclesia sancti Germani multa crebro est dilargitus exenia, inter quae rutilat argentea tabula in introitu ecclesiae ante altare sancti Joannis, ejusque tumulum posita, et argentea corona, quae dependi solet ante prospectum altaris [Col. 0267D] sancti et confessoris gloriosi Christi Germani; et cum delatus est exanimis ad sepulcrum, isdem locus unum pretiosum ab ejus capitulo suscepit pallium. Praeterea hanc in sua instituit ecclesia saluberrimam consuetudinem, ut omnes sui episcopatus dioecesani sacerdotes cum suis parochianis per dies Pentecostes festivos, cum crucibus atque vexillis, ad principalem sancti Stephani conveniant aulam, lustratis in gyro cunctis abbatiis, ibique ab archidiacono spiritualis verbi reficiantur epulis; et dehinc si episcopus exstiterit, percepto benedictionis munere alacres redeant ad propria, cum gratiarum actione. His igitur operum ejus insigniis depalatis, quibus coruscaverit animo virtutibus sequentia pandunt. [Col. 0268A] Fuit siquidem divinorum non segnis officiorum amator, atque in solemniis Dei vel sanctorum musicae jubilationis severissimus concrepator, laetus animo, vultu alacris, processu jucundus, convivio dapsilis, haustu placabilis, patientia lenis, alloquio sobrius, et omni honestate compositus, amator clericorum, sed potius monachorum, quorum studiis et conversatione a primordiis fuerat institutus, diligebat militum contubernia sed major illi inerat erga propinquos affectio, et largitas profusior, vacabat opportuno tempore orationibus, et interdum suorum fidelium instabat collocutionibus, sibi suisque congruentibus: Quotidie post missarum expletionem multis collectis pauperibus cum psalmorum modulatione panis et vini ipse administrator aderat, [Col. 0268B] dans singulis pro qualitate aut quantitate personae, aut integrum, aut dimidium panem, cum optimo calice vini; et cum hoc faceret omni tempore, in Quadragesima tamen, pluribus plurima erogabat, aliquibus denarios distribuens excepto mandato in die coenae Domini, cum vestimenta dabantur et luculentior cibus et potus apponebatur. De multis pauca diximus, quibus in vita mundo floruit famosissimus. Tribuit autem Dominus Deus quo ista aliaque eminentiora de suis scribantur successoribus. Itaque piis honestatus felicis vitae laboribus, languore correptus Creatori reddidit animam, suisque corporis in ecclesia sancti Germani nobilem sortitus est sepulturam. Sedit in episcopali cathedra annis 15, diebus 24, et transiit ad Christum XI Kalend. [Col. 0268C] Maii. Fuit autem Ecclesia sine episcopo ab ipsius obitus die usque ad XIV Kal. Junii, hoc est diebus viginti septem.

A beato Palladio usque ad 12 annum et 2 menses episcopatus Domini Guidonis III, scilicet Kalend. August., quo videlicet die idem episcopus corpora sanctorum pontificum Palladii et Tretici in ecclesia sancti Eusebii diu humata, ut a populis venerarentur, et ipsi alacrius subvenirent, cum hymnis et laudibus a bustis propriis erexit, et super altare posuit. Sunt anni 325, menses 3, dies VI praeter numerum annorum praesulum duorum, Theoderanni scilicet et Quintiliani, qui hoc catalogo inscripti in praetitulatione habentur.



CAP. XLV.---De Guidone.

[Col. 0268D] Guido, sola Dei clementia operante, Antissiodorensis episcopus, Senonico pago ortus est, patre Bosone, matre Abigail. Hic vir primaevae aetatis crepundiis ecclesiae S. Stephani Antissiodorensis sub regimine Domini Herifridi praesulis traditus ac tonsuratus est, ubi litteris tam divinis, quam humanis pro posse eruditus est, quousque ibi degens ad perfectam pervenit aetatem, dehinc rebus omnibus Deo se protegente postpositis Rodulphi regis et uxoris ejus Emmae servitio se mancipavit, ibique diversans decedente Waldrico episcopo, ad episcopalem mox invitatur honorem, et electione cleri et plebis, rex reginae precibus ei attribuit cathedram. Sicque XIV Kal. Januar. Senonis ordinatus tandem ascensionis [Col. 0269A] Dominicae die, a monasterio S. Germani in Antissiodorensem, ut moris est, S. Stephani inthronizatus est ecclesiam, cujus possessio, quamvis esset exilis, quantum potuit, ut cresceret ecclesia, cui praefuit, et decoraretur vigilantissime sategit; sed quod ibi operatus est, ne forte oblivioni tradatur et cupiditate successorum et ministrorum ab ecclesiae dominio subtrahatur, huic opusculo ratum duximus inserendum, scientes quia facientis non deerit praemium.

Primum namque villam Crevennum sancto Stephano sublatam cum suis appendiciis per praeceptum regale regis conniventia loco restituit pristino, tradens medietatem ipsius villae canonicis, et pro absolutione animae ipsius pontificis; alteram vero [Col. 0269B] medietatem praedictis canonicis in die obitus praefatae reginae, et pro recordatione animae supradicti pontificis. Piscatores tamen in servitio maneant episcopi per jussionem praepositi canonicorum. Ambonem ibi vilem aspiciens cryptis honeste compositis desuper, honorifice constructum locavit, et juxta illum altare in honore sancti Joannis evangelistae et sancti Laurentii martyris, ac omnium Sanctorum honore, ut ab episcopo, si adfuerit, et a clero ecclesiae missa celebretur, quo eorum interventu viventis et morientis necessitatibus subveniret devotissime sacravit; instituens his tribus diebus quo canonici quotannis pro animae suae remedio reficiantur, impetrans ab archiepiscopo et episcopis sibi subjectis decimas trium ecclesiarum, quarum in Aggliviaco, scilicet una [Col. 0269C] consecrata est in honore sancti Stephani in Matriaco alia in honore sancti Felicis, alia in domini Martini honore structa, instituens ut de his tribus Ecclesiis tres fiant fratribus refectiones, una, in festivitate sancti Joannis evangelistae, II Nonas Maii, quando in ferventis olei dolium missus fuit; alia, Octavis sancti Laurentii, tertia festivitate sancti Matthaei apostoli et evangelistae, et quod superfuerit ex decimis ecclesiarum ad stipendia sit canonicorum, pro animae suae acquirenda absolutione. Praepositus denique canonicorum S. Stephani Antissiodorensis presbyteros in eisdem ecclesiae consensu fratrum eligat, qui et fideliter decimas ecclesiarum ad suum et canonicorum opus recipiant, et archiepiscopo Senonensi synodale servitium reddant, sicut circumjectae [Col. 0269D] ecclesiae, et nihil aliud requiratur ab archiepiscopo vel a suis ministris. Et ut hoc firmum et stabile in perpetuum permaneat, ipse Archembaudus, Senonensis archiepiscopus, scriptum propria manu firmavit, et coepiscoporum suorum manibus corroborari poposcit, ac archidiaconorum suorum, Prodagii, Bernardi et Theoderici, caeterorumque canonicorum nominibus corroborari praecepit, tabulis argenteis bases discoopertas optime decoravit, lampades quoque ibi septem optimas ex argento composuit, habentes in se cum fuste lib. XV, candelabra duo argento compta, fustes duos deargentatos, quibus feruntur cruces aureae, coronas duas ex argento habentes lib. X; cliotedrum optimum auro argentoque constructum.

Introitum, quod Waldricus aedificare coeperat, in [Col. 0270A] altum extulit, camera exornans et in parietibus paradisi turmas ac erebi tormenta depingens gratum intuentibus praebuit ingressum; illic suam infodiens sepulturam, quam postea ante vultum Salvatoris et altare S. Laurentii, quod post ustionem civitatis et templi suae desudatione honorifice adornavit et dedicavit, removere jussit. Supra quam capellam aedificavit in honore sanctorum quorum memoria infra civitatem vel extra vix aut raro celebrabatur, quorum haec sunt nomina Matthaeus, Thomas, Philippus, Matthias, Dionysius, Mauricius, Ignatius, Demetrius, Desiderius, Hieronymus, Sylvester, Augustinus, Vigilius, Eugenia, Anastasia, Margarita, Lucia, Agatha, Genovefa, Columba, quo eorum earumque [Col. 0270B] interventu civitas extra salvetur et intra, dans ei alodium in Cavannis villa, quam Hildebertus S. Stephani servus acquisierat, ad luminaria illic pro animae suae remedio nocte dieque praeparanda: sitque idem alodium in manu presbyteri, qui supra vel infra missarum celebraverit, solemnia praeordinans etiam ut is qui tenebit vineam, quam plantavit in loco, qui dicitur Plantas, in festivitate uniuscujusque sanctorum praenominatorum canonicis vigiliam et missam celebrantibus sex sextarios vini ad exhibendam charitatem pro eo persolvat, post duos quoque parentes, vel fideles suos quibus praedictam plantam reliquerit, canonici in sua recipiant, et ipsi quod instituit pro se expleant; quod si non fecerint, merces ab eo non tollatur et Deus ab illis [Col. 0270C] requirat. Denique abbatias sancti Juliani, scilicet sancti Amatoris ac sanctae Mariae ab episcoporum potestate longo jam tempore subtractas per supplementum domini Hugonis Franciae ducis, per praeceptum regale regis Ludovici manu firmatum, ecclesiae quas amiserat, multo studio multoque labore restituit; altare sancti Stephani medium purpura imaginibus aureis penitus cooperta honestissime ambivit, videns etiam et ecclesiae ambitum non adeo esse magnum, arcum inter duo ostia novum condidit prope altare, apertis maceriis duo ibi in modum crucis oratoria ut ibi plures Deo servire possent construens. Quod cum ageret, invidia, ut arbitror, diaboli maceria vetusta cum nova ab arcu usque ad arcum fundo tenus corruit; quam mox renovari absque [Col. 0270D] mora non piguit; sicut enim praedicta sancti Stephani ecclesia post incendium funditus est eruta; ita post modum ab eo ab ipsis est elevata fundamentis et ampliori decore quam fuerat antea, vitreis magnis et camera exornata; oratoria quoque duo dextra et sinistra ad instar, quod prius fuerat reaedificavit, superadjiciens cryptas ipsis oratoriis, in quibus etiam et altaria instituit, ut populi advenientes invenirent, quo possent lacrymosis immorari suspiriis deprecando et obtinendo Dei et sanctorum, in quorum honore ipsa sunt altaria misericordiam. His ergo comptissime dilatatis, haec eadem basilica in superioribus sui partibus speciem praetendit sanctae crucis, in medio vero ecclesiae podia constituit, et vultum Salvatoris cruci affixum collocavit inibi; altare quoque decoravit [Col. 0271A] tabula argentea elevata imaginibus et aliis picturis, consecrans illud sub die V Idus August. in honore sanctae crucis et sancti Matthaei apostoli et evangelistae et sancti Romani militis et martyris. Fuit igitur praedictus Guido episcopus simplicitati innitens, moderatae prudentiae, atque in quantum valuit non magis praeesse quam prodesse voluit universis; nam inter caetera honestatis opera dictata propriae manus edidit responsoria cum antiphonis canenda in solemnitate sancti martyris Juliani, instar tamen harmoniae habentia melodiam Germani gloriosi ob hoc praecipue, quod eidem pontifex sanctissimus sicut in gestis ipsius invenitur, praedicti martyris solemnis natalitii diem universis incognitum Domino sibi revelanti ostendit celebrandum: [Col. 0271B] sicque cum esset religiosorum ac bonorum amator pravorumque severus redargutor, egit quandiu exstitit. Sedit autem in episcopatu annis 29 et obiit in pace VIII Idus Januar., et sepultus est in ecclesia S. Stephani majore, quam ipse reaedificaverat. Fuitque civitas sine episcopo, menses 3 et dies 8.



CAP. XLVI.---De Richardo.

Richardus, natione Antissiodorensis, ex patre Joanne, et matre Maria, qui beati Germani a pueritia exstitit monachus, atque ut e pluribus superioribus fieri contigit, ex ejusdem praesulis monasterio rogatus tam a clero quam a plebe constitutus est episcopus; erat enim nimiae simplicitatis et minoris industriae, et idcirco praedecessoris sui valde impar incrementis sibi commissae Ecclesiae. Fuit autem [Col. 0271C] temporibus regum Lotharii Junioris, ac Ludovici filii ejus qui finem regnandi suo generi imposuerunt. Sedit quoque in episcopatu annos 9, mensem 1, dies 2, et obiit XVII Kalend. Junii., sepultusque est in ecclesia beati Germani, fuitque civitas sine episcopo, menses 7 et dies 24.



CAP. XLVII.---De Heriberto.

Heribertus, Francigena, filius Hugonis ducis, cognomento Magni, ex concubina, Raingarda nomine, nobilitatem paternam, materna disparitate obliquavit; ex patre enim supradicto Hugone frater Hugonis postmodum regis ac duorum ducum Burgundiae, Ottonis scilicet atque Henrici, editus exstitit, qui quanto persona carneae molis elegantior, tanto pronior saecularibus desideriis ac voluptatibus apparuit. [Col. 0271D] Religiosis tamen quibusque clericis, et praecipue monachis reverentiam summi impendebat honoris: hujus ergo pontificatus tempore dux Henricus ejus frater, ut erat totius religiositatis amator, monasterium beati Germani domino Maiolo commisit abbati, qualiter videlicet regularis normae tramitem inibi constitueret, sicuti per multa loca, tam in Italia quam in Gallia dignoscebatur fecisse monachorum. Longo enim jam transacto tempore, locus ibidem absque abbate a praepositis regebatur, qui gratanter illum suscipiens regulari districtione quaeque repererat devia, ad unguem correxit. Postmodum vero vir sanctus ac venerabilis Maiolus praefecit ibidem virum honorabilem, Heldricum, abbatem, qui et ipse [Col. 0272A] praedictum locum ad regularis beati Benedicti tramitis informavit callem, quem praedictus episcopus, nec non et frater ejus dux Henricus nimio cum suis dilexerunt amore; sed, ut praediximus saeculari pompae oppido innitens, larga militibus plus justo exhibebat donativa, in tantum scilicet, ut Odo Carnotensis, et Heribertus, Trecorum comites gratia beneficiorum ejus ditioni parerent, in propria denique dioecesi nulla compellente terroris indigentia, quin potius venandi lascivia duo stabiliens castra munivit, unum in Rivo Lanuto apud Ferredi villam, aliud a civitate X milliario Tuciacum vocabulo, quae videlicet castra dicebat, non minus ecclesiae sibi commissae, quam ad munimen totius pagi valde in longum profutura; sed nequidquam: ab initio enim [Col. 0272B] seminium altitudinis carnis humanae corruptionem messuit, quia Deus alta a longe cognoscit (Psal. CXXXVII, 6). Multum enim aliter quam aestimare potuit mortalium quisquam postmodum contigit. Denique tyrannica rapacitate fuerunt postmodum ad exterminium ejusdem provinciae, et facti sunt habitatores illorum rebelles episcopis et pervasores ecclesiasticorum, ad ornamenta tamen ecclesiae, quae tunc perplura erant, tam in libris multorum auctorum, quam in reliquis utensilibus minus manum extendit, ut ea exstirpando dispergeret, et hoc ex parte fuit approbabile, quoniam si ea studio suo non auxit, nequaquam tamen supra modum minuit. Ecclesiasticas ac monasteriales institutiones praedecessorum suorum juxta morem antiquum, alacri animo a clericis [Col. 0272C] servari consensit. Fuit enim temporibus regum Hugonis fratris sui ac filii ejus Roberti; pontificum quoque Romanorum Marini, cognomento Petri, Sergii atque Brunonis, cognomento Bonifacii; imperatorum autem Ottonis secundi et tertii, archipraesulum Senonum, vero Anastasii viri optimi, et Sewini. Sedit autem in episcopatu annos 25, menses 7 et dies 16. Obiitque apud castrum Tociacum, quod, ut superius diximus, ipse construxerat, X Kal. Septemb.; quod etiam valde displicuit quibusque religiosis, quod dum coepit infirmari, non se protinus propriae sedi deferri mandavit. Sepultusque est in ecclesia sanctae Mariae infra muros civitatis. Fuit autem civitas sine episcopo menses 7 et dies 15.



CAP. XLVIII.---De Joanne.

[Col. 0272D] Joannes, natione Antissiodorensis, patre Ansaldo, matre Raingarda, parentibus quidem mediocribus editus, sed secundum proprii nominis sui insigne praesagium, divina sibi gratia largiente, mentis nobilitate, quae carnis pretiosior est, excellenter viguit, litterarum studiis a primaevae aetatis indole operam dans, quibus luculentissime institutus claruit, ac postmodum inter scholasticos illius Gerberti viri, utcunque doctissimi, tunc Remorum archipraesulis, dehinc Ravennae, ad ultimum Romanae sedis cathedram indeptus, petalum pontificale meruit. Culmen scientiae artium liberalium Joannes perorando roboravit; dehinc efficacissimus puerorum didascalus primitus, post haec paedagogus clarus refulsit, et ad [Col. 0273A] honorem perlectus est archidiaconatus, decedente namque ab hac luce supradicto praesule Heriberto, nonnulli clericorum quos altitudo saeculi ad hoc illiciens impulit qualiter in episcopalem cathedram, tam fastu parentelae quam promulgatione pecuniae inveherentur. Cumque regi Roberto de quibusdam, ac praecipue de quodam Guidone nimium saecularissimo per Henricum ducem suasum fuisset, ut consecraretur episcopus, et rex quemadmodum eum hortabatur, assensum praeberet, ac jam metropolitanus Senonum pontifex, videlicet Sewinus vocatus esset, ut de more perficeret, cessari contigit. Conquerebatur ergo super hoc tota unanimis concio canonicorum fratrum, ac reliqui totius plebis sanum sapientes abusive fieri testabantur, idcirco maxime [Col. 0273B] quod clericorum electione, ut antiquus mos habet, deberet institui pastor Ecclesiae. Quod comperiens archiepiscopus ad propria rediit, dicens nolle se loco pastoris ovili Christi leonem seu lupum constituere. Interea mittitur ad regem, aperitur ei querela simul et commune decretum utriusque conditionis hominum sexus et ordinis, nempe Joannem ex voto illorum omnium idoneum fore pontificem. Quod rex ut audivit libentissime annuens, qui eum pro sua scientia et religiositate affatim diligebat, nec revera contra jus fasque absque cleri electione vel plebis episcopum volebat constituere; mox vero ut comperta est regis voluntas, a civibus rursus denique revocatur archipraesul, ac sic ex more sacratus Joannes in se de pontificali, gaudentibus universis, [Col. 0273C] constituitur. Factus vero antistes non mutavit in illo sublimitas pontificalis cultum anterioris humilitatis, sed potius omni diligentia elaborare studens, ut humilior, quam antea fuerat, cunctis appareret, in doctrina scilicet, in confabulatione, in habitu vestium, in parcimonia ciborum, in conventu fratrum communium horarum ita se conformabat humillimum, ut vix dignoscere poterat, nisi cum ageret principale officium, fuisse eum qui vidisset episcopum. Erat enim psalmodiae non tam frequens, quam assiduus, et in orationum excubiis pervigil et strenuus: transigebat enim plerasque noctium commanens solus in ecclesia metanoeas agendo juxta altare beati Stephani, usque dum generales fratrum significarentur [Col. 0273D] matutini. Dedit igitur in victu fratrum canonicorum altaria 5 cum suis redditibus, id est Pulvereni, Partiaci, Gargiaci, Monasterioli, Campiniaci, et sub anathemate interdixit ut nullus successorum suorum praesulum vel aliorum quisquam hominum praesumeret aliquod suae largitionis donum irritum facere, ne forte videlicet propter inopiam indigentiae, non valeret clerus ecclesiae officia Deo digna persolvere, dum licet in ipsa sede potissimum fore ac caeteris elegantius officiale ministerium clericorum olim dignoscitur viguisse, sed Scriptura testatur, unde bonus proficit, inde impius contabescit. Proh dolor! illudebatur ab impiis civibus, quod careret mundanae superbiae fastu, vel consanguinitate illorum episcopus, et ejusdem genus, nec non et alia de eodem convica cavillando [Col. 0274A] cachinnabantur. Verumtamen Deus, qui potius mentem eligit quam gentem, praevidit sibi de talibus ultionem in posterum futuram. Nam eosdem viri humillimi derogatores, postmodum superbia saecularis pompae cum sua stirpe detrivit ad solum usque; privilegia enim quae antecessores illius beato Germano tam Heribertus quam caeteri de altaribus in sua dioecesi constitutis perpetualiter facta contulerant, sua auctoritate roboravit, eique vineas ac volumina librorum egregia tradidit; apud quem etiam humili prece obtinuit, ut sepeliri mereretur. Mense quoque Januario dolore tactus corporis coepit infirmari, qui deductus usque ad ultimum pene exhalationis spiritum raptus in exstasi satis decoram visionem vidit, qui protinus evocans virum clarissimum [Col. 0274B] sibique amicissimum Achardum tunc monasterii beati Germani praepositum, abbatem vero postmodum, ei hujusmodi visionem retulit dicens: Modo, inquit, mihi apparuit Dominus meus Jesus Christus, simulque cum eo Germanus beatissimus, aliique quamplures splendidissimi viri, quorum praesentia permaximum contulit mihi, et mei doloris levamen et animi sospitatem, qui etiam mihi spoponderunt Domino miserante, mox ut evocatus a corpore fuero, protinus in illorum adunari consortium. His dictis orando summis labiis nomina sanctorum depromens, crebrisque suspiriis ac lacrymosis oculis ad coelum respiciens, excessit a corpore, XII Kal. Febr., sepultusque est apud B. Germanum, non infra ecclesiam, sed deforis juxta [Col. 0274C] parietem, ut ipse rogaverat, decernens humilitatis gratia. Postmodum vero a monachis dum amplificaretur ecclesia intra ambitum ipsius ante altare, videlicet beati Petri decenter est locatus. Sedit autem in episcopatu anno uno, mensibus 7 et diebus 10; et fuit civitas sine episcopo anno uno, et mense uno et diebus sexdecim.



CAP. XLIX.---De Hugone.

Hugo Cabillonensis, ex patre Lamberto comitum venerabilissimo, et matre Adelaide generosissima, cujus pater, videlicet Lambertus comes jam dictus construxit monasterium Paredi coenobiorum luculentissimum, illudque largissimis facultatibus ditavit, ibidemque honorabiliter requiescit. Hic igitur post [Col. 0274D] patris obitum, dum ad regis curiam pergeret, habuit transire per civitatem Antissiodorum, qui divertens orandi gratia, dum intraret ecclesiam B. protomartyris Stephani. Erat tunc prima hora ipsius diei cum orationi incumbens audiret chorum psallentium hymnum ejusdem horae dulciter resonare, ut erat pii cordis ac lacrymarum effusione facilis gratior effectus referebat idem postmodum se dixisse: O Domine, rex coeli et terrae, creator omnium bonorum, et distributor honorum, si ad hoc tua praescientia me esse voluit, ut aliquando mihi episcopalis dignitas te largiente conferatur, in hac obsecro de me fiat voluntas tua; quod etiam postmodum, ut petierat, ita fieri contigit: optabatur nempe a pueritia ad plerasque sedes civitatum pertingere ob sui [Col. 0275A] nobilitatem a multis; decedente vero ab hac luce Joanne praesule, cum de restaurando pontifice conquereretur, favente Henrico duce, atque annuente Roberto rege, electus est ex more praedictus Hugo ac consecratus in ecclesia beati Germani, indeque principali sedi Antissiodori datus episcopus. Huic non par erat affinitate germanus frater, qui videlicet haereditario jure res paternas regere potuisset, idcirco multimodis perturbationibus irretitus, dum utriusque honoris occuparetur curis, minus prodesse poterat singulis; contigit etiam tunc temporis post mortem scilicet Henrici ducis, qui ejus germanam uxorem duxerat, ut Burgundionum permaximi regi Roberto rebelles existerent, ita ut illius ditioni nollent omnimodis esse subditi, nec ejus parere imperiis; [Col. 0275B] praeripuere insuper sibimet usurpantes sedes et castra praefati ducis, avunculi scilicet ejusdem regis. Hic tandem cum suis omnibus irrefragabilem suo regi servans fidem, ac perinde caeterorum inimicitias forti animo diu multumque sustinuit, ac multoties a sede propria prohibitus paterna contentus possessione suorum, qui illum valde diligebant, fultus auxilio mansit. Quoties vero contigit illi cum hostibus illis praedictis nugacibus dimicare, semper omnimodis victor exstitit, et non immerito, nempe juxta praeceptum apostoli: Dominum timete, regem honorificate (I Petr. II, 17); et item: Omnis anima potestatibus sublimioribus subdita sit (Rom. XIII, 1). Ac licet Scriptura dicat semper: Pax cum bonis, et [Col. 0275C] bellum cum vitiis; atque utilius sit oriri scandalum quam relinquere veritatem, si aliter nequit fieri, tamen ob timorem hujus rei pergens ad papam Romanum acriter se poenitere clamavit, indignum se vociferans ac reum curae pastoralis ac pontificalis dignitatis; qui dehinc tale scriptum ab eodem suscepit: »Joannes, gratia Dei Romanae sedis episcopus, universis in orbe terrarum Ecclesiae filiis. Nullum in catholica Ecclesia majus potest esse nefas, quam existimare alicujus naevum criminis praecipue poenitentis, quod non queat dissolvere concessa Petro a Domino clavis. Debemus enim ante oculos mentis revocare lapsum ipsius primi pastoris, qui, dum Magistrum negavit, protinus ut poenituit, non solum gradum vel dignitatem apostolici culminis non [Col. 0275D] amisit, sed potius sui ovilis custodiam Christus illi postmodum evidentius assignavit: quod nil aliud, ut credimus, quam lapsorum medicina fuit. Proinde fratri nostro Hugoni, Antissiodorensi praesuli, Deo et nobis sua peccata confitenti, seseque culpabilem reddenti, plenariam a Deo pollicente promittimus consequi indulgentiae veniam, secundum sponsionem ejusdem, qua dixit: Non veni vocare justos, sed peccatores ad poenitentiam (Matth. IX, 13). Ideoque nobis debet effici charissimus, quia Dei timore correptus apparet humillimus, et quia in talibus requiescit Deus.«

Praeterea rex Robertus, collecto in unum exercitu valido tam de gente Francorum quam Normannorum, habens secum Richardum, potentissimum ducem [Col. 0276A] ipsorum, occupans devastavit permaximam Burgundiae partem. Cumque primitus ad civitatem Antissiodorensem devenisset, volens eam capere, quod fertur urbi illi nunquam contigisse, cives ejusdem urbis fortiter ei restiterunt. Dehinc, cum ad beati Germani castrum expugnandum tota regis phalanx, idemque rex loricatus intenderet, nutu divino territus, cum multa caede suorum inde rediens, penetravit Ararim usque superiora Burgundiae, praedicto Hugone cum eo gradiente; revertens quoque rex Franciam, nec tunc quidquam egit praeter cladem regionis. Post aliquot vero annos dierum, jam dicti primores Burgundiae in dilectionem regis pacifice devenerunt; per Hugonis tamen consilium, quidquid idem rex facere decreverat, [Col. 0276B] disposuit; eique, quod accipere placuit, libentissimus condonavit. Constituit ergo pro redintegranda seu firmanda pace concilium episcoporum ac multorum tam nobilium quam plebeiorum innumerae multitudinis in comitatu, quem gubernabat, Cabillonense, in loco, qui Viridunus dicitur, ubi etiam sanctorum reliquiae diversis regionibus delatae diversas sanitates aegrotis contulerunt. Itemque aliud concilium pro eadem re in pago Antissiodorense, apud Airiacum villam beati Germani, in quo rex Robertus cum episcopis ac abbatibus adfuit, simul et innumerabilia sanctorum pignora totius pene provinciae. ubi dum quidam peterent ut gloriosi Germani corpus illuc deferretur, respondit Hugo episcopus: Absit ut ossa incomparabilis viri pro quacunque re [Col. 0276C] aliquando commoveantur; quod caeteri audientes gratanter consenserunt. Similiter et per universa loca, ut in pagis Divionense et Belnense, atque Lugdunense concilia saepius celebrari fecit. Hujus in tempore civitas Antissiodorum exitialiter igne cremata est, et res humanae in favillas redactae praeter ecclesiam beati Albani martyris, a beato Germano constructam; tunc principalis ecclesia protomartyris Stephani funditus corruit, quem protinus idem praesul coepit majore ambitu ac cryptarum curvaturis quadris lapidibus certatim reaedificare; nam prius delicatiore materia constiterat, minimisque lapillis; jam vero altius opere ecclesiae edito, rursus civitas reincensa est, sed novum opus [Col. 0276D] ecclesiae mansit incolume. Anno igitur circa nongentesimum sextum a passione Dominica coenobium Milarense, jubente Heldrico, monasterii sancti Germani abbate, per dominum Tealdum monachum, qui eidem tertius in regimen successit, honorifice amplificatum atque sublimatum est, tamque aedificiis quam possessionibus, ac supellectili auri argentique oppido decoratum, atque ab eodem pontifice solemniter, ut decebat, constat esse sacratum, in qua etiam consecratione interdixit sub anathemate, ut nullus mortalium praesumere deinceps auderet vim, seu calumniam, nec aliquam tortitudinem inferre pro quavis occasione rebus ejusdem ecclesiae.

Contigit vero posthaec, ut beati Desiderii egregii [Col. 0277A] pontificis Antissiodorensis corpus, quod in ecclesia beati Germani sepultum habebatur, illuc deferri a fidelibus rogaretur, praecipue tamen a praedicto fratre Tealdo, qui eumdem sublimaverat locum. Sed ut in talibus fieri assolet, inter partium velle seu nolle aliquod temporis spatium evolutum est; tandem procurante episcopo concessum est a monachis seu a caetero clero et totius pagi populo, ut exoratum fuerat, deferri; repositum namque est supradicti pontificis venerabile corpus in argentea theca centum appendente libras, sicque cum exsultatione totius plebis deportatum est honorifice ad monasterium Melerense, cognomento vallis Pentane, ibidemque in ecclesia genitricis Dei Mariae constat esse locatum; quo in loco eodem exorante, plurima [Col. 0277B] praestantur poscentibus beneficia. Illud etiam memoriae tradendum quod primitus a Quintiliano viro nobilissimo, binae ecclesiae inibi constructae fuere; una siquidem in honore sanctae matris Domini Mariae; altera quoque in egregii praesulis Germani veneratione, quae videlicet nunc uno ambitu spatiosiore collecta tredecim altariorum aris cum suis absidibus examussim dispertita est; claret enim locus ille ab initio virtutum miraculis atque infirmantium sanitatibus. Contigit enim plerumque, ut ipsi vidimus, dum fideles devoti ad eumdem locum de longe venientes candelas absque lumine in manibus gestarent plus minusve stadio antequam ad monasterium pervenirent, ut ex eisdem candelis ignis flammivorus eructaret, si quislibet vero ex rebus ad eumdem [Col. 0277C] locum pertinentibus, vi seu furto fraudem fecerit, continuo evidentissime rector justorum ultor existit, ac quidquid ibidem fideliter petitur affatim impetratur.

Praeterea tricesimo septimo suae ordinationis anno, perrexit praedictus Hugo Jerusalem, satis honorifice ad sepulcrum Domini oraturus, ac inde rediens alacriter, propriae sedi innitens mansuetior degit. Ecclesiae matris sedem, quam antea aedificiis sublimaverat, accuratius studuit postea adornare, et donis Dei aptis servitio studiosius curavit insignire, unde et duo mirae artificiositatis mirique operis et pretii vestimenta episcopalis dignitatis convenientia officio, eidem cooperante sibi Dei gratia meruit impertiri; horum unum, quod quasi minoris pretii videbatur, [Col. 0277D] totum auro Phrygio mirifico circa collum amictus, et cervicem usque ad ima, stola, manipulis, in loco suo decentissimus operiebatur. Casula quoque purpurea grandes aquilas coloris coccinei intextas circumquaque monstrabat, cujus superficies auri Phrygii circumductionibus stellantibus resplendebat; alterum siquidem qualis fuerit imperialis Ottonis munificentia, cujus illud ei datum est manu, testificatur, nempe velut in capite sancti Aaron dicitur, in amictu lamina aurea margaritis et lapidibus pretiosis intertexta, quasi regali diademate summi sacerdotis caput illustrabat, palla vero carbasea aureo circa pectus effulgens rationali a genibus ad talos usque holoserica [Col. 0278A] limbo deaurato mirifice pontificalia vestigia complectebatur. De stola quoque et manuali ad purum aliquid dicere fabulam sonat, cum siquidem utraque de auro purissimo cum malis punicis condita inexplicabili artificio opus ostendebant elegantissimum; casula autem coloris aetherii Phrygio palmum habente, superhumeralis et rationalis effigiem ad modum pallii archiepiscopalis honorabiliter praetendebat; omnia praeterea quaecunque illis intererant vestimentis jure et decenter excellentia intra Sancta sanctorum portabat episcopus. Honoravit iterum sancti Stephani ecclesiam aliis ecclesiae necessariis ornamentis, inter quae etiam missale dedit aureis litteris annotatum, pontificum servitio et officio satis aptum: dedit et calicem unum cum patena eximium, [Col. 0278B] quem quantitatis et ponderis magnifactum de argento opus insignibat deauratum: fecit praeterea et in eadem ecclesia fieri duo signa quantitatis magnae, quae secundum quantitatem digna Deo sonorum convenientia et dulci coaptata sunt modulatione, inde inter caetera nulla dignum duximus oblivione, quia apud castrum Varziacum suae et antecessorum suorum proprium ditione sanctae Eugeniae ecclesiam a beatae recordationis antistite Gualdrico constitutam, qui et reliquias ipsius sanctae virginis a Joanne apostolico impetratas devexerat, quae per temporum longaevitatem subrepente Patrum quorumdam incuria, nullius pene servitii Dominici frequentabatur instantia, ad tantam donante Deo restauravit gloriam, ut et intus et foris ejus usque in hodiernum [Col. 0278C] diem in ea labor appareat. Nam parietes dealbari faciens, vitreis et laquearibus honestavit, et pallia, libros, et ornamenta diversi generis inibi donavit, simul etiam de redditibus proprietatis suae canonicalis ordinis personas probatas eligens, decem ad divinum servitium praebendarios in aeternum deputavit. In Conada similiter castello suae matris sedis, sancti martyris Laurentii ecclesiam construens, divinitatis cultum ampliari, et Dei fidelium curam et servitia honorifice haberi in manu sacerdotum, de suis largiens imperavit; deditque ad victum canonicorum fratrum paredas omnium ecclesiarum eorumdem quae habentur in episcopatu Antissiodorensi, similiter et debitum horreorum, id est grangaticum, quod ad se pertinebat, illis habere permisit, [Col. 0278D] praecepitque ut in silvis sancti Stephani de porcis illorum nunquam acciperetur pastinaticum. Tunc etiam constituit ut annis singulis ab eisdem canonicis sublimi solemnitate sancti martyris Vincentii festivitas usque in octavum diem celebraretur. Dedit etiam ad victum canonicorum fratrum partem Crevennii vici, quam redemerat ab Arduino archidiacono, cum autem coepisset infirmari, sentiens se diutius non victurum, jussit ex rebus propriis honorifice reaedificari a fundamentis ecclesiam beatae Mariae, quae primatum dicitur tenere intra muros civitatis: quod tamen opus imperfectum reliquit. Cernens quoque suum propinquare obitum, contulit se devote ad beati Germani monasterium, ibidemque [Col. 0279A] monachalem induit habitum, sicque post diem quartum, scilicet pridie Non. Novemb. consecutus est praesentis vitae terminum, sedit autem in episcopatu annos 40, mens. 8 et dies 4, et fuit civitas sine episcopo dies 36.



CAP. L.---De Heriberto II.

Heribertus secundus, qui est in catalogo episcoporum 50, natione Antissiodorensis, ex patre Vauterio, et matre Hemma fuit, quem antecessor ejus Hugo in pontificatum elegit, cui postmodum rex Henricus cum maximo exercitu veniens in Burgundiam, episcopatum ex more dedit. Hic in die ordinationis suae, cum secundum ecclesiasticam consuetudinem cathedrae innixus episcopali ad sancti Protodiaconi Matrem sedem nobilium humeris deportatus [Col. 0279B] esset, dedit Ecclesiae pallium ingens optimum, quod vulgo dorsale dicitur, quod etiam usque in hodiernum diem inter caetera Ecclesiae ipsius ornamenta videri manifestum est. In temporibus itaque hujus dominus Leo papa in Gallias veniens Remis metropoli concilium celebravit et quosdam episcoporum de haeresi simoniaca in faciem Ecclesiae redarguens notabiliter dedit: inter quos Senonensem archiepiscopum Gelduinum, et Lingonensem Hugonem multarum iniquitatum vitiis infamatos, et a suis multoties reverenter, ut decebat, Patres admonitos, et correctos, volutabro suae pravitatis male inhaerentes, etiam pene apostatas de sedium suarum potestate deposuit, et in reprobae vitae diutina poenitudine ad examinandum interdiu dimissos, divino [Col. 0279C] respectui reservavit, quem in redeundo pater iste secutus usque ad civitatem Tullum, in qua beatus ille ante papatum sederat episcopus, colloquiis illius recreatus, sacris persuasionibus informatus, benedictionibus jucundatus, ad sedem suam repedavit in pace, satis hilaris et laetus, sed non longo post tempore cum a duce Burgundiae Roberto, qui in tempore adhuc suo Antissiodoro civitati imperitabat, quique sua et fraterna regis Henrici potestate elatus, multas sibi et ob clericos suos molestias inferebat, aliquandiu infestatus esset, impatientia quadam et angore animi abrenuntians saecularibus, aeternis inhiando, postquam jam per tredecim annos episcopatui praefuerat, apud sanctum Salvatorem in pago Senonico, monachus effectus est, ubi in Dei servitio [Col. 0279D] multis postea regulariter vivens annis, substituto sibi jam successore Goffrido, et cathedram illius feliciter obtinente, migravit ad Christum VII Kal. Feb., et sepultus est in eodem coenobio.



CAP. LI.---De Goffrido.

Goffridus beata dignus memoria episcopus, filius Hugonis Nivernensis vicecomitis fuit, de Castello, cui vocabulum est, Campus Alemannus, mater vero ejus de consularibus viris orta Ermengardis nuncupata est. Hunc in palatio suo clericum habens honestum Philippi pater rex Henricus, operante quidem divina clementia, tota quoque nostra collaudante Ecclesia, indulsit nobis praesulem necessarium sane, utilemque per omnia. Nam ut toto, quantus [Col. 0280A] erit eo die utar ad hujus rei testimonium clero, quando ipse intravit Ecclesiam, sic nudum vestimentis presbyterium, sic ecclesiae corpus ornamentis exutum, sic chorum cappis exspoliatum reperit, ut in 5 tantum panniclerosis, et sexta quae bona erat, chorus psallendo triumpharet, nullaque praeter unum dorsalium parietes operirent, nisi quaedam lanea, et cum his pauca palliola quae ex sua utilitate essent Ecclesiae residua, nulla denique pontificalia, in quibus ipse missam decenter celebraret, haberentur indumenta: incultam itaque recepit, sed ut suus dissimilem successor acciperet, laboravit. Nam et chorum honestis 13 cappis laetificavit, regiisque dorsalibus quinque parietes decoravit, ordinem quoque ingredientium ad altare in festis [Col. 0280B] atque profestis diebus congruis cultibus adornavit. Nam casulas contulit 4 purpureas et dalmaticam insignem, et tunicas luculentissimas, stolas albas, cum manutergiis multiplices ac pretiosas, altare argenteum dedit, nec non omnia, quae subnotantur, argentea: calicem, thuribulum, cum acerra, candelabra duo, ampullas 2, urceum ad aquam benedictam, et urceum ad manus sacerdotum abluendas, manile etiam, et labrum ad aquas de manibus abluentium suscipiendas, sed et hoc volumen (De Gestis pontificum) renovavit.

Quod si caetera, quae his digne addenda sunt illius beneficia omnia ex toto adhuc scribenda sunt, magnam oportuerit esse pellem, quae pro numero et quantitate receperit universa: nam cum dilectio sit [Col. 0280C] in mandatis Dominicis omnibus diffusior, nec in isto circa clerum suum modica fuisse non solum in affabilitate jucundissima probaretur, sed et in ipsa mensae communione, ipsius facillime dilectio eadem, vel ab incautis cognosceretur. Cum ultra regularium epularum delicias, non paucos quotidie convocatos clericos nobilis illius reficeret laetitia. Quid latius hac dilectione? de eo scribendum exsequi debemus, tamen ut non adulando veritatem palpare dicar a quibusdam non rectis quippe judicibus, in hoc quasi reus arguebatur, sed sicut frequentissime audiebamus illum conscientiam inde suam sub obtestatione reserantem, credimus, et esse credendum asserimus, nec utique propter illius excusationem magis credimus, quam propter ipsam rei apparentem certitudinem: [Col. 0280D] scilicet, quod nulli eorum in corde suo inimicus, nulli infectus odii zelo fuit, sed qui conscii aut iram illius sese promeruisse, sic imponebant illi, cum nec ipse malefactis eorum consentire, nec illi correptioni ipsius paterentur acquiescere. Nam ut in Deo sanctorumque fide loquar, testibus etiam cunctis, quibus erat in veritate cognita voluntas illius, ea mens, is animus semper illi fuit, ut nemo bonus, qui non ei perfecte charissimus esset, nemo malus, si vel corrigere nequibat, vel adversari, quin ei saltem displiceret: imo nisi clerum suum dilexit, quomodo terras illas optimas, quae sunt apud sanctum Priscum, aut quomodo villam amoenam et frugiferam Arlacum, quam Hugo miles [Col. 0281A] ei clarissimus reliquit moriens, quoniam de feudo suo ab episcopo illam tenebat, quomodo nisi clerum suum multum dilexit, haec illis tanta in generali dedit. Conscriptum est autem, a fructibus eorum cognoscetis eos, sed his non aliter, quam dictum est, constantibus. Nunc animadvertant successores episcopi sui ipsorum memores, quanti debeant et ipsi facere memoriam illius; acquisivit enim cum labore, quibus illi frui possint in quiete: nam consuetudines castelli Conadae, episcopalesque redditus, quos sive prae negligentia, sive incuria sua dives potentia praecedentium praesulum fastidiens illuc ire, jam usque ad oblivionem repetere intermiserat, atque ideo raptorum quorumdam interim concupiscentia violenter pervadens illos redditus [Col. 0281B] ad sese tanquam debitos retorserat, multa astutia, multo conamine et sudore, cum in alienum jus jam transissent, viriliter reduxit. Eodem quoque modo abbatias duas in suburbio civitatis sitas, id est, beatae Mariae Domini nostri genitricis sanctique Amatoris episcoporum ditioni antiquitus traditas et delegatas, cum eas tyrannus quidam a quodam episcopo in beneficio susceptas, longo tempore possedisset, suoque cuidam filio, episcopo videlicet Eduensi, lege haereditaria post se donasset, vir probus inde multoties, sicut vidimus, probatis personis, tam clericorum, quam laicorum convocatis, sanctorum quoque canonum revolutis collatisque sententiis, rato et constanti judicio ad justum et debitum ab illicito dominio revocavit. Licet etiam hic [Col. 0281C] subjungere quod talem habuerit ipse in saecularibus causis industriam, tantaque semper usus est libere loquendi audacia, ut nec ipsi principes mentiri praesumerent, eo audiente. Tertia vero quae est, sancti Eusebii abbatiam in ordine canonico ab exordio constitutam, sed delapsam usque ad suum tempus, et tunc demum annihilatam restitutis canonicis et abbate, sicut in privilegio ejusdem restitutionis habetur, reparavit. Varziacum etiam, quia sinus est episcoporum, et locus amabilis, ab inimicis primitus purgatum, deinde feliciter aedificatum, tandem interius exteriusque murorum protectione munivit, quae quandiu proderint futuris pontificibus, tandiu optamus illum circumdari omnium benedictionibus, qui [Col. 0281D] denique si voluerint bene gesta illius imitari, piam ejus humilitatem, qua diebus singulis per omnes Quadragesimas pauperibus tredecim lavare pedes manibus propriis, et jejunus ministrare, sed et eosdem in Pascha vestire consuevit, ne tradant, obsecramus, unquam oblivioni: ad horum siquidem florentes in aeternum usus capellam sancti Peregrini in ripa fluminis urbi prope contiguam cum appendiciis suis longa pervasorum injuria supradictorum modo subreptam victorioso certamine strenuus expugnavit; sed dum hic solos delectent, quae sua sunt, episcopos, iterum providere debemus, ne longius differendo, quae omnibus fere praesunt, plures incurramus inimicos. Ergo ut de quamplurimis ipsius benefactis adhuc aliqua proferamus, illud quantum fuit, quod [Col. 0282A] hanc ecclesiam tantam biennio prope antequam pater idem charissimus moreretur, incendio consumptam, in subito tempore, id est infra brevem sphaerulam unius anni, trabibus et tegulis ipsemet assidua sollicitudine vel cura carpentarios aut famulos suos, seu caeteros collaborantes satagens restauravit, quinque vero fenestras quae sunt in supremi cancelli fornice quinque de domo sua clientibus, ut quisque suam vitrearet, distribuit: sextam quoque majorem, cunctarumque praecipuam altare sancti Alexandri clarificantem, ut suus capellanus faceret, exaravit. Neque de corona muri claudentis altare sanctorumque praesulum pietas habentis effigies silere justum est, quem canentium oculis sacerdotum non solum ideo opposuit, ut ab eis visus inanes et illicitos excluderet, [Col. 0282B] verum et idcirco, ut si quis vanitate vel taedio gravatus extra se duceretur sicut saepe contingere ex nostrae fragilitatis vitio solet, illa praesenti visione, et aperta tot bonorum per picturam memoria mentem et omnium quasi vivo revocatus consilio ad fortitudinem pietatis relevaret.

His et hujusmodi alias vir providus et benignus excogitans ecclesiae suae quascunque poterat temporales, et aeternas utilitates, elegit etiam cum laude et cum gratiarum capituli sui actione, quosdam quos gratis canonicos ad praefinitam obedientiam constituit, presbyterum scilicet dignum et idoneum qui quotidie pro defunctis canonicis nostris, proprie offerret, aurifabrum mirabilem, pictorem doctum, vitrearium sagacem, alios nec non, qui singuli, [Col. 0282C] prout cuique erat facultas, in officio suo deservirent; plenus itaque omni benevolentia erga ecclesiam suam ea sola contentus attentione, coepit crescente ciborum fastidio paulatim aegrotare, unde convocatis ad se decano suo, quibusdamque fratribus aliis, ipsisque praesentibus eleemosyna sua prudenter disposita, multisque dimissis, prout poscebat instanter ipsa necessitas, cum osculo pacis et signaculo benedictionis recedens, erat enim hic apud nos pater piissimus, cum ubertate lacrymarum deferri se Varziacum fecit, ut inde ad monasterium charitatis super Ligerim facilius portaretur ibi sepeliendus. Locus ille sanctus cum aliis quibusdam religiosis locis in Antissiodorensi pago suo tempore incoeptus est, [Col. 0282D] consilio quidem, imo auxilio suo nunquam vix destitutus, quapropter si ibi tumulatus esse voluit, nulli iniquum videatur, quasi pateat eum vel huic loco illum praetulisse, vel amplius dilexisse, sed cogitet econtra, sicut est, quod quia hunc totis visceribus dilexit, ideo illum qui ad perpetuum honorem istius et adjutorium cito et magnifice Jesu Christi clementia visitante aedificatus est, plurimum amavit, unum hoc certissime sperans, ut quotquot habeat ibi Christus servitores, tot habebit apud Dominum Antissiodorensis Ecclesia fidos in sempiternis orationibus adjutores. Itaque spei tantae consultus remedio, cum jam proximum sentiret lapsum ad vitae novissima, Hugonem Nivernensem episcopum, quem ipse ad sacerdotium promoverat, nepotem suum, hujusque [Col. 0283A] Ecclesiae nostrae tunc temporis praepositum, virum quippe sanctae conversationis suaeque crucis bajulatorem post Christum, nec non Girardum priorem jam dicti loci, et aedificatorem atque habitatorem in habitu religionis primum, ut inter sanctas illorum manus facta confessione delictorum redemptori Christo spiritum redderet, convocavit. Quibus consequenter expletis delatus est illuc, et sepultus est in pace XVII Kal. Octob.; inthronizatus autem V Kal. Januar.; rexit episcopium annos 24, menses 7, dies 21.



MONITUM.

Antissiodorensis Ecclesiae non ignobilis consuetudo est, quam cito de saeclo migrat ejus episcopus, illico terminum vitae, sedis introitum, ac praecipue bene gesta [Col. 0283B] ipsius conscribere. Contigit autem non sine magno patriae detrimento clarissimum ejusdem Ecclesiae patronum obiisse Robertum episcopum, ut nihil horum quae diximus toto triennio scriptum fuisset: tantus dolor de morte ipsius, tanta dissensio de futuri subrogatione pontificis intercessit. Tandem vero post triennium temperato jam dolore, nec non Ecclesia tranquillata de pastoris consolatione, frater quidam modicum eruditus, et pene illitteratus, a conventu capituli rogatus, et ab episcopo monitus, obedientiam quoque vitare non ausus, quae sibi de illo visa sunt minime tacenda, licet tanto indigne, quanto minus ornate minusque facunde, tamen ut potuit, ita stylo prosecutus est.



CAP. LII.---De Roberto.

[Col. 0283C] Robertus de patre Guillelmo, nepote regis Henrici Philippi patris, consule Nivernensium, de matre autem comitissa Tornodorensi Hermengarde nuncupata natus est. Ex cujus ingenua progenie, quotquot periti viri, formosi bonique fuerint, sic eos omnes scientia, vetustate, moribus hic superavit, ut flos ex qua nascitur, arborem, fructus florem: unde prius quam aetate visus est honori congruens, virtutum dignitate. Ergo beatae memoriae defuncto Goffrido mense Septembri mox in episcopum electus est, dilata tamen usque ad Augustum consecratione prope aram beati protomartyris feliciter sublimatus est, fortis deinceps protector Ecclesiae, rectorque moderatus: nam ex omnibus quae in ecclesia tam exterius quam interius reperit, nemo mortalium quidquam [Col. 0283D] demere vel subripere illo superstite ausus est, addidit autem donando aliqua ac laborando nonnulla, quorum discretione si tanti est: qui apud illum legerit, potest modo cognoscere.

Igitur contra dolos Senonenses hujus hostes Ecclesiae et urbis perpetuos Apogniacum, quam cito factus est episcopus in oppidum erigens, firmiter munivit, solebant enim nos antea per hanc villam ad muros usque civitatis irruentes furtivis conatibus frequenter et impune praedari, ipsum quoque Apogniacum omnimodis aggravantes doloribus in tantum eo tempore afflixerant, ut ibi pauci, qui fugere nequibant, mendicitate et miseria repleti, sic et sic illorum servituti quantum jubebant [Col. 0284A] addicti solas animas vix tuerentur: at ex quo castellum illud affixum est et oppidani illi quasi de morte suscitati revixerunt, et nostri cives soluti formidine vagantur nunc quocunque volunt. Item cum Pulverenum meliorem hujus Ecclesiae terram violentia quorumdam tyrannorum iniquam duplicis salvamenti consuetudinem singulis annis rapiendo, prope desertam ruricolis, et aliis bonis effecisset, fortitudo praesulis istius subveniens ita sycophantas illos solo belli metu simulati exterruit, ut qui primitus canonicorum preces, imo pecunias, vel suscipere ad redemptionem injustae portionis dedignabantur, idem ipsi tandem quasi ultronei et non inviti, tamen inviti, non ultronei, liberam penitus ab illa pervasione terram totam acclamarent, [Col. 0284B] valeat fortitudo cum justitia, quae conterendo sontes servavit innocentes, habuit quoque conflictum pro rebus Ecclesiae contra Tociacensium frangendam rebellionem, quos tamen cum cito subegerit, patris coactioni Partiaci faciens castrum, terram nostram admodum laesit, unde et culpam prostratus in capitulo flevit, et damnum emendavit. Promisit enim nobis se daturum si a quibus deberet sapientibus sibi consultum foret restitutionem quam optabamus, scilicet praefecturam, qui personatus a diebus multis jam Ecclesiae communitati magis ac magis optabatur; sed quoniam superstes erat adhuc persona eo tempore, dedit nobis pro investitura praefecturae abbatiam beatae Mariae, nolens ut infructuosa interim exspectatio faceret nos adversum se murmurantes; [Col. 0284C] dedit et praebendas duas, quas darent, quibus vellent: inde vero quanta puritate charitatis nos in tota vita dilexerit testimonium praebet illud egregium, et supra caetera memorabile donum, in quo nobis se tam misericordissimum exhibuit, ut dum animas nostras amaverimus, illius oblivisci nullatenus debeamus. Nam cum sancti antecessores ejus statuissent episcopi, ut solis diebus Quadragesimae ex proprio praebendae beneficio fratris cujuscunque memoria, cum obiisset, celebraretur, iste tanto clementior illis factus in hac bonitate, quanto in caeteris videbatur inferior, addidit et stabilivit, ut nullus jam ab obitu suo canonicus usque ad annum integritate praebendae privetur, sed totos inde redditus presbyter, non noster tamen canonicus, pro [Col. 0284D] defuncto suscipiat, qui missam quotidie celebret, horarum victimas solvat, jugiter oret, ex quo de Dei confidimus pietate, nunquam suorum carebit remissione peccatorum, qui tam benignus fuit in impetratione remissionis sibi subditorum, adhuc autem et aliud: cum suo tempore miles quidam, Atto dictus, partem molendinorum, quae sunt sub muro, et ita vocantur, manu firmata ab episcopis tenens canonicis, quorum erat altera pars, placitum egisset, ipse laudavit, excepto quod anniversarium suum promisimus ideo quotannis faciendum. Sunt alia piae sollicitudinis ejus, quae circa ecclesiam hanc habuit indicia, quae cum ornent ipsum Ecclesiae corpus, aut instituant, maluimus illa tamen nuda [Col. 0285A] veritate breviter annotare, quam verborum floribus luculentis ad lectoris fastidium colorare. Ecce in introitu suo dorsale coloris sanguinei obtulit, pulpitum alio tempore quadringentis solidis ex proprio datis fieri fecit, postmodum excepto capite parietes chori ecclesiae vitreavit, deinde cryptas antea nimium tenebrosas geminis ingressibus illustravit; demum signorum turres ab imis ecclesiae regulis sursum aedificans, consummavit.

Caetera jam illius bona desinimus hic, non quia nulla sint, memorare; sed quoniam unum habuit, scilicet animi temperamentum, de quo si differimus ulterius loqui, scelus est impiissimum, nedum si velimus omnino reticere. Nam vir summae nobilitatis et immensae potentiae, quem gloria mundi [Col. 0285B] sequebatur, et omnis felicitas temporalis adorabat, tanta semper animum vigilantia custodivit, ut nec semel foedae voluptatis actio notaret illum, nec ipsius oris locutio vel irati quemquam sibi lucraretur inimicum; imo vidimus: nec inimicus illius (si quis est) contradicere valet, quod cum ab indigno quolibet sibi videnti vel audienti detraheretur, aut aliquod contumeliae verbum inferretur; sic mitis et mansuetus esse continuit, ut saepe is qui maledictis illum provocaret, patientiam ejus intuitus, et ex ea in seipso pavore correptus, tanto confestim poenitudinis dolore, pugnis pectus et labia tundens seipsum afficeret, quatenus quivis intuitus hoc judicaret multum ei parci, si meritos poenarum cruciatus potius ad vindictam susciperet. Brevius [Col. 0285C] dicam, nulla fuit unquam asperitas malignitatis, quam non posset lenire ejus pulchritudo blandi sermonis: sed et de voluptuosis tentationibus, hoc est lascivis motibus carnis ipsius quid dicemus? quos refrenare atque comprimere tam studiosus fuit, ut vix aliquando vinum biberet. Cumque saepius a medicis moneretur, ut non, nisi cito mori vellet, sic vinum ex toto vitaret, non quia ipse mori volebat, sed causam mortis et fomitem libidinis natura et aetate fervidus metuebat, nullis monitis, nullis exhortationibus passus est prius acquiescere, quam abstinentia illa sic infirmatus est nobis videntibus, ut juxta medicorum sententiam juvenis adhuc omnium necessitatum novissima atque maxima, morte videlicet, [Col. 0285D] ante tempus raperetur, quae et si poterat medela parumper differri, nequibat tamen omnino quin veniret diutius retineri. Ergo Nivernis tota aegritudine captus, induto, ut aiunt, habitu sancti Benedicti, amarisque lacrymis deflens mala quae fecerat, et in confessione defunctus catholica, et ibidem in beati protomartyris feliciter sepultus est basilica II Idus Febr. Illic honorem magnificum praestant ejus membra, hic nobis diebus cunctis fructum ferunt, quae largitus est, beneficia, quapropter memoria illius scripto praesenti vivens, nec a nostris recedet cordibus, nec nostris carebit orationibus.

Pontificum Gestis aliorum gesta duorum
Clericus amborum vitas descripsit eorum,
[Col. 0286A] Adnectens Frodo, Goffridi prius inde Roberti
Fidus eas egit, quia non nisi cognita dixit:
Non potuit munus Dominis pauper dare majus
Quam quod ei certum servat nunquam moriturum,
Unde Deo mentis des laudes utique tristis,
Poscit, et in verbis Deus ut sibi parcat et illis.



Epitaphium Roberti praesulis et conquestio.


Consul et antistes, geminato dignus honore,
Ut minimus quivis migras moriture Roberte,
Quantalibet bona sint, morituris ut quid habenda,
Acciderint melius victuris, quippe minora,
Sic utinam fieret, pauca cum prosperitate
Quatenus affluerent longae dispendia vitae.
Cum modica vita, potius quam gaudia multa,
[Col. 0286B] Sed Deus hanc talem confert per posteritatem,
Ut per transversum contingat optima rerum,
Et cui spondetur mors, illi vita paretur,
Quique putet vita fore fretus sit sibi contra.
Ecce videte modo, quid sit de praesule nostro,
Nobilis et sapiens, juvenis, formosus, amandus,
Praeteriit tanquam si nec genitus foret unquam.



CAP. LIII.---De Humbaudo.

Humbaudus bonae memoriae ex decano episcopus, natione Antissiodorensis, ex patre Humbaldo, matre Adela, nobili videlicet prosapia ortus, sedit annos 22, menses 4, dies 17. Fuit autem idem episcopus temporibus Romanorum pontificum Urbani papae II, Paschalis secundi, regnantibus apud Francos viris illustrissimis Philippo glorioso Francorum rege, [Col. 0286C] atque Ludovico filio ejus feliciter. Hic ab infantia studiis litterarum traditus ab Heriberto praedecessore suo clericus atque canonicus factus, simplicitate, et prudentia, castitate ac temperantia, caeterisque virtutum floribus pollens in ecclesia beati protomartyris Stephani per omnia ordinem militans officia, honeste, decenterque ac religiose ibidem Deo servire studuit; decedente autem a saeculo praecellentissimo pontificum pontifice, Roberto, moribus et generatione nobilium nobilissimo; prudentia ac corporis specie speciosiorum speciosissimo, Humbaldus a clero et populo civitatis in pontificem eligitur, electus quidem apud Mediolanum Italiae civitatem, a clericis praedicto papae Urbano videlicet [Col. 0286D] qui pro quibusdam a sana doctrina declinantibus in Lombardiam descenderat, consecrandus praesentatur, et ab eodem ibidem consecratus ad propriam civitatem reducitur, atque in sede pontificali cum gloria et hymnidicis cantibus juxta Ecclesiae morem a clero et populo devote susceptus est. Quidam interea ecclesiae casati in Ecclesiam insurgentes episcopalia bona usurpaverunt, et ut propria sibi retinere voluerunt: verum Humbaldus simplex ac prudens episcopus, utili consilio fretus atque de Dei potentia confisus, Gaufridum Dunziacensem Varziaci castrum occupantem, terram hominesque ultra modum depopulantem, ecclesiastica justitia sagaciter removit, sibique ac successoribus suis obtinendum censuit. Conadam quoque ab Hugonis tyrannica pervasione liberavit, qui episcopales [Col. 0287A] ejusdem loci redditus perversa audacia usurpaverat, et in posterum sibi retinere sitiebat. Tociacenses similiter ecclesiastica disciplina coercuit, et quae ab episcopali jure subripuerant, eos reddere coegit.

Hic igitur quam pie erga Ecclesiam sibi susceptam, quam benigne ac prudenter erga subditos sese habuit, praeclara ejus facta demonstrant: etenim ecclesiam multis beneficiis intus et exterius decoravit, aedificiis multiplicavit, honoribus nobilitavit; multis etiam bonis, plura ecclesiae contulisset, nisi qui bonis semper invidet diabolus per praedictos, et quosdam alios tyrannos ei rerum suarum atque honoris damna intulisset. Ecclesiae namque tecta vetustate consumpta atque dilapsa, novis assiculis [Col. 0287B] renovavit, turrem ecclesiae super altare sancti Alexandri positam mirabili, et alta lignea coopertuta sublimavit. Aliam quoque turrim super chorum positam quadratis lapidibus cooperiri fecit, ne ejus signa festina ignis exustione, si forte contingeret consumerentur, neve pluviis glacialibus, quandoque consumpta frangerentur. Fenestras etiam quatuor, seniori altari lumen praestantes, mirabili opere vitreari fecit, atque in anteriori parte ecclesiae 22, juxta chorum quoque duas vitreavit; candelabra siquidem 5 mirae altitudinis ante altare apposuit, quibus cerei appositi ecclesiam nocturnis horis clarificarent, ac introeuntibus clericis sive laicis lucem lucidius ministrarent. Item dedit lineam cortinam, alterum parietem ecclesiae festivis diebus decorantem, [Col. 0287C] regum et imperatorum imaginibus depictam, supra quam posuit tria pretiosissima pallia mille solidorum pretii constantia; quorum unum viridis coloris leonibus multicoloribus circumrotatis fulget; secundum imaginibus regum similiter circumrotatis regali modo equitantium pollet; tertium quoque leonibus auricoloribus circumrotatis aspicientibus arridet. Item ad decorem ecclesiae memor Psalmistae dicentis: Domine, dilexi decorem domus tuae, et locum habitationis gloriae tuae (Psal. XXV, 8), duo magna dedit dorsalia lanea, leonibus multicolotibus operose insignita, atque super chori sedilia duo optima posuit tapetia. Item ad ornamentum ecclesiae, insinuando etiam nobis quia postpositis vitiis intus et exterius palleati virtutibus esse debemus, [Col. 0287D] dedit cappas de pallio bonas 4, dalmaticas 3, albas 7, optimas casulas, stolas, et manutergia plura pluresque libros episcopali officio convenientes. Caput quoque ecclesiae super altare sancti Stephani mirabili et pretiosa pictura decoravit; in crypta similiter altae Trinitatis superius et inferius picturis adornavit, et in alia crypta altare sancti Nicolai imagine Salvatoris, sanctaeque Mariae et sancti Joannis evangelistae depicta honestavit: ecclesiam sanctae Matris Domini Mariae infra muros positam ruentem ac pene dilapsam renovavit, ac renovatam ipse dedicavit; caput ecclesiae sanctae Mariae extra muros novis assiculis cooperiri fecit. Ad stipendia denique canonicorum dedit ecclesiam [Col. 0288A] Accolaci, cum decimis quam a Guiberto milite castri Censurii acquisierat, et paredam eidem canonicis condonavit. Ecclesiam Crevenni similiter dedit fratribus cum decimis et paredam condonavit; praebendas tamen duas eo pacto clericis duobus capituli precibus attribuit. Item dedit ecclesiam Collumni cum decimis praedictis canonicis, quam a Morundo milite conquisivit, eo pacto ut canonici ecclesiam destructam reficerent, et paredam condonavit. Ecclesiam quoque Ausiaci ab Hugone Mansello quasi jure haereditario possessam cum presbyterio et decimis eorumdem fratrum stipendiis se daturum promiserat, et si canonici interim ab illo extorquere aliquo modo possent, episcopali donatione concesserat, quam in perpetuum habendam nobis deliberasset, [Col. 0288B] nisi morte maturius intercedente praeoccupatus fuisset.

Nec praetereundum silentio dignum duximus quod villam, quae Laurea vocatur, inter Carcedonum Andraiamque sitam, episcopis valde congruentem, cum silvis, terris cultis et incultis, a Gaufrido Bolsario et ab haeredibus suis, pretio XXX librarum et amplius eis dato, dimidiam conquisivit, sibique ac successoribus suis in perpetuum habendam censuit. Apud Antissiodorum quidem clausos vinearum episcopales vetustate consumptos, et pene emortuos, in viriditatem pristinam et fecunditatem bonam reduxit; consuetudinem quoque pravam, omnia videlicet episcopalis domus utensilia, quae comites moriente episcopo rapere suis usibus atque usurpare [Col. 0288C] solebant, a juniore Willelmo comite sibi ac successoribus suis in perpetuum habendum obtinuit, et ut memoriae commendaretur scripto hoc confirmari praecepit: »In nomine sanctae et individuae Trinitatis. Notum sit omnibus tam futuris quam praesentibus, veritatem diligentibus animarumque suarum salutem quaerentibus, quia ego Willelmus, Nivernensis consul, ad remissionem peccatorum meorum, et patris mei, et matris meae et antecessorum suorum, laudante uxore mea Adelaya comitissa, dimitto ecclesiae beatae Mariae genitricis Domini nostri Jesu Christi, et beati Stephani protomartyris, et Humbaldo episcopo Antissiodorensi, et canonicis ejusdem ecclesiae et successoribus eorum, quamdam pravam consuetudinem, quam antecessores mei solebant [Col. 0288D] capere, scilicet de domo episcopali et de rebus episcopi, quas post mortem episcoporum quasi proprias possidebant, vastabant et diripiebant: hanc autem dimissionem talis consuetudinis facio, ne deinceps aliquis haeres meus inde quidquam capere praesumat, aut si quidquam inde capere praesumpserit, totum honorem meum perdat. Facta autem est haec dimissio prius super altare sancti Stephani; postmodum in eadem ecclesia publice Dominica die pridie Kalend. Septemb.«

Apogniaci etiam clausum episcopalem destructum et male dissipatum in fertilitatem suam reduxit, et furnum ab episcopali jure sublatum ad molendinum in Icauna flumine positum, et campos, qui vulgo [Col. 0289A] Catalaunicae obnixe flagitans, ut quia locus ille, ubi hoc sacrum corpus sub dio jacebat, funditus erat destructus, daret ei licentiam illud transferendi, ubi devotius et venerabilius servari valuisset. Qui dum diu persistens in precibus tandem suae petitionis obtinuisset effectum vocato nauta fertur ei naulum dedisse, eo tenore, ut noctu ante galli cantum ad oram fluminis ejus praestolaretur adventum. Cumque statuto noctis tempore viri tres cum quodam sacerdote adessent fluvii ripae, missi ab hoc comite, nauta defuit, nave ulteriori defixa fluminis orae. His quoque viris adventum navigeri diu praestolantibus, et vicissim clamantibus cum nemo eis responderet, dolore perculsi corruunt in terram proni, devote precantes ut si Deo placitum foret corpus illius sancti [Col. 0289B] de loco eodem transferri, aliquibus id eis dignaretur ostendere signis. Moxque navis soluta divina virtute, nexu quo tenebatur affixa, ripae qua exspectabatur mirabiliter accedit appulsa. Quod admirando perspicientes, et maximas Deo gratias referentes, ascendunt navem, de voluntate Dei securiores effecti. Accedentesque ad locum sepulcri, et aperto saxeo in quo sacra membra jacebant sarcophago, reverenter elevant, transponentes haec in praeparato ad id opus noviter scriniolo: sicque cum ingenti gaudio remeantes ad navem, transeunt celeriter flumen, hoc pignus cum laudibus deferentes ad vicum Balbiacum (Balby), ubi per triennium constat venerabiliter conservatum. Post haec ad ecclesiam beati Remigii honorifice est delatum, et custodi ecclesiae [Col. 0289C] devote commissum, juxtaque sepulcrum hujus sanctissimi patris honorifice collocatum. Post biennium praefatus comes cum uxore sua Herisinde domnum Fulconem praesulem humiliter expetiit, postulans ut ei locum sepulturae concederet in dextera hujus ecclesiae parte, juxta ostium cryptae. Quo impetrato, et altari statuto, atque argenteo decore cooperto, illic decenter haec venerabilia deponuntur membra. Denique postquam a praefato sepulturae suae sublata sunt loco, quaedam mulier caeca. Erentrudis nomine, illo candelam deferens accessit, impetrandae causa medelae. At comperto sacrum corpus inde sublatum penitus esse, nimio angore affecta coepit flendo conqueri cur sanctus hic Domini abinde se permisisset auferri? cur deseruisset vicinos, quibus beneficia solitus erat [Col. 0289D] praebere divina? Subveniri ergo sibi gemitibus exposcens, visum sibi est proficisci debere ad vicum Matusgum (Maroug), ubi frater ejus sanctus quiescebat Vetanus. Ad cujus sepulcrum candelam ponens, seseque in oratione prosternens, coepit flendo utrumque invocare fratrem. Dumque sancti nomen crebro repetit Gibriani, coepit caligo albuginis ab oculis ejus abrumpi: sicque divina propitiante pietate, prisco redonatur lumine. Praefatus denique praesul honorabilis Fulco, sollicitus circa Dei cultum et ordinem ecclesiasticum, amore quoque sapientiae fervens, duas scholas Remis, canonicorum scilicet loci, atque ruralium clericorum, jam pene delapsas restituit, et evocato Remigio Antissiodorense magistro, [Col. 0290A] liberalium artium studiis adolescentes clericos exerceri fecit, ipseque cum eis lectioni ac meditationi sapientiae operam dedit. Sed et Hucbaldum sancti Amandi monachum, virum quoque disciplinis sophicis nobiliter eruditum accersivit, et Ecclesiam Remensem praeclaris illustravit doctrinis.



CAPUT X. De interemptione Fulconis archiepiscopi.

Accidit autem ut abbatiam sancti Vedasti, quam Balduinus comes tenebat cum Atrabatensi castro, rex Karolus pro infidelitate Balduini ab eo auferret, atque huic praesuli eam concederet, Altmaro quodam comite abbatiam sancti Medardi tenente: quam sibi visum est, opportunitatis gratia, cum eodem comite commutare debere, quod et egit. Accepit [Col. 0290B] itaque ab eodem Altmaro abbatiam sancti Medardi, et dedit illi abbatiam sancti Vedasti, recepto per vim obsidionis a Balduino Attrabatensi castro. Cujus anxietatis dolore succensus tam Balduinus, quam omnis ejus comitatus, dum quaerunt qualiter ulcisci se possint, amicitiam cum eodem praesule se fingunt resarcire, quaerentes ultionis locum, explorantesque quomodo a metatu suo ad regis colloquium stipatoribus vallatus proficisci soleret: quadam die, dum paucis admodum comitatus, regis peteret alloquium, eum in via, duce quodam Winemaro aggredientes intercipiunt. Et quidem primum quasi de amicitia et recuperatione Balduini affantur; demum vero improvisum lanceis impetunt, prosternunt ac perimunt. Quidam vero suorum sese ob nimium ejus amorem [Col. 0290C] super ipsum prosternentes, pariter cum eo transfixi et interempti sunt. Caeteri qui superfuere, his qui ad hospitalia remanserant, haec maximi sui doloris nuntia portant. Qui rei novitate perculsi, armisque muniti, percussores episcopi conantur ultione adoriri. Quibus minime repertis, corpus exanime, immensis ejulantes plangoribus, levant, et cum ingenti suorum omnium luctu Remensem ad urbem deferunt. Ibi tandem lotum, et dignis exsequiis honoratum, decenti est sepulturae mandatum. Cujus antistitis hoc habetur epitaphium:

Hoc tumulo magni Fulconis membra teguntur,
   Remorum sedis praesulis egregii.
Germine nobilium quem Francia protulit ortum.
   Aulaque de scholis sumpsit, et excoluit.
Hinc Deus assumptum statuit virtute probatum,
   [Col. 0290D] Ecclesiae speculum, pontificemque pium,
Septenos denosque simul cui praefuit annos,
   Tres menses, denos insuper atque dies.
Auxit episcopium superaddens plurima rerum,
   Urbis et istius moenia restituit.
Orbis honor, patriae tutor, pietatis amator.
   Pro studio pacis confoditur jaculis.
Septenum denumque diem jam mensis agebat
   Junius, ut dira morte peremptus abit (Apud Baron., obit.)
Cui Matris Domini, pariter quoque praesulis almi
   Remigii pietas obtineat requiem. Amen.
Denique Winemarus ejus interemptor ab episcopis regni Francorum cum suis complicibus excommunicatus et anathematizatus, insuper insanabili a Deo percussus est vulnere [Baron., ulcere], ita ut computrescentibus carnibus, et exundante sanie, vivus devoraretur a vermibus: et dum prodam [Col. 0291A] presbytero, missas pro canonico mortuo celebranti, dari per annum statuerat. Canonicis etiam de abbatia regularibus, quam antecessor ejus gloriosus decusque pontificum Robertus in abbatiam extulit, dedit ecclesias plures, illam de Warchi, de Tratiaco, sancti Martini de Trunceto, de sancto Quintino, quas a laicali manu subtraxit, eisque in perpetuum habendas apostolica et episcopali auctoritate concessit; monasterio Charitatis similiter ecclesias multas concessit, quas a laicis eas possidentibus conquisivit, ipse idem divinorum officiorum ecclesiasticique ordinis amator baptisteria et sepulturas caeterasque ecclesiarum oblationes a laicis per multa tempora usurpatas, et jam ex longo usu quasi pro consuetudine possessas, consuetudines [Col. 0291B] quoque pravas, convivia scilicet, quae presbyteri parochiales dominis laicis per singulos annos persolvebant, strenue ac rationabiliter a laici possessione removit; neve deinceps sacerdotes Dei laicis in talibus obedirent in synodo episcopali auctoritate interdixit, praedicens illud Stephani papae et martyris decretum; laicis, quamvis religiosi sint, nulli tamen de ecclesiasticis facultatibus aliquid possidendi legitur unquam attributa potestas.

Hic itaque amicus pacis ac benignitatis episcopus, his atque hujuscemodi bonorum operum exhibitionibus adornatus, ita se amabilem omnibus bonis viris ac charum exhibebat, ut omnium bonorum laude dignus fieri mereretur; erat enim sagacis ingenii, prudens eloquio, providus in consilio, patientia lenis, [Col. 0291C] vultu alacris, incessu et habitu jucundus, erga omnes benigne affabilis, intus et foris cunctis idoneus; vacabat opportuno tempore orationibus, et interdum familiarium fruebatur collocutionibus, disponendo de suis suorumque utilitatibus diligebat militum atque nobilium contubernia, sed major illi inerat erga clericos affectio, et in mensa et in vestium cultu largitatis gratia eis apparebat esse copiosior. De illicitis siquidem motibus carnis silendum non est; quos ab eo ciborum parcimonia et potus comprimere studiosus fuit, ut, ex quo episcopus factus est, a carnibus sese abstineret, leguminis ei comestio sufficeret, nec vinum, nisi parum, biberet. In convivio denique hospitalitatem in invicem et in omnes sectando dapsilis fuit, nec unquam in prandio [Col. 0291D] Christi pauperibus caruit, vitans illud quod scriptum est: Episcopus, nisi omnes receperit, inhumanus est. In Quadragesima vero quotidie pauperes duodecim reficiebat, quibus in Coena Domini denarios tribuebat, et in Pascha plerosque vestiebat. Cum autem, ut plerumque fieri solet, in subditorum etiam baronum animos furor iracundiae et discordiae diabolico instinctu irrepsisset, mira ejus patientia atque humilitatis gratia discordantes animos concordabat, et ut pax fieret firmior et quies, inquietanti dando de suo saepenumero propinabat. Si vero aliquando aliqua laicalis persona in clericum aut calumniae causam, aut injuriam a clerico sibi illatam haberet, eique conquerendo reclamaret, ipse simplicitate [Col. 0292A] columbae ac prudentia serpentis instructus, et culpam, ne dedecus fieret Ecclesiae, sub silentio teneri faciebat, et negligentiam, si aliter fieri non posset, interdum dato pretio a reclamantibus redimebat. Hic itaque operante Jesu Christi clementia, qui fidelium suorum et aspirando praevenit et adjuvando prosequitur actiones, inter fratres pace prius reformata, episcopatus sui anno 22, pro Salvatoris amore et peccatorum suorum remissione Hierosolymitanum iter prosecutus est. Unde sacris locis ex more visitatis, et cum imbre lacrymarum facta oratione ubique pro peccatis, dum rediret et ecclesiae suae ornamenta plurima deferret, inter saevientes maris fluctus, Salvatoris nostri Jesu Christi misericordiam implorans, reumque se vociferans, psalmos [Col. 0292B] Deo et hymnos personando, navi dissoluta Creatori suo spiritum reddidit.



CAP. LIV.---De Hugone ep. et abbate S. Germani.

Hugo sedit annos 21. Hic siquidem in Cluniacensi territorio de castro Monteacuto ortus, a nobilibus processit parentibus, et pater ejus Dalmaticus dictus, matris vero nomen . . . . . Hunc cum patres satis tenere diligerent, non solum carnaliter, sed etiam spiritualiter, nutu Dei, quo omnia disponuntur, Ecclesiae destinatus litteris traditur, et adhuc in puerili innocentia manens in Cluniacensi monasterio monasticum habitum suscepit, ubi sub sancto Hugone avunculo suo ejusdem monasterii tunc abbate pluribus annis vixit, et regulam beati Benedicti in [Col. 0292C] claustro ejusdem monasterii sapienter didicit, quoniam sicut perhibetur de ipso semper sine querela, humilis et obediens suis majoribus, sicut decet monachum, permansit. Porro, Dominus omnipotens, qui humilia respicit in coelo et in terra (Psal. CXII, 6), humilitatem hujus respiciens multis profuturam, eum in claustro diu manere non permisit. Post decessum namque domini Guiberti, abbatis sancti Germani Antissiodorensis, in eadem ecclesia electus et benedictus abbas, non propter nomen abbatis elatior factus, sed tanquam unus ex caeteris humilis monachus fuit, et sicut bonum magistrum decet, coepit facere et docere (Act. I, 1), demonstrans exemplo quod docebat verbo. Cognito autem quod dominus Humbaldus venerabilis Antissiodorensis [Col. 0292D] episcopus in via Hierosolymitana de hac vita migrasset, clerus ejusdem Ecclesiae ex majori parte, facto satis brevi intervallo, hunc jam dictum abbatem in pontificem elegerunt. Praepositus vero ejusdem Ecclesiae, Hulgerius nomine, et quidam canonici cum eo, qui eumdem praepositum nominaverant in electione, electioni sancti viri restiterunt, qui etiam regem Ludovicum filium regis Philippi tunc regnantem suae contradictionis adjutorem habuerunt, ita ut omnia regalia ad episcopatum pertinentia omnino concedere ei denegaret. Tunc ipse compulsus et tractus ab electoribus suis, et sui adversarii ad limina apostolorum adierunt, ut ibi a summo pontifice judicaretur de electione. Sed benignissimus [Col. 0293A] Dominus, omnium bonorum distributor, adversus quem non est sapientia vel consilium, tantam dedit reverendo abbati gratiam in oculis summi pontificis, qui tunc Paschalis nomine sedebat, ut ab ipso gratiam episcopalis consecrationis mereretur accipere, et cum pace adversariorum ad propriam sedem reversus est cum multa alacritate occurrente sibi clero et etiam populo.

Comitem quoque terrae, qui eodem tempore captus tenebatur a Mansello, qui postea in Carthusia religionis habitum assumpsit, de confirmatione suae electionis laetum invenit; regem etiam Francorum, qui prius ei adversabatur, in adventu suo quam cito visitavit pacatum. Denique in quanta animi puritate, et quam humilis in episcopatu suo vixerit, [Col. 0293B] licet non per omnia, subsequens littera declarabit, cujus sanctae conversationis quasi quoddam praesagium fuit prognosticum ei divinitus destinatum, quod tale fuit: Ave, Maria, gratia plena, etc. Nec mirum, si Filius Virginis, sine cujus nutu nec folium cadit in terram, in prognostico servi Matris suae, quem virginem cognoverat permansurum, illam singularem et admirabilis gratiae salutationem voluit inveniri, ut qualis vitae futurus esset daret intelligi. Ordinem Cisterciensem, qui tunc temporis adhuc recens erat, laeta et voluntaria paupertate circumseptus, dulcissima visitatione frequentabat, et juxta facultatem suam ei in multis necessaria ministrabat; suo etiam tempore ejusdem ordinis abbatiae, Regniacum, Rupes, Bonusradius, [Col. 0293C] initium fundationis habuerunt, et per manus ejus, tum ministrando necessitatibus eorum, tum acquirendo possessiones, non modicum incrementum. Nam ante tempora suae consecrationis Pontiniacense monasterium fundatum fuerat; infirmos etiam ejusdem ordinis non obliviscens dulci alloquio refovebat, et in expensis suis saepius refectionem ministrabat. Civitatem et frequentias populorum congruo tempore libenter vitabat, claustrum monachorum laeta animi simplicitate frequentans, inter ipsos non desiderans episcopus vocari vel videri, sed monachus, non oblitus illius evangelici praecepti: Qui major est in vobis, fiat sicut minor; et qui praecessor est, sicut ministrator (Luc. XXII, 26): Illud etiam beati Hieronymi, qui [Col. 0293D] et monachus fuit, et doctor monachorum, semper in mente volvens: »Mihi oppidum carcer, solitudo paradisus est; si cupis esse quod diceris monachus, id est solus, quid facis in urbibus?«

In claustro monachorum de Charitate, qui juxta ordinem Cluniacensem vivebant, frequenter manebat, et de castris suis Varziaco, et de Cona annonam et vinum, ne Ecclesiam gravaret, ad suum usum et refectionem infirmorum ibidem saepius praecipiens deportari. Creditur quoque de ipso, quod spiritum habuerit prophetiae, in quo quoddam signum veritatis reliquit clericis suae ecclesiae; fuit namque tempore suo clericus quidam, nomine Stephanus, in acquirendo et providendo cautissimus, [Col. 0294A] qui multum dilectus et familiaris fuerat abbatiae, cui praefuerat, et praecipue abbati Gervasio successori suo, utpote de familia ejusdem ecclesiae: pro ipso igitur cum monachi ipsius ecclesiae et praesertim abbas frequenter episcopum interpellarent, ut eum canonicum faceret in ecclesia sancti Stephani, ipse vero nollet eos in hoc audire; cum ipsi eum quotidie assiduis precibus non cessarent pulsare, fertur hoc illis responsum dedisse: Incassum pro ipso preces funditis, meo namque tempore meus nunquam canonicus erit. Hoc enim credo de ipso, quod quam cito canonicabitur in ecclesia sancti Stephani, proprii commodi circa bona ecclesiae nimius erit exactor. Et quid multa? verbum sancti viri veritas subsecuta est: post mortem namque ejus, successor suus praedictum clericum [Col. 0294B] in ecclesia beati Stephani canonicum fecit, et familiarissimum habuit, et quod de ipso vir sanctus praedixit, hoc in eodem clerico effectus, probavit. Archidiaconatum qui suo tempore venit in manus ejus diebus sui praesulatus in manu sua retinuit, non propter avaritiam, sed ne sacerdotes gravarentur, sciens archidiaconatus redditus paucissimos esse, nec ad expensas, quas nomen hujus honoris requirit, posse sufficere. Contigit autem semel eum pro quadam necessitate velle Romanum pontificem visitare: unde et consilio assistentium sibi pro expensis itineris tanti compulsus est a sacerdotibus suae dioecesis auxilium postulare; dederunt sacerdotes, juxta proprium arbitrium, unusquisque, [Col. 0294C] nec amplius quaesitum est ab aliquo quam de ejus procederet libera voluntate. Paratis igitur omnibus, quae necessaria erant sibi aggressus est iter propositum, transiens montem Cinisium, ad Clusas venit, et ibidem intellexit viam securam non esse. Consilio itaque inito ad propriam sedem rediit, et non oblitus quod a sacerdotibus suis pro itinere incepto pecuniam sumpserit, viso scripto, quantum unusquisque sacerdotum dederat, tantum unicuique est resignatum.

Fuit quoque quidam ejus familiaris, cui ecclesiasticum beneficium contulit. Ille vero non immemor accepti beneficii, transacto aliquanto spatio temporis, cum quadam summa nummorum venit ad monachum quemdam, qui loculos episcopi [Col. 0294D] portabat et totius domus suae procurator erat, obtulit ei eosdem nummos, ita dicens: Dominus episcopus multa expendit et indiget multis, hoc munus accipite, et in expensis sibi necessariis reservate. Monachus cum gratia munus accepit, et acceptum reservavit, nec multo interjecto temporis spatio in memoriam reducens nummos acceptos, et ignorans si aliquis scrupulus lateret in munere, qui conscientiam episcopi posset offendere, cujus puritatem non ignorabat, sicut providus et sapiens dispensator, quale munus a quali viro sibi datum fuisset, episcopo revelavit. Quo audito, cum episcopus cogitaret, unde donum processisset tale et tantum, statim venit ei [Col. 0295A] in mentem, quod in ecclesiastico beneficio benefecerit illi, iratus sic dispensatori suo fertur dixisse: Frater, non est nostri propositi hoc tenere, quod a gentili dictum est: »Non cures unde habeas, sed oportet habere.« Ita ex integro, sicut munus tibi dedit, datori remitte, ne conscientia mea polluatur in ecclesiastici beneficii collatione. Monachus statim obedit, et sicut et injunctum fuerat, munus datori remisit. Accidit etiam ut ex defectu vinearum sub quoddam anno vinum aliquantulum magis solito venderetur; ipse vero considerans loca regulariter viventium in episcopatu suo, praecipue inter alias necessitates, ad usum potus nihil omnino vini aut nimis parum habere, constituit monachis de Rupibus, et illis de Bonoradio, [Col. 0295B] et illis de Charitate a Varziaco et Cona vinum ministrari, juxta quantitatem vini quam habebat ibi, et prout cuique ecclesiae congruum erat. Conventui autem Pontiniacensi, Regniacensi, et virginibus Christi de Crisinon in hunc modum distribuit. Quadam die accito cellerario Antissiodorensi, cellarium proprium intravit, et cognito quod dolia essent plena vino, fertur ita dixisse suo cellerario: Hoc vas sit conventus Pontiniacensis; istud Regniacensis; istud pauperum virginum Christi, unumquodque designans virgula, quam habebat in manu sua. Porro cellerarius sciens vinum esse de megrana, quod destinaverat virginibus Christi, dolium quoque 40 modiorum magni pretii fore, quasi ex consilio animum episcopi avertere voluit a tanto dono, dicens: [Col. 0295C] Domine, istud vinum est de megrana, et vas 40 modiorum magni pretii putationi vinearum, et aliis necessitatibus reservatum, placeat vobis vinum minoris pretii dare, quia aliud habetis prae manibus, quod ex magna animi accipient charitate. Cui episcopus: Non sapis ea quae Dei sunt; quod dixi, dixi; nescis quod verbum Dei nunquam debet esse otiosum. Quid multa? dixit et facta sunt. Sed adhuc audiamus quid dominus adjecerit huic viro ad augmentum hujus charitatis. Vocatus est dispensator monialium, injunctum est ei, ut deferat vinum datum usui virginum. Sed ille cum intelligeret vinum tam bonum et tanti pretii esse, obtulit venale, ut de pretio vini vilius emeret, et residuum pretii necessitatibus aliis reservaret. Episcopus hoc audiens monachum [Col. 0295D] dispensatorem jubet vocari, quare velit vendere vinum inquirit. Monachus causam exponit; quod episcopus intelligens, inquit: Ego vinum, quod dedi sub eodem pretio quod alii daretur, volo quod in meam redeat potestatem. Obsequitur monachus voluntati episcopi; datum est pretium monacho non minus quam potuit habere ab alieno. Quo facto, episcopus ad monachum: Modo pretium vini habes; ecce hoc vinum sicut prius iterum sponsis Christi dono, utque illud habeant et bibant praecipio.

Creditur quoque de ipso, quod semel, et secundo, et tertio corporis infirmitatem sentiens, ita universa quae habebat pro amore Dei destribuit, ut nihil mobile praeter vestimentum, quod vix posset sibi sufficere, [Col. 0296A] retineret. In quadam autem infirmitate, cum omnia dari praecepisset, allata est ei quaedam pyxis cum electuario et parvo cochleari argenteo. Ipse autem cochlear statim praecepit dari, ut nihil sibi retineret, quod conscientiae suae puritatem offendere posset. Accidit quoque, ut quodam tempore apud Claramvallem esset, ubi saepe en magna animi voluntate morabatur pro consilio animae suae, quia tunc temporis dominus Bernardus venerabilis, magni nominis et meriti abbas, cujus vita et doctrina in universali Ecclesia celebriter divulgata multos secum traxit ad Christum, ibique die quadam cum abbas et conventus monachorum, quorum consuetudo est proprie manibus metere unde vivant ipsi et necessitatem patienti tribuant, in campum quemdam [Col. 0296B] ad metendum irent, episcopus cum falce conventui se interposuit, magnum fructum exspectans, quoties inter eos contingeret ipsum socium esse laboris, ventum est ad campum ubi seges erat; secant omnes; colligitur seges in manipulos; et ecce nubes tenebrosa et multis imbribus plena obnubilans coelum et circumvolvens campum ubi erant. Quod cum videret dominus Bernardus venerabilis abbas imperterritus, et fidem Christi semper habens in pectore suo, de qua scriptum est: Omnia sunt possibilia credenti (Matth. IX, 22), conversus ad episcopum ait: Pater, dic ut imminens pluviarum inundatio transeat. Ille, ad humilitatem semper respiciens, sic respondit: Non sum hujus meriti; tu, ora, et confido quod Dominus dabit tibi. Econtra [Col. 0296C] abbas, et, tu Pater, ora et ego tecum. His dictis, oravit uterque, et statim aures Domini in preces eorum, recessit caligo nubium: subsecuta est serenitas aeris; et cum siccitate colligunt messem suam sancti messores.

Quodam quoque tempore ex quadam insolita nimietate ventorum quaedam turris lignea ecclesiae sancti Stephani funditus corruit super domum episcopalem sub silentio noctis dejecta, episcopo dormiente, trabes et ligna transtegumenta domus penetrando circa lectum episcopi cecidere hinc inde, etiam ex transverso, omni laesione submota a sancto viro. Quid ad haec dicemus? patet quod ille solus et unus dormientem custodivit episcopum, qui non dormitat, neque dormit, et custodit Israel (Psal. CXX, 4): [Col. 0296D] semper enim custodivit omnes diligentes se, de quo solo vere scriptum est quia nisi Dominus custodierit civitatem, frustra vigilat qui custodit eam (Psal. CXXVI, 1). Cum autem de consuetudinibus ecclesiae suae inter praepositum et canonicos discordia tempore longo durasset, sub juramento testium, tam canonicorum quam laicorum consuetudinibus ex majori parte scriptis et juratis pacem inter praepositum et fratres posuit, et scriptum suo sigillo confirmavit, et auctoritate summi pontificis communiri fecit in pace ecclesiae suae, illum fructum attendens quem legerat in beati Martini opere, qui ante obitum suum sibi imminentem in Condatensi ecclesia studuit pacem reformare, quem fructum pacis per Psalmitam [Col. 0297A] Auctor pacis promisit, sunt, inquiens, reliquiae homini pacifico (Psal. XXXVI, 37). Et cum inter omnes praelatos Ecclesiae cujuscunque fuerint ordinis vix unus possit inveniri, qui parentes suos, etiam si non sint digni, non sublimet honoribus et beneficiis ecclesiarum, iste singularis inter infinitos cuidam suo nepoti nunquam in vita sua praebendam voluit dare; et licet non multum assiduus esset in ecclesia sua ob quietem spiritus, quem inveniebat inter claustrales, multam tamen sollicitudinem circa suam ecclesiam exhibebat; ad servitium igitur ecclesiae suae augmentandum, considerans nihil tam utile in ecclesia ad commune bonum fratrum, quam si praepositum ecclesiae cederet eis in communem usum, quadam die consilio accepto non ab homine, sed a [Col. 0297B] Deo, per manum sancti Stephani super altare ipsius, praeposituram obtulit, et in perpetuum habendam communitatem fratrum, et praecipue ad refectionem ipsorum concessit et donavit; ipsumque donum, ne ab aliquo posset infringi, auctoritate Innocentii papae fecit confirmari. Verumtamen quod super hac donatione factum fuerit, tempore successoris sui observatum non fuit.

Dedit etiam ecclesiae beati Stephani ecclesiam Deoysi et ecclesiae sancti Germani ecclesiam sancti Ferreoli. Domum episcopalem de novo aedificavit lapideam, amplam, et tegulis texit; et in illa parte ejusdem domus quae respicit ad orientem stationem quamdam construxit, quae vulgari lingua logis appellatur, plurimum in aspectu delectabilem, cum [Col. 0297C] pulcherrimis columnis exornatam super murum civitatis, unde et fluvius subtus potest videri, et vineae et agri. Appropinquante igitur termino vitae suae apud illum praefinito, qui tunc dat dilectis suis somnum (Psal. CXXVI, 2), quo vult eis haereditatem suam dare, universa membra ejus calor occupat innaturalis; ipse vero carne laborante spiritum in psalmis et orationibus Creatori suo compellebat servire. Cumque supervenisset dies extremus, fratres circumstantes, quali potuit diligentia, circa horam nonam diei, his admonuit verbis: Horas diei quae supersunt, quas debemus, Domino persolvamus, quoniam finitis horis statim requiescam. Cantaverunt igitur Domino, et hora completorii completa, completus est terminus vitae ejus; sicque verbum, quod [Col. 0297D] praedixerat, subsequitur effectus veritatis. Quibus finitis horis requievit in Domino, quod tunc non prius intellexerunt circumstantes. Putaverant enim verbum ejus fuisse de quiete corporis. Est autem obitus ejus quarto Idus Aug., et a sede episcopali, ubi spiritum reddidit Domino, ad ecclesiam S. Germani, sicut de ejus voluntate dum adhuc viveret, processerat, corpus ejus delatum est cum debita reverentia, et ibidem in capitulo ejusdem ecclesiae, ubi fratres disciplinantur, Domino providente habuit sepulturam, nec vacavit episcopatus ab electione successoris sui per septimanam.



CAP. LV. De Hugone.

Hugo de Cluniacensi territorio ortus fuit, sicut et [Col. 0298A] praedecessor suus, cujus et nomen habuit, de ordine Cisterciensi primus abbas Pontiniacensis ecclesiae, qui indicto jejunio tam clericis quam populo Autissiodorensis oppidi, facta invocatione sancti Spiritus electus est in pontificem. Pater hujus . . . . . . mater vero . . . . . . Qui cum in Senonensi Ecclesia propter suspensionem domini Henrici metropolitani locum consecrationis non haberet, apud Ferrarias a domino Gaufrido Carnotensi episcopo circa festum B. Vincentii consecratus est, et Dominica qua cantatur: Circumdederunt me, ad suam sedem episcopalem honorifice introitum habuit et in ecclesia sibi commissa divinum officium solemniter celebravit. Iste siquidem cum de genere magnorum virorum processisset, ipse quantum ad animi magnanimitatem plus [Col. 0298B] suo contulit generi, quam genus suum ipsi. In loquendo parcissimus erat, in faciendo efficax, et promptissimus, et quamvis mirae esset patientiae juxta propositum ordinis sui, ut manus saevientium in ecclesiam et in res ecclesiae reprimeret, rigorem admiscuit patientiae; et quos non poterat per patientiam et humilitatem superare, conculcabat rigore justitiae, qui judicio sapientis multum necessarius semper est in Ecclesia Dei. Quotidie enim crescit malitia et multiplicantur mala super Ecclesiam, quemadmodum pauci inveniuntur praelati in Ecclesia Dei, qui animam pro grege sibi commisso contra malignantes opponant, et rigorem justitiae in laude bonorum ponant, et vindictam malorum exerceant. Iste vero intelligens tam humilem quam potentem [Col. 0298C] unum habere Dominum, licet humilibus aliquando parceret in justitia, semper in potentiores ad vindicandum veniebat in virga, illud Augustini ad manum habens: »Aliter servit episcopus, aliter sibi subjectus: subjectus fideliter vivendo; episcopus justa praecipiendo, et peccatores convenienti rigore corripiendo.« In exemplum quoque beati Ambrosii factum sibi assumens, qui, Theodosio imperatori venienti ad civitatem Mediolanensem, in faciem restitit ei, et propter multa homicidia, quae jussu suo facta fuerant, suum scelus sibi annuntiare et introitum ecclesiae, donec Deo satisfaceret, interdicere non trepidavit. Nec mirum, si animus ejus erat ad justitiam paratissimus, qui pro vindicta exhibita, Domino placato populum Judaeorum a pestilentia [Col. 0298D] mortalitatis liberatum intellexit per manum solius Phinees, qui stetit et placavit, et cessavit quassatio (Psal. CV, 30). Talibus eruditus exemplis sicut putabat ex officio pietatis humilibus condonandum ipse, ita etiam judicabat crudele et impium superbis et de consuetudine in res ecclesiae saevientibus facile condonare. Illud sapientis non obliviscens: ex solito peccantibus de facili indulgere nihil aliud est quam eisdem peccandi materiam ministrare. Illud etiam beati Hieronymi, quod ad instructionem eorum qui praesunt Ecclesiae Dei in epistola de doctrina divini studii ad Paulinum sacerdotem scripsit: Sancta quippe rusticitas solum sibi prodest; et quantum aedificat ex vitae merito Ecclesiam Christi, tantum [Col. 0299A] nocet, si destruentibus non resistat. Comitem Willelmum, qui postea in Carthusia religionis habitum suscepit, vocando in causam, ad hoc canonico judicio coegit, ut multa ecclesiae suae restitueret, quae de jure canonicorum ecclesiae suae fuerant; multa etiam ad jus episcopale pertinentia, quae idem comes propter defectum justitiae praedecessoris sui in suam redegerat potestatem.

Illo itaque tempore usus nemoris, quod Monsbarri dicitur, canonicis beati Stephani est redditus, ob quem usum pars quaedam nemoris est canonicis assignata a filio ejusdem comitis, cum in eodem nemore villa nova aedificaretur. Venationem etiam, quam comes per nemora sua ad episcopale jus pertinere negabat, recuperavit, et ut de hoc jure ecclesia [Col. 0299B] remaneret investita, ipse tempore suo et venatores et canes habuit, frequentissime praecipiens venari, et sub oculis comitis per mediam civitatem cum canibus et debito clangore venationem ad sedem episcopalem deferri. Quid multa? ad hoc prudentia et rigor justitiae suae omnes episcopatus sui potentes compulerat, ut praesentiam suam honorarent, absentiam timerent, et injicere manus in res ecclesiae, rigorem ejus sub oculis habentes, praesumere non auderent. Cumque multoties castellani et potentiores ad suam praesentiam venientes, pro indulgentia alicujus commissi requirenda et genuflexo preces funderent, non statim illis responsum dabat, imo etiam aliquando oculos suos ab eis videbatur avertere, non propter superbiam, vel indignationem, sed [Col. 0299C] ne nimia humilitas, quae talibus placere non potest, in gladio Petri timoris minueret reverentiam.

Cum igitur inter caeteras virtutes, quas gratia sibi contulerat, hospitalitatem primum a Domino in Evangelio, postea per Apostolum, intelligeret plurimum commendatam, ipse non oblitus illius verbi, quod in sua promiserat consecratione (hospitalis volo esse) domum suam hospitalem esse voluit. Unde et quemdam conversum de Pontiniaco praeesse constituit domui suae, qui tam praesente quam absente episcopo semper hospites paratus esset recipere, et praecipue universos ordinis sui, qui ad suam domum declinarent causa hospitandi. Studium etiam hujus erat loca religiosa semper tueri et manu tenere, et solo habitu religionem [Col. 0299D] praetendentes ad religionis veritatem, ubi facultas dabatur, reformare. Unde et in quadam ecclesia Antissiodorensi, quae in honorem Genitricis Dei a sancto Vigilio praedecessore suo extra muros civitatis fundata erat, religionem de Praemonstrato sua auctoritate cum auxilio comitis pia devotione constituit, illis canonicis ab ecclesia remotis, quorum conversatio minus erat honesta. Denique cum inter universos Gallicanae Ecclesiae coepiscopos praecipue honestatis et magni consilii pro certo sapientum judicio teneretur, cumque ad commune bonum Ecclesiae suae multum sollicitus exstitisset, cuidam tamen nepoti suo praeposituram ejusdem Ecclesiae donavit, quam benignissimo charitatis affectu venerabilis [Col. 0300A] bonae memoriae Hugo praedecessor suus ad bonum commune fratrum super mensam sancti Stephani per manum ejusdem protomartyris dederat, quod et auctoritate summi pontificis et sua confirmatum fuit. Redditus episcopales in multis emendo, invadiando, tempore suo ampliavit, domum quoque cujusdam militis, quae subtus murum erat et nimis propinqua domui episcopali, quam de media nocte in jocis garcionum et ancillarum suae domus quietem nimium solebat infestare; de laica manu emptam in jus episcopale transegit, domum quoque ante januam suam, utpote multum domui episcopali necessariam comparavit, dedit ecclesiae sancti Stephani vadium cujusdam nemoris in XXII libris, et ecclesiam de Landriaco in memoriam [Col. 0300B] obitus sui. Est autem dies obitus ejus V Idus Octob. et in domo Pontiniacensi, quae primum habuit fundationem de ordine Cisterciensi in episcopatu Antissiodorensi, in qua et ipse primus exstiterat abbas, a saeculo migravit, et in ecclesia Pontiniacensi sepulturae locum invenit. Sedit autem circa annos 14, et vacavit episcopatus per annum, et a festo B. Dionysii usque ad adventum Domini.



CAP. LVI.---De Alano.

Alanus abbas de Ripato, natione Flandrensis, vir religiosus, rexit episcopatum 14 annis, et redditus episcopales in multis augmentavit. Apud Varziacum in turre et in aliis locis, multa in Vadimonio accepit. In valle capellae sancti Andreae domum petrinam aedificavit: apud Gagiacum grangiam petrinam [Col. 0300C] et tegulis tectam, et domos ad manendum cum capella aedificari et vineas plantari fecit. Capitulo dedit XXX solidos censuales in ecclesia de Escoliva nihilominus, et dedit ecclesiam de Lindriaco cum praesentatione capellani: ad ornamentum vero ecclesiae beati Stephani dedit pallia duo optima et ad servitium ejusdem librum quadraginta homiliarum beati Gregorii satis eleganter scriptum et ornatum: aliis etiam ecclesiis Antissiodorensibus, tam in redditibus quam in aliis beneficiis, multa misericorditer contulit; quamplura etiam digna memoria et scripto in epicopatu operatus est, quae non culpa, sed ignorantia scriptoris litteris adnotata non fuerunt. Hic cum in episcopatu Deo et hominibus placens laudabiliter 14 annis vixisset, sollicitudinibus et curis [Col. 0300D] mundanis, quibus prius abrenuntiaverat, se omnino exuere volens, episcopatum resignavit, et relicta activa vita contemplativae se prorsus tradens, Clarevallem adiit, ibique inter athletas Christi martyrium sui temporis aggressus jejuniis, orationibus, lectionibus, atque aliis charitatis operibus solummodo vacans, fine ut credimus beato in Domino quievit. Obiit autem V Idus Octobris et sepultus est Clarevallis: pro cujus anniversario solemniter celebrando magister Abbo ejus clericus emit in molendinis de Crevenno XL solidos, et plus de redditu et canonicis B. Stephani dedit annuatim in eodem anniversario dividendos, ita quod in alios usus nullo modo alicui liceret praedictos redditus transferre. Episcopavit [Col. 0301A] autem tempore piissimi regis Ludovici, Willelmo comite Nivernensi, qui sepultus est apud sanctum Germanum qui non minimum ei in vita sua adversatus est, et pervenit usque ad tempus Willelmi filii ejus, qui Hierosolymis mortuus est, Romae autem praesulibus Adriano et Alexandro papa tertio.



CAP. LVII.---De Guillelmo.

Guillelmus Tuciacensis fuit, non tantum illustris, sed et honesta origine procreatus, pater enim ejus exstitit Girardus de Narbonia vir nobilis, mater vero Agnes non genere viro suo inferior; qui clari cum essent rerum copia et sanguinis generositate, nobiliores tamen moribus et feliciores fuerunt natorum propagatione. Non enim hunc tantum praesulem nutu Dei genuerunt, sed Hugonem Senonum venerabilem [Col. 0301B] archiepiscopum, qui primogenitus eorum fuit, vir videlicet modestus, liberalis, et omni morum honestate praeditus. Praedictus Willelmus in juventute sua primum archidiaconatum et postea praeposituram Ecclesiae Senonensis administravit, in qua administratione ita floruit, quod nulli clericorum in Galliis largitate, hospitalitatis gratia, expensae et familiae numerositate secundus exstiterit: hujus consilio et prudentia universali Ecclesia fere fluctuante et schismate saeviente, praenominatus frater ejus archiepiscopus, imo ipse recepit, et Senonis addixit beatae recordationis Alexandrum papam tertium, nondum plene confirmatum: quod etiam reges et principes facere formidabant, in qua receptione, et quandiu apud eos morata est curia, [Col. 0301C] quam laudabiliter se utrinque habuit, non est facile dictu. Ad episcopatum divina bonitate accersitus, famam saecularem et laudis humanae lenocinia prorsus postponens, consuetae tamen nequaquam oblitus est hospitalitatis, imo eam quousque vixit, pie et liberaliter exercuit. Omnibus se affabilem, oppressis misericordem, et egenis benignum incomparabili exhibebat simplicitate; vigiliis et orationibus insistens, vix aliquando obdormiebat vel evigilabat, quin psalmodia in ejus ore resonaret. Missam quotidie celebrabat, nisi forte aliqua grandis superveniret necessitas. Equitans raro cum familia sua loquebatur, nisi forte de negotiis suis, sed aut solus tacite psallebat, aut uno de sociis advocato psalmos et litanias vel totum psalterium aut partem illius [Col. 0301D] juxta viae quantitatem decantabat. Gratiam et amorem principum, praelatorum Ecclesiae et populi totius, ei divina contulit benignitas: tempore suo crebra fuit comitum Nivernensium mutatio; unde majori Ecclesiae suae et aliis quamplures emersere tribulationes et angustiae, quas Deo juvante vir pius et humilis ita sedare studuit, quod nec sua, nec aliae sibi subditae Ecclesiae de juris sui integritate aliquod detrimenti omnino senserint: nec tantum Ecclesiarum, imo et populi atque civitatis, in qua sedebat, se patronum et tutorem spiritualiter et temporaliter exhibuit. Siquidem cum Guido comitatum adeptus esset consilio seductus perverso non tantum Ecclesiarum, sed et totius civitatis antiquis [Col. 0302A] consuetudinibus obviare conatus est; in primis enim torcularia in jus suum redigere tentavit, ita quod in tota urbe nulli liceret torcular habere nisi sub tributo comiti annuatim reddendo: cui praesumptioni praesul praedictus ita viriliter restitit, quod nec clerus, nec populus antiquam libertatem amiserit, nec in aliquo gravatus fuerit. Idem comes alias decimas vinearum assensu etiam Ecclesiarum, ad quas pertinebant, violenter occupavit, ita quod in singulis portis custodes constituti ab omni transeunte decimam partem vindemiae, aut plus etiam per vim accipiebant. Quo audito praesul comitem convenit, et cum ab incoepta violentia ejus admonitione cessare non vellet, in ipsum excommunicationis et in terram suam interdicti sententiam generaliter [Col. 0302B] promulgavit, nec hoc etiam contentus, domnum papam per nuntios suos super hoc consuluit, a quo privilegia et confirmationem tam decimarum, quam aliarum rerum Ecclesiae obtinuit; nuntios autem ejus praevenit misericordia Domini, quae et comitis amicitiam et decimarum restitutionem cum humili satisfactione ei contulit, ita quod quidquid clericis aut hominibus Ecclesiarum ablatum fuerat, unicuique ad probationem suam vel ad nutum suum restitueretur. Item idem comes de assensu regio communiam Antissiodori de novo instituere voluit, cui item praesumptioni praesul insignis se confidenter opponens, super hoc in regia curia causam ventilandam suscepit, non tamen absque periculo et expensarum nimietate, fere enim malevolentiam illius [Col. 0302C] piissimi Ludovici regis incurrit, qui ei improperabat quod Antissiodorensem civitatem ipsi et haeredibus suis auferre conabatur, reputans civitates omnes suas esse, in quibus communiae essent; tandem vero cum inde diu altercatum fuisset privilegiis et chartis Antissiodorensis Ecclesiae diligenter inspectis, et cognitis, et non minima pecuniae summa tam rege quam suis mitigatis, causam obtinuit, et regia privilegia continentia, quod absque assensu et licentia Antissiodorensis episcopi nullo modo liceret comiti et aliis Antissiodori communiam instituere.

Tantas autem persecutiones et gravissimas insultationes praedicti comitis et suorum, quando et quomodo voluit divina pacificavit clementia, siquidem [Col. 0302D] cum comes fere continua corporis gravaretur molestia, graviori tamen coepit apud Clamiciacum incommodo detineri, et quasi in ultimis vexari; ad quem visitandum, non tantum proceres, sed etiam vicini convenerant episcopi; erat autem tunc temporis excommunicatus. Cum autem de vita ejus dubitarent, coeperunt omnes episcopi qui aderant supplicare super absolutione; Eduensis vero et Nivernensis precibus eorum nullo modo voluerunt vel ausi sunt acquiescere, praesul vero Willelmus ea qua erat pietate et confidentia motus, ait baronibus: Absit hoc dedecus et opprobrium sempiternum a nobis, qui hic praesentes sumus, quod tantus vir et comes noster inter manus nostras excommunicatus [Col. 0303A] moriatur: ego me primo interpono responsalem Virziliacae Ecclesiae et aliis pro quibus in eo lata est sententia; quo audito barones gavisi, imo magis admirantes, et magnificantes consilium et liberalitatem praesulis, omnes similiter responsales se constituerunt, et ita absolvit eum; super qua absolutionis benignitate non tantum procerum aut populi, sed et tantam comitis adeptus est amicitiae gratiam, quod non eum domnum aut episcopum, sed et patronum suum, cum de illo ante ipsum sermo fieret, frequentius nominare solitus erat. Unde ei postea dedit et Ecclesiae suae in perpetuum possidendos omnes homines, quos in valle capellae sancti Andreae habebat; nihilominus etiam concessit in fine suo Tornodori donum, quod mater sua pro anima ipsius [Col. 0303B] et suorum fecit eidem episcopo de hominibus quos Varziaci habebat, quorum ibi triginta aut plures erant familiae, quos post mortem comitis idem pontifex per manum et per privilegium pii regis Ludovici obtinuit, non tamen absque magno labore et maximis expensis. Acquisivit autem apud Varziacum quidquid Matthaeus Caliga laxa in eodem castro et Castellania habebat, quae possessiones magni erant pretii et redditus: nunc in parte earum sita est domus episcopalis et Fosseta. Multa alia acquisivit ibidem in vineis, pratis, domibus et diversis possessionibus, quae propter prolixitatem noluimus numerare; apud Corruel acquisivit plures homines, apud Giacum domos et furnum aedificavit, et in magna parte muro circumdedit, vineas plantari fecit; et [Col. 0303C] homines et multa alia ibidem cum prato decani acquisivit; apud Charbuiacum emit mille solidos quidquid Girardus Poteret miles ibi habebat; ibidem etiam prata et multa alia comparavit, et forestas instituit; apud Apoiniacum emit prata, vineas et terras arabiles; acquisivit etiam ibi feodum Iterii Raaudi, et feodum Willelmi militis, et terras et prata quae Hugo miles de Burgi et mater sua et fratres habebant inter Icaunam fluvium et Chaumeis; partem etiam illam, quam in eodem nemore reclamabant, et omnia alia, quae circa idem castrum, tam in feodis, quam in proprietate possidebant, quae multa comparavit pecunia.

Item ante tempus suum Stephanus de Petra Pertusa vir nobilis et potens terras arabiles, quae juris [Col. 0303D] episcopalis esse debebant, tam sibi quam suis hominibus possidendas occupaverat, et diu injuste detinuerat. Quo rescito, quamvis sibi junctus esset prima sanguinis linea, tamen vir Dei justitiae postponens generis propinquitatem, non cessavit, donec omnes terras praedictas per justitiam ecclesiasticam et judicio Senonensis curiae in proprietatem episcopalem redegit; et ne in posterum aliqua super hoc emergeret querela, inter terras praedicti Stephani et terras episcopales loco metae crucem magnam affigi fecit, et terras illas postea, quandiu vixit, propriis carrucis excoli fecit. Item cum magna aquarum inundantia, quae tempore suo contigit, molinum de Verno prorsus absolutum fuisset, partem quam Josselinus [Col. 0304A] et haeredes sui in eo habebant, emit, et multo melius quam ante fuerat molinum reaedificavit. Apud Tociacum aedificavit domum episcopalem et cellarium, emitque ibidem terras, prata et multa alia; dedit etiam in aedificatione turris XX libras ea conditione, quod Dominus Hargodus ei juravit quod quoties ipse vel successores sui turrim illam habere vellent, tam ipse, quam haeredes sui traderent, et custodes turris praedicti quoties eos mutari contingeret; apud Conadam emit a Mochis de Chaleneio grangiam de Brueria, quae sita erat juxta villam Chael, cum bobus et carruca, pratis et terris omnibus ad grangiam illam pertinentibus, pro quibus dedit quater XX lib. Proviniacenses. Acquisivit etiam multa alia in eadem castellania: et [Col. 0304B] quamvis Herveus de Donzy vir tantae nobilitatis et potentiae ei nunquam cessaret adversari, tamen Deo opitulante nihil de jure Ecclesiae suo tempore amisit, sed cum jam in lecto mortali jaceret, eum coegit ad lectum suum venire, et ei pro feodo Giemi ligium homagium facere. Antissiodori emit apud sanctum Julianum XX solidos censuales; emit etiam domos Lamberti Hosmundi, quae contiguae, et nimis importunae erant portae et domui episcopali, et illis dirutis plateas curiae suae univit et muro circumdedit; emit item domos, quae erant juxta posternam et plateas Remaldi militis de Lindriaco, et plateas Stephani de Sarmasia; multa alia emit et acquisivit in eadem urbe, quae longum est enumerare. Pauca de ejus admiranda simplicitate et miraculosa humilitate [Col. 0304C] veraciter perstringam: siquidem quadam die contigit quod dum per villulam pauperem et modicam transiret, muliercula quodam a tugurio suo egressa velut illa Chananaea quae pro filia supplicans Domino dicebat: Miserere mei, fili David, lacrymis et ejulatu miseranda clamabat currens post episcopum: Miserere mei, homo Dei, quia maritus meus dura et inconsueta morte atteritur. Clamore motus respexit, lacrymas videns, et causam agnoscens ab itinere divertit, descendens ab equo tugurium submissus intravit; invenit mulierculae virum, ita tota facie, gula, collo et gutture inflari, quod vix lingua ab ore projecta vivifico via pateret spiritui, et quod nullum omnino sermonem proferre infirmus posset; illico lacrymis perfusus ad orationis confugit suffragium, [Col. 0304D] fauces infirmi, vultum et gulam signo crucis apposite attrectans, et annulo suo saepius consignans, et benedictione data recessit, et illico tumor ille et morbus deficere coepit: post breve temporis intervallum, cum per eamdem villam rediret, praedicta muliercula ei gratulabunda occurrens, coepit gratias agere asserens et publice clamans, quod per ipsum de tam gravi mortis confinio virum suum Dominus liberasset, et sanitati restituisset.

Item alias cum benedicendum altare in capella fractum de Grandi monte apud Fontanetum properaret, invenit mulierem ante domum cujusdam agricolae graviter lugentem; quae super filii incommodo, quem de longinquo causa hospitalis ad praedictam [Col. 0305A] benedictionem adduxerat, inconsolabiliter dolebat: nam adolescens in arcto positus intra praedictam domum in extremis laborabat. Quo audito episcopus domum intrat, infirmum visitat, juxta stratum vile residet, adolescentis vultum et frontem manu contrectat, et lacrymosis eum vocibus consolatur, et de confessione admonet et hortatur. Audita confessione cum moram ibi faceret, coeperunt ei socii sui dicere, quod ibi capellanum dimittere deberet, qui infirmo communionem Dominici corporis daret: multitudo enim populi eum ad praedictam capellam exspectabat, et jam fere erat diei hora quasi tertia; quibus ille: Mihi nihil potius quam opus Domini perficere: nullo modo hinc amovebor, donec iste communionem [Col. 0305B] receperit. Jussit itaque quod ego, qui haec scribo, palefridum suum ascenderem, ut citius viaticum afferrem a praedicta capella, quae fere uno inde distabat milliario; quod et feci. Cum autem rediissem, non loci immunditiam, non infirmi odorem, nec strati vilitatem abhorrens, genuflexo, infirmo manu propria viaticum porrexit, et benedictione data, et multis tam matri quam infirmo solatiis adhibitis, recessit. Benedictione altaris perfecta vix missam aggressus fuerat, cum nuntiatur ei adolescentem illum obiisse: quo audito, cum sermonem haberet ad populum, tanta de eo locutus est, quod quasi secure eum assereret jam beata quiete perfrui. Multa alia scripto et memoria digna vidimus, et scientes praetermittimus; ne forte fastidiosi [Col. 0305C] videamur. Nunc de eis quae Ecclesiae suae et aliis Ecclesiis pie et misericorditer contulit, pauca subjungamus: Ecclesiam equidem beato Stephano operoso lapideo stabulatu undique subtegmine circumdedit, anterius pinnaculum et posterius cum vitreis ad ipsa pertinentibus fecit, turrim meridionalem nova firmatura et decenti laterum tectura decoravit; totam ecclesiam novis tignis, trabibus, tegulis, et lateribus in parte plumbatis cooperuit, et quantum ad ipsum pertinuit cameravit; tempore suo nova altaria fundata sunt ab ipso et ab aliis in eadem ecclesia, et consecrata, unum ante crucem, quod ipse consecravit in honore sanctae Crucis et beati Joannis evangelistae et sancti Laurentii martyris, et sanctorum Cyrici et Julitae, quorum [Col. 0305D] reliquias ibidem recondidit, et beati Aegidii confessoris, ubi et duos capellanos instituit, qui in perpetuum missam singulis diebus celebrarent pro anima Guidonis comitis et antecessorum suorum, quibus capellanis ab eo redditus sufficientes assignati sunt. Unum erexit de suo in crypta a parte curiae episcopalis, quod et consecravit in honore beati Pauli apostoli et sanctorum Cyrici et Julitae, quorum ibi reliquiae reconduntur, et in honore beati Germani episcopi et confessoris, et beatae Mariae Magdalenae; huic altari deservire tenentur canonici beatae Mariae, et quotidianam missam celebrare pro anima ipsius, et pro anima Fromundi clerici sui, qui ibi primus assignavit redditus; altari beati Andreae apostoli in [Col. 0306A] eadem crypta sito assignavit stipendia servientium: altari beati Nicolai, et sancti Martini concessit XL solidos censuales cum X libris cerae in ecclesia D. de Bruenio; ecclesiae beati Joannis Baptistae quae tempore suo a Stephano Ollandi est aedificata, et ab ipso dedicata, multa contulit in aedificando, et de redditu dedit eidem LX solidos, in ecclesia S. Priscae ubi et per ipsum duo presbyteri assignati sunt assidue futuri; ecclesiae beatae Mariae dedit ecclesiam de Monasteriaco Sicco, et censam quam habent, in ecclesia de Blavello canonicis ejusdem ecclesiae concessit. Ecclesiae B. Petri dedit ecclesiam de Venosa, et tunc ibi primum manserunt canonici; abbatiae S. Laurentii dedit ecclesiam de Cept, monialibus de Crisannove dedit XX solidos censuales, in ecclesia [Col. 0306B] de Monesterello, et medietatem minutae decimae de Lugniaco. Verum quam longum esset enumerare omnia quae Ecclesiis contulit! Compendiose dicimus quod nulla est in tota Antissiod. parochia ecclesia conventualis, quae pro beneficiis sibi ab eo collatis non teneatur anniversarium ejus solemniter celebrare. Nec hoc tacendum censuimus, quod ad ornatum ecclesiae B. Stephani unum dedit pallium optimum; item cum ad curiam primus omnium episcoporum Gallicanorum tempore schismatis tenderet, in novitate pontificatus sui capitulo sui dedit totius beneficii ecclesiae de Bacerna, instituens quod festum B. Martini hiemalis, pulsatis majoribus campanis solemniter celebrarent, et anniversarium Hugonis Senonensis archiep. fratris sui honore debito et condigno [Col. 0306C] annuatim agerent: postea cum a concilio Lateranensi rediisset, dedit urceum argenteum VIII marcharum ad ecclesiae ornatum, et ad reponendam aquam benedictam.

Fuit itaque tempore beatae recordationis Alexandri papae III, regnante in Gallia pio rege Ludovico, qui cum de eo loqueretur, frequentius dicere solitus erat, quod Willelmus episcopus Antissiodorensis unus de melioribus sacerdotibus totius regni sui judicio et aestimatione sua esset; pervenit autem usque ad tempus filii ejus Philippi et consecrationi ipsius, quae Remis celebrata est, interfuit, anno a Verbo incarnato 1179, in octavis omnium Sanct.; in ipso autem anno circa festivitatem B. Remigii aegrotare coepit, et cum se sentiret quartano gravari incommodo, [Col. 0306D] ad abbatiam B. Mariani causa quiescendi venit, ibique usque ad obitum suum decubuit. Cum autem ingruente hieme, graviori urgeretur molestia infirmitatis, advocato Theobaudo venerabili Nivernensi episcopo sibi amicissimo, et Girardo abbate Viceliaci consanguineo suo, et quibusdam Antissiod. Ecclesiae personis, et canonicis, testamentum suum fecit, et omnia quae habebat, tam in victualibus quam armentis et pecoribus, vendi fecit, et pro debitis suis reddi. Dedit item ibi ecclesiae B. Stephani cuppam argenteam IV marcharum de intus et deforis peroptime deauratam, ad reponendum in ea corpus Dominicum; dedit et camnulas et pelves argenteas ad quotidianum officium altaris B. Steph. Item dedit [Col. 0307A] vestimenta sacerdotaila, albas duas mirifico apparatu decoratas, cum stolis et amictibus pretiosis, et tunicam cum dalmatica et infulam miro auriphrygio ornatam, et libros, et alia quae in capella sua habebat cum cophino in quo reposita erant; dedit etiam auriphrygium, quo post obitum ejus decenter ornatae fuerunt duae infulae; abbatiae vero, in qua jacebat, dedit XL solidos censuales in ecclesia de Lugniaco et de Molins; dederat autem eidem ecclesiae prius multa alia, medietatem videlicet censae Vincellis, et terras quas apud Tangiacum ipse emerat, et quaedam alia infra et extra muros civitatis. Vixit autem, imo verius in infirmitate laboravit, et poenitentiam egit usque ad finem Februarii: quamvis enim ita attenuatus esset atque debilitatus, quod nec super pedes [Col. 0307B] stare, nec a lecto surgere posset, abstinentiam tamen solitam omnimodis observabat. Nam tota Quadragesima, a festo videlicet B. Martini usque ad Nativ-Domini quotidie jejunans nullum omnino cibum sumpsit, nisi quadragesimalem.

Interea tanta erat visitantium multitudo et frequentia, quod etiam aliquis sanus et incolumis vix eos sustinere posset; ipse tamen, quamvis jam quasi omni corporis vigore destitutus, omnes cum honore recipi praecipiebat, et omnibus gratias agens lacrymosis vocibus supplicabat, quatenus pro ipso apud Dominum intercederent, ut bono fine consummaretur: hujusmodi enim verbum et in infirmitate, et cum sanus esset, frequentius in ore ejus versabatur, bonum exitum a Domino tantum debere peti; unde [Col. 0307C] multoties audivimus cum pauperes aut alii dies multos vitae, prosperitatem aut continuam ei precarentur corporis sanitatem, aiebat: Non hoc a Domino petere debetis, sed tantum, quod bonus sit exitus meus: sola itaque, superstes spiritu, terrae particula jam emortua, nunquam tamen ab oratione vacans, sic laboravit usque ad finem Februarii. Tunc finem suum appropinquare agnoscens familiam suam ante se advocatam absolvit ab omnibus quae in eum commiserant, et ab eis se absolvi suppliciter cum lacrymis postulavit: pauca etiam, quae sibi residua erant, annulos videlicet suos distribuit, et advocato decano et capitulo suo, ad lectum suum, finem suum eis commendavit, valde conquerens et dicens se tantis occupatum fuisse quod non multa eis bona contulerat, et [Col. 0307D] tamen se ita erga ipsos habuisse, quod parum aut nihil detrimenti eis irrogasset, sed omnes sincera dilexisset charitate. Ut tamen memoria ejus apud eos in perpetuum haberetur, dedit eis ibi ecclesiam S. Prisci, ita quod centum solidi de censa ejusdem ecclesiae annuatim dividerentur in anniversario suo aequaliter canonicis et presbyteris de choro B. Stephani qui servitio interessent. Caeteris vero clericis, prout opportunum videretur, et residuum pauperibus erogaretur, ibidem coepit eos cum lacrymis monere et exhortari, ne inter eos discordiae vel invidiae seu schismatis perniciosum irreperet flagitium, sed statim eo sepulto regem adirent, obitum suum nuntiaturi, et debitam eligendi licentiam ab eo petituri, [Col. 0308A] et sic absque dilatione convocatis fratribus, personam honestam, litteratam, bene morigeratam eligerent: nam mora diuturna eis damnosa esse poterat et periculosa. Rogavit item, quod in vilioribus vestimentis sacerdotalibus, quae in ecclesia beati Stephani erant, sepeliretur. Tunc in haec verba cum magno ejulatu prorupit: Ille veram pacem vobis misericorditer concedat, qui recessurus a discipulis inquit: Pacem relinquo vobis, pacem meam do vobis, et sic facta generali confessione, intercessionibus ab eis impetrata et absolutione, data benedictione, eos dimisit. Nihil item de contingentibus omittere volens, Senonensem venerabilem praesulem Guidonem per nuntios accersivit, humiliter supplicando, ut exitui suo interesse dignaretur; qui pro pietate, qua erat, negotiis posthabitis [Col. 0308B] ad ipsum prosperavit, et eum adhuc spiritantem invenit. Cum vero de confessione et absolutione quamvis multoties alias, tunc tamen praecipue et attentius, ut res exigebat, locutus est; ipse etiam nepotes et familiam suam tanquam domino et consanguineo suo commendavit, quos in patrocinio suo benigne suscepit, et quod nunquam eis deesset spontanee promisit; in nocte sequenti, cum infirmitate gravius solito urgeretur, quaesierunt ab eo sui, utrum in cinere et cilicio, sicut decet Christianum, vellet obire, quod ipse voce, qua potuit, et gestu annuit, et poposcit, et crucis impressione se ut potuit muniens ejusdem crucis signaculo dextera parte elevata illud ultimum stratum consignavit: sicque ibi positus, cum religiosi et clerici, qui aderant, litanias et psalterium decantarent, [Col. 0308C] quandiu potuit cum ipsis psallebat; circa mediam noctem cum conventus Matutinos decantasset, ad eum visitandum venit, et in conspectu eorum emisit spiritum. Cum autem corpus ejus lavaretur, coepimus qui aderamus ultra quam dici potest mirari, siquidem de novo ejulare super stupenda et inaudita ejus attenuatione; totam faciem ejus et vultum balsamo perunximus, et postquam indutus est sacerdotalibus et pontificalibus insigniis ad ecclesiam eum detulerunt. In crastino quantus fuerit luctus totius civitatis, quanti gemitus et lamenta fere omnium adventantium, non est facile dictu. Apparebat jam in eo quasi species beatae quietis: nam vultus ejus, ut assolet esse mortuorum, nullo erat pallore fuscatus, sed ita serenus et quasi rubicundus, [Col. 0308D] quod advenientibus ille potius dormire quam mortuus esse videretur. Missis cantatis, peracto obsequio, praedictus archiepiscopus humiliter genua ante feretrum flectens, osculatus est chirothecas quibus manus ejus involutae erant, et sandalia pedum ipsius, quod et multi nostrum fecimus, et sic primus episcoporum Antissiodorensium sepultus est in eadem ecclesia ante majus altare a parte sinistra juxta parietem. Postea Hugo, Senonensis archidiaconus, ejus nepos, sepulturam satis honestam super eum aedificari fecit. Vacavit autem episcopatus anno integro, mensibus decem, diebus novem.



CAP. LVIII.---De Hugone de Noeriis.

Hugo de Noeriis sedit in episcopatu annis circiter [Col. 0309A] 24, ex thesaurario assumptus in episcopum anno Domini circiter 1183, circa purificationem B. Mariae virginis; vir quidem sanguinis generositate praeclarus sed animi magnificentia praeclarior.



Quibus progenitus et ortus fuit.

Hujus pater Milo Noeriorum dominus, mater domina de Gessia non inferioris nobilitatis fuit.



Quam magnifice se habebat.

His igitur ortus majoribus nativae fuit generositatis non degener. Nam more nobilium in multa degebat magnificentia saeculari, et vitam agere privatam indocilis, in evectionum multiplicitate numeroso clericorum et militum comitatu, multa domesticorum frequentia et apparatu magnifico, majorum suorum titulos adaequabat.



Quibus naturae dotibus vel scientiae, sive eloquentiae praeditus.
[Col. 0309B]

Erat autem staturae mediocris, decorus aspectu, sapientia praeditus, in agendis strenuus, inter consultos consultior, in tantum, ut si in quolibet praesens esset tractatu ejus exspectabatur sententia, et frequentius praevalebat: inaestimabilis facundiae, in persuadendo efficax, in demonstrativo genere loquendi, quod continet laudem et vituperium, facundissime vires exprimens oratoris, litteraturae et vivacis ingenii adeo ut in qualibet facultate liberali, seu mechanica, ei promptum esset verba habere materiae accommoda, ac si plenam ejus scientiam esset assecutus. Plerumque etiam Latino eloquio properato [Col. 0309C] valde studio cantica componebat et cantus. Commendanda quidem ingenii vivacitas siquidem brevi cudebat tempore prius ad limam perduceret quam ad linguam: sed tanta aestuabat aviditate edendi quod fecerat, ut inculta proferret in medium, quae melius latere potuerant, donec correctionis studiosae elimata incude luculentiori splenderent ornatu. Unde factum est quod ejus opuscula, quae plus in ipsius favore quam proprio schemate, frequenti, dum viveret, habebantur in usu, ipso sepulto, sunt pariter consepulta. Militum gaudebat stipari frequentia, et de militaribus studiis libentius disceptabat cum eis, unde et Vegetium Renatum frequenter relegerat, qui de hujusmodi loquitur disciplinis, de quo militibus multa doctrinalia proponebat. Miram [Col. 0309D] habebat affectionem ad suos. Urbanus ad eos cum quibus degebat, adeo ut omnibus omnia factus domi inter eos esset quasi unus ex ipsis, foris tamen praerogativae sub congruo moderamine dignitate firmata.



In quo mores ejus poterant argui.

Omnibus favorabilis, nisi habendi cupiditas, quae omnes pene potentes exagitat, ad exactiones et oppressiones subditorum, et usurpanda jura non sua ipsum plus forte debito provocaret, et nisi contra quemlibet indignatione concepta ruinae suae et nocendi libidini immoderate plerumque frena laxaret.



Quanto fervore fidem catholicam adversus haereticos de charitate zelatus est.

Verumtamen fidei catholicae assertor erat magnificus, [Col. 0310A] eoque circa illam fervore ardebat, ut ad capiendas vulpeculas quae demoliuntur vineam Domini sabaoth et haereticis dogmatibus degenerare faciunt in labruscas, tota vigilantia laboraret; contra quos ad nobilem dioecesis suae vicum de charitate videlicet eo accingebatur ferventius quo haereticorum ibi amplius fervere cognoscebat errorem, tantaque animi constantia haereticos ibi persecutus est, quod quidam ex eis per diversas dioeceses publicam agentes poenitentiam ad gremium matris Ecclesiae abjurata haeresi salubriter sunt reversi, alii pertinaciores in salutis suae dispendium in Italiam vel ad Albigenses ad sui erroris complices confugerunt, terrae nativitatis suae et propriae cognationis extorres; sicque in eo perfecit negotio, ut haereticorum malleus [Col. 0310B] non immerito diceretur.



Qualiter domos episcopales Antissiodorenses emendaverit vel ampliaverit.

Qui licet in spiritualibus sic proficeret, in temporalibus tamen multo proficiebat amplius, quibus propensius incumbebat: nam domos episcopales Autiss. seu lapsa reparando, seu nova construendo, provexit in melius antiquis aedificiis, cellam vinariam concamerationis lapideae majori palatio contiguam et coquinam juxta portam structurae admirabilis magnis impendiis superaddens.



De regio amne quid ibi fecerit.

Apud Eponiacum castrum suum, domus erat episcopalis, quae regis amnis vocatur, in loco gratissimo et commodissimo constituta, quam Icauna fluvius [Col. 0310C] ex sui profunditate sinus ibi piscosiores expandens undique praeterfluit, nisi quod terrae ab anteriori parte continuae modicum intervallum, magnam tamen intra se continens intercapedinem, ibi esse insulam non permittit; domus illa forma et materia humilis, domicilium episcopus praestabat inglorium, hanc multiplicibus et magnificae nobilitatis et venustatis aedificiis suis, non modicis sumptibus ampliavit; locumque illum tutioris suis refugii adversus hostiles strepitus facere desiderans, ab anteriori parte ubi terra erat continua, ab una parte fluminis ad alteram, sepem ex immensis roboribus murumque perduxit, et plurima propugnacula desuper collocavit, terramque in altum fodiens [Col. 0310D] fossas cotinuabat immanes, ut per eas cursum fluminis derivaret, fieretque ibi quod natura negaverat, insula videlicet artificii supplemento, opusque conceptum ex parte jam consummatum majori ad perfectum perduxisset, nisi comes Campaniae Theobaldus in manu forti ejus moliminibus restitisset, et opus pene in consummatione existens ad terram funditus dejecisset, domibus tamen episcopalibus in sua nihilominus integritate servatis



De Bello-Reditu, qualiter exstruxerit.

Apud Charbuiam villam episcopalem locus erat inter silvas frutetis obsitus, et propter juges et varios aquarum discursus prorsus inutilis et nullis usibus accommodus, qui nunc Bellus-Reditus nuncupatur. Ibi frutetis penitus exstirpatis, et aquis discurrentibus [Col. 0311A] in unam massam collectis, duo stagna fecit multis referta piscibus: unum superius, et alterum inferius ex influxione prioris, quibus adjecit et tertium, tum ex priorum decursu, tum ex fluctibus, tum ex torrentibus undequaque confluentibus in idipsum, magnum admodum et piscosum; domos insuper multiplicis structurae, nobilissimae et venustatis immensae exstruxit ibidem, quas fossis aquas ex stagni superioris influentia continentibus, et propugnaculis et sepe fortissima a parte anteriori, quae stagno priori est opposita, mirabiliter communivit, ipsi stagno murum latericium superponens. Cui loco ab ea parte ubi deest stagnorum munitio silvae confrage, circumquaque mersae, et ad terram demissae, validum praestans, et ad expugnandum difficile munimentum, [Col. 0311B] via licet arcta patenti media inter silvas, per quam multis portarum, fossarum, et pontium interjectis obstaculis ad domum interiorem difficilis, et qui suspectis temporibus a paucis observari valeat, est accessus. Locum istum idem episcopus, quantum humana potuit industria, ad omnimodam amoenitatem et commoditatem provexit: nam et silvas ubi frutetis erant vel arboribus humilioribus, aut rarioribus obsitae, et ob hoc minus utilitatis habiturae, penitus exstirpavit et in agriculturam redegit, hortos ibi fecit, plantavit arbores diversi generis, ut praeter amoenitatem quae proveniebat ex istis, fructus inde perciperet copiosos. Silvarum quoque partem non modicam sepe continua circumcinxit, ab ea porta quae est a parte silvarum anteriori, videlicet ad aggerem [Col. 0311C] tertii stagni usque perducens, et grata intrinsecus lustra ferarum concludens, et eorum multitudinem copiosam, quae et oculos intuentium de palatio jusunda visione pascebant, et plerumque vel in festis majoribus, vel in susceptione hospitum, grata Domino et nobilia exenia ministrabant; nec minus fecunda cuniculorum receptacula intra septa illa vel extra voluptuosae et utilis occupationis materiam ibidem praestabant: sic locus multimoda commoditate et amoenitate praeditus gratissimam praestat usque hodie episcopis mansionem, excepto quod sepis demolitio, quae sine immodico silvarum exterminio et sumptuum dispendio in sua integritate servari non poterat, feras suae reddidit libertati.



De domibus Tociaci et Conadae
[Col. 0311D]

Apud Tociacum et Conadam castra videlicet episcopalia in areis a suis praedecessoribus praeparatis domos condidit episcopales et nobilitatis immensae.



De his quae gessit apud Varziacum.

Castrum suum nobile Varziacum, quod propter imminuta loci prius frequentibus patebat depraedantium incursibus, muros reparando antiquos et fossas turribus ingentibus circumsepsit, domos episcopales juxta ecclesiam beatae Eugeniae muro solido magnificis aedificiis, turribus ac propugnaculis a primis condidit fundamentis, praesidium quoque episcopale ulterius muro solidiori, turribus munitioribus et antemuralibus in tutam ad expugnandum difficilem munitionem provexit, et fossis mirae amplitudinis [Col. 0312A] vallavit in gyrum, in quibus grata aquarum exuberantia ex fontibus circumflaventibus eas replevit; non modicum facit ad munitionis augmentum, et tum ex piscium multitudine qui ibi nutriuntur optimi, tum ex molendinis quae aedificavit ibidem, tum ex aliis utilitatibus suis, episcopo totique municipio multae commoditates existunt.



De his quae gessit apud Noerium.

Operae pretium duximus praesenti inserere lectioni quae et quanta operatus est in illo nobili patrimonii sui castro; Noerius videlicet, quod tantae a proavis nobilitate et immunitate praefulget ut ita in domini sui proprietate consistat et jure quod nullum habeat alicujus superioris dominationis respectum, sed potius de alodio, ut vulgo dicitur, et sui separati dominii [Col. 0312B] existere censeatur. Propter quod non solum finitimis, verum et principibus potentioribus circumquaque eo amplius invidiosum existit quo ad terras sibi vicinas, tum propter domini et casatorum seu vassallorum suorum potentiam, tum propter loci situm inexpugnabilem, magis libere et impune potest extendere vires suas, et ipse formidine imminet ampliori. Sane mortuo Clarembaudo, fratre domino castri illius, idem episcopus filii ejus Milonis scilicet in annis puerilibus constituti, tutelam suscepit, quam in multa sollicitudine administrans, et forte plus justo; nam propter hoc in agendis Ecclesiae suae remissior existebat; circa munitionem ejusdem municipii promovendam tota studii vivacitate incubuit; totis viribus sumptus fecit. Nam super muros burgi [Col. 0312C] inferioris, quem ad radicem montis positum amnis, qui Seneen dicitur, undique praeterfluit, ex muro seu ex lignis solidissimis robusta valde propugnacula collocavit in ascensu montis a burgo, licet ab ea parte castrum sit inexpugnabile situ suo; fossas in excisa montis rupe praegrandes, portasque munitiores exstruxit. In superiori vero parte, ubi se in cacumine suo montis, in quo situm est praesidium, major amplitudo diffundit; situm pandens machinis erigendis accommodum, praeter muros munitionis antiquos, inter quos unus erat solidior et exterior, quem frater ejus Clarembaldus, paulo antequam defungeretur, construxerat. Murum post illum interiorem majoris altitudinis, spissitudinis et soliditatis erexit in [Col. 0312D] capite ejus turri solidiore constructa; exteriori quoque muro fossas excisis cautibus fecit praeruptas, aliasque praemisit excisiones in monte, quae hostes possent a praesidio multiplicatis obstaculis et impedimentis arcere. Fecit et antemuralia muro exteriori connexa, et immensi roboris trabibus contexta desuper, ut qui subtus existerent telorum jactus quantoslibet, aut tormenta jaculatoria, seu quaelibet alia hostium molimina non timerent, sed securi venientibus ex adverso posteriorum fossarum et muri, cui conjungebantur, prohiberent accessum. Juxta murum illum fontis venam scaturientem invenit, quae licet sit modica, juges tamen et perspicuas aquas emanat.

Extra septa praesidii principalis magnae nobilitatis [Col. 0313A] exstruxit palatium, quod ipsi praesidio non modicae munitionis existit, gratam videlicet domini mansionem, quam multo et voluptuoso decoravit ornatu; fecitque cuniculos subterraneos a cella vinaria, quae turri suberat principali, in palatium inferius, de quo praediximus, quatenus propter vinum seu victualia quaelibet non oporteret ingredi vel egredi praesidium principale, sed victualibus per murum praesidii demissiorem, sportis demissis vinum sive aqua per fistulas mirabili quodam artificio occulte deferretur. Mirabilis sane cautela, ut scilicet victualia quae ad munitionem castri illata fuerant, vel invecta ibi sub munitiori custodia fidelius servarentur, et obseratis ad omnem excludendam suspicionem repagulis, usibus ad postulatum necessariis tali artificio deservirent. [Col. 0313B] Praesidium nihilominus, armis, balistis, caeterisque ad ejus tuitionem necessariis inaestimabiliter communivit; mansiones militum seu quorumlibet aliorum infra septa munitionis superioris contentas, multo pretio comparavit, et in proprietatem nepotis sui redegit. Tam in hoc quam in praedicti constructione palatii circumspecta usus industria, ut accessus volentium domini adire praesentiam, ad ejus palatium extra septa principalis praesidii minus haberetur suspectus, et omni extraneo habitatore excluso, dominus castri nullum omnino suspectis temporibus, nisi de cujus fidelitate plenissime confideret, infra septa superiora recipere cogeretur. Propter quod etiam baptismalem municipii ecclesiam posuit extra septa, solam domini capellam in superioribus [Col. 0313C] esse permittens, magnifica quidem opera et multa admiratione digna et commendatione, nisi ibi hominum suae commissorum custodiae substantias in ligna convertisset et lapides, et bona pro magna parte consumpsisset episcopalia, quae melius fuerant aut ecclesiae utilitatibus aut pauperum necessitatibus applicanda. Castrum illud quousque nepos suus in annos adolesceret pubertatis, et ejus esset mancipatus tutelae, in multa rexit magnificentia et virtute, et interceptionibus circumstantium in manu potenti resistens, et incursantium, praedasque de terra suae tutelae plerumque agentium argumenta refellebat non imparibus argumentis, ita quod omnibus, qui erant in circuitu, formidabilis appareret; sed ducis Burgundiae, et caeterorum principum et potentum [Col. 0313D] contra ipsum sive castrum concepta frequenter molimina tanta prudentia confringebat, ut semper honorabilem calculum reportaret. Acquisivit autem eidem nepoti suo villam de Vallanto, juxta Giacum villam episcopalem, quam multa pecunia comparavit. Sed de his hactenus; nunc ad alia transeamus, et quantum in ampliandis ecclesiae suae redditibus proficeret, aut conditionibus in melius provehendis profecerit, prout occurrit memoriae, disseramus: pauca hujus de multis tenemus, et aliqua omittimus ad lectoris fastidium declinandum.



De procurationibus regis. Qualiter remissae sunt.

Juris erat regalis ut, quando dominum regem, vel aliquem de suis itineris occasio seu motus propriae [Col. 0314A] voluntatis ad aliquod episcopale domicilium divertere faciebat, recipiebatur honorifice, et procurabatur honeste. Hoc grave et onerosum debitum episcopus divina procurante clementia, et occasionis congruae opportunitatem operante, in perpetuum taliter abolevit. Nam cum Giemum castrum nobilissimum Hervei de Donziaco, comitis Nivernensis, quod erat de feodo Autissiodorensis ecclesiae, in proprietatem regiam devenisset, juxta pactorum formam, quam dominus rex Philippus consenserat et fecerat, ut ipse filiam Petri comitis Nivernensis, cui filiae competebat jure haereditario comitatus, haberet uxorem, translato in regem taliter castri dominio, episcopus apud regiam magnificentiam multa interpellavit instantia, quoniam feodum ecclesiae sine ejus praejudicio non [Col. 0314B] poterat retinere. Tandem in recompensationem feodi obtinuit, confecto inde instrumento regali, quod rex procurationes ejusmodi remisit episcopis in perpetuum; et ne episcopus Antissiodorensis in aliquo domiciliorum suorum ipsum vel aliquem ex ejus nomine recipere hospitio aut ministrari necessario teneatur, concessit, salvo nihilominus cereo centum librarum cerae, quod in festo B. Stephani de Inventione ejus, videlicet in Augusto, a castri praedicti domino ecclesiae Autissiodorensi solvi ex antiqua consuetudine consuevit. Quem usque hodie dominus rex a praepositis suis de Giemo fecit persolvi, poena apposita quod, quoties praepositi cereum illum suo termino non reddebant, pro singulis diebus quibus in solutione cessabant solidos 5 [Col. 0314C] paris. ipsi regi irremissibiliter componebant. Utilis sane compensatio et ecclesiae profutura, cum multum ex eo oneris episcopis sit remissum, et de feodo Giemi nihil nisi honor eis accresceret sine fructu.



Qualiter acquisivit decimas et domum episcopalem de Colengiis.

Petrus de Corcione Colengias, super Icaunam fluvium cum omnibus quae monachi de Charitate habebant, ibidem multo emerat pretio. Episcopus suam ei voluit refundere pecuniam, et obtulit in emptione bonorum ecclesiasticorum dioecesis suae, se esse asserens potiorem, et obtinuisset procul dubio, nisi favor regius, quem Petrus sibi conciliaverat, episcopo restitisset. Tamen multo conatu [Col. 0314D] tandem episcopus decimas et oblationes, et, quidquid ad spiritualia pertinebat, ab eo per compositionem extorsit et domum insuper, quae nunc in eo municipio episcopalis existit.



Qualiter acquisivit decimam Varziaci, et sub quo tenore.

Apud Varziacum parum aut nihil de vini decima solvebatur; hanc ex incolarum condicto taliter acquisivit; remisit eis manum mortuam, talliam Martii, ex qua dabantur per annum in Martio de singulis domibus capitaneis quinque solidi: remisit etiam furcam, et rastrum, et consuetudines ejusmodi, quae eis erant multi oneris, et episcopis modicum utilitatis praestabant. Ipsi vero sub hoc tenore decimas [Col. 0315A] episcopis praestare tenentur pro hujusmodi remissione, unam videlicet de decem sarcinis, quam serviens episcopi unus aut plures, qui ad hoc fuerint deputati, duxerint eligendam: magna profecto Ecclesiae utilitas. Remissio enim propter hoc facta vix ad summam centum librarum annuatim poterat pervenire, et aestimatio decimarum quingentarum vel sexcentarum et eo amplius Pruvianensis monetae summam frequenter excedat. Multa in episcopatu gessit utiliter et prudenter, quae vel audita memoriae non occurrunt, vel prius ad nostram notitiam non venerunt.



Quam virtuose resistebat persecutoribus Ecclesiae.

Persecutoribus in magna resistebat virtute; horum ecclesiasticae severitatis censura; horum rebellionem [Col. 0315B] viribus compescendo, et plurima quae sive ob hoc, sive ob alias causas pertulit in episcopatu adversa, mente intrepida et constanti, sicut erat vir animo magnificus et insuperabili longanimitate, percurrit, de quibus pauca quae nobis nota sunt memorabilibus duximus inserenda membranis.



De forma interdictorum statuta tempore comitis Petri, et causa quare sic statuta.

Agebat in Antissiodorensi Nivernensi et Tornodorensi comitatu comes Petrus, videlicet de Curtiniaco, domini regis Philippi fratuelis, cujus favore procurante, ipse Petrus Agnetem filiam Guidonis, quondam comitis Nivernensis, cui successione haereditaria comitatus competebant praedicti, duxit uxorem, dato propter hoc domino regi nobili patrimonii [Col. 0315C] sui castro, qui Monsargi nuncupatur, ut ad illius conjugium perveniret; vir quidem regii sanguinis et immensae potentiae, sed incircumspectus animo, et iracundiae formidandae, et qui molestiis aut injuriis irrogandis nulla ratione animi sui impetum temperaret. Unde et sub ejus dominatione non solum episcopus, verum etiam ecclesiae sibi subjectae virique ecclesiastici multas et graves molestias frequentius sustinebant, tum ab eo tum ab aliis, qui, vel de eo familiare nocendi sumebant exemplum, vel quibus eo non resistente in ecclesiam Dei facultas erat liberior debacchari; et ab initio dominationis suae tantum sub eo laboravit ecclesia, quod Antissiodorensis civitas fere per quindecim annos propter excessus interdicto conclusa, clausis ecclesiis, [Col. 0315D] divinorum officiorum silentia pateretur, nisi quod raris temporum intervallis dilucidis, comite per satisfactionem ad Ecclesiae gremium revertente, quandoque ecclesia sua organa resumebat. Statim tamen intra brevis temporis spatium comes replicatis injuriis ejus serenitatem permanere diutius non sinebat, quin sui pateretur silentii recidivum. Super hoc tandem inito inter episcopum et capitulum Antissiodorensis Ecclesiae salubriori consilio, quoniam per hujusmodi interdicta frequentia in immensum vitia succrescebant, et pullulare haereses timebantur, cum contra salutem suam efficerentur mentes hominum duriores, provida inter eos deliberatione convenit, ut sic deinceps, vivente comite, animadversionem [Col. 0316A] hujusmodi temperarent quatenus personae comitis pro suorum excessuum exigentia excommunicationis mucrone percussa in civitate Antissiodorensi servaretur taliter interdictum, ut videlicet in adventu ejus, una in majori ecclesia de campanis majoribus pulsaretur: et sic adventu ejus cognito, quandiu praesens esset clauderentur ecclesiae, et divina officia sub interdicti silentio agerentur; ipsius vero discessu ejusdem pulsatione campanae, velut edicto praeconio publice designato, quasi discedentibus nebulis, ecclesiis solemnitatum suarum grata serenitas redderetur, exclusis tamen hominibus comitis ab ecclesiarum ingressu, qui soli suberant interdicto: sanum profecto et salubre statutum. Nam comes non sine confusione permaxima [Col. 0316B] ingredi poterat vel egredi propriam civitatem, nec propter clamorem populi moram ibi facere longiorem, et ecclesia suo non cogebatur silentio aedificationi deesse et profectui animarum.



Quod in adversis viriliter se habebat.

Tempestatis hujus pene intolerabiles et formidandas procellas episcopus multa magnanimitate sustinuit intrepidus, totum se pro tuendo Ecclesiae jure impendens, pro qua opponebat se murum insuperabilem venientibus ex adverso, et non solum comitis, verum et aliorum infestationibus viriliter resistendo, non deficiebat, donec illis humiliatis sub potenti manu Dei (I Petr. V, 7) ad honorem ejus et sponsae suae Ecclesiae finem attingeret commendandum, super quo pauca de multis duximus perstringenda.



Qualiter Petrus comes Antissiodorensis extraxit puerum de terra, quem tumulari fecerat in camera episcopi.
[Col. 0316C]

Comes, licet ei familiare esset et frequens per excommunicationem ab unitate Ecclesiae separari, quodam tempore excommunicatus fuerat ab episcopo Antissiodorensi, civitas interdicto conclusa propter graves ejus excessus. Qui vehementis indignationis igne succensus, non solum episcopum, cujus fidelis, ut pote ejus vassallus esse debuerat, sed et canonicos et clericos voce praeconis a civitate ejecit, corpus parvi mortui, quod propter interdictum civitatis ecclesiasticam non poterat habere sepulturam, importuno matris pueri excitus clamore [Col. 0316D] et lacrymis, in ipsa episcopi camera ante lectum domini sui episcopi fecit humari in contumeliam ejus et Dei contemptum. Hoc tam piaculare flagitium episcopus rigore districtionis ecclesiasticae mera constantia persecutus, tandem ipsum compulit ad satisfactionem hujusmodi exhibendam. Quod die Palmarum in processione solemni praesentibus beato Willelmo avunculo comitis, qui cum ad humiliandum se roborabat, Bituricensi, et Petro Senonensi archiepiscopis, et multis aliis, quos vel episcopi sollicitudo vocaverat, vel facti novitas allexerat ad videndum, effosso sepulcro propriis manibus corpus extraxit defuncti, foetens admodum et putridum, magnumque narium offendiculum, utpote [Col. 0317A] quod jam per menses aliquot ibi jacuerat tumulatione, et ab ipsa camera usque ad coemeterium Montis Autrici nudis pedibus, solis indutus lineis, velut plebeius quilibet ad tumulandum ibidem propriis humeris deportavit, sese humilians salubriter coram Deo, qui colla regum et cervices inclinat.



Quis fuerit exitus hujus comitis.

Non abs re arbitramur existere ut quis hujus comitis exitus fuerit, posteris designemus, ut tanto securius iram Domini contra se provocare metuant, quanto ex alterius addiscent exemplo quam verendum sit incidere in manus Dei viventis (Hebr. X, 31), qui retribuit abundanter facientibus superbiam (Psal. XXX, 24), humilibus dans gratiam, et superbis resistens (I Petr. V, 5). Siquidem comes iste, mortua [Col. 0317B] Agnete uxore sua, cum sibi matrimonialiter Yolandam, sororem Henrici Constantinopolitani imperatoris, secundis nuptiis copulasset, eodem Henrico sublato de medio, jure propinquitatis, uxoris obtentu ad imperium asciscitur, instigante uxore illuc iter aggreditur, ab Honorio, Romano pontifice, imperator Constantinopoleos confirmatur et inungitur pariter cum uxore. Dehinc cum magno Latinorum exercitu Dyrrachium usque pervenit, civitatem obsidet, uxore ejus per partes Romaniae tutiores (utpote Latinorum ditioni dudum subactas) Constantinopolim felici itinere procedente. Imperator in obsidione non proficit, solvitur obsidio, per terras hostiles communiori videlicet via imperator incautius iter legit versus [Col. 0317C] Constantinopolim, imperium recepturus, de suis viribus superbe praesumens. Sed Dominus excelsus, qui humilia respicit, et alta a longe cognoscit (Psal. CXXXVII, 6), ipsum omnemque exercitum ejus in manus inimici conclusit et tradidit in captivitatem virtutem eorum. Audiat humana superbia et attendat: Ecce hic vir tantae nobilitatis et potentiae, qui toties contra Deum et Ecclesiam calcaneum erexerat, nunc captivus est inglorius carcerali custodiae mancipatus Domino miserante, si vel sero de peccatis compungatur ad manum Domini flagellantem, vel poenam ipsius in praesenti si non conteritur, inchoante. Sed nunc ad textum propositi, et qualiter ultionem de persecutoribus Ecclesiae expetierit ad laudem Dei et honorem Ecclesiae prosequamur.



De Petro de Corcione qualiter ultus fuerit in eum.
[Col. 0317D]

Petrus de Corcione, de quo superius fecimus mentionem, in omnibus agendis comitatus secundus erat a comite; ejusque nutu et consilio comes Petrus, de quo praemisimus, per omnia regebatur. Is ad oppressionem ecclesiarum comitem valde qui animo incompositus erat, ut praediximus, incitabat ipse, prout poterat; earum tranquillitati nihilominus inimicus et quieti, ad hujus bestiae edomandam saevitiam episcopus omnibus accingebatur, prout temporum postulabat necessitas, argumentis. Qui cum favore comitis prosequente quandiu suae culmen potestatis emicuit, Ecclesiam Dei et ipsum episcopum prosequi non cessaret. Episcopus sicut erat saeculari quadam admodum industria praeditus, [Col. 0318A] tempora vindictae opportuna exspectans, ejus insolentiam taliter edomuit ad extremum, ipsum, licet forte in hoc ab evangelicae religionis mansuetudine exorbitasse visus fuerit episcopus, utile tamen Ecclesiae et magnatibus formidabile proponens exemplum: nam cum substracto ei favore comitis tempora nubila gloriae suae ac potestatis serenum fuscassent, nactus temporis opportunitatem episcopus suis desideriis congruentem, ipsum captum in quadriga assumpsit, et compedibus alligatum, capite super nudo, quod dudum contracta calvities deformabat, per vicos et plateas civitatis Antissiodorensis satis ignominiose tractatum, fecit publice circumferri, ridiculosum populo praebens de ipso spectaculum: ut ubi summae potestatis functus honore [Col. 0318B] fuerat, ibi ridiculosius suae dilectionis ludibria pateretur, discerentque universi in fascibus constituti non perverse agere, nec extolli successibus, sed humiliari sub eo qui deposuit potentes de sede et humiles exaltavit (Luc. I, 52).



Qualiter Euraudum convicit de haeresi.

Huic successit in officio et potestate Euraudus de Castronovo, miles non inferioris malitiae, nec minoris ingenii, vel remissioris desiderii ad nocendum, Ecclesiae saevissimus persecutor, utpote cui haeretica pravitate infecto propositum erat ecclesiasticorum dogmatum professoribus, prout audebat et poterat, adversari. De cujus enormibus illud, quod sequitur, transmittere duximus ad notitiam posterorum. Quidam, [Col. 0318C] qui ejus offensum incurrerat, a persequentibus fugabatur ad mortem. Is, ut instantis mortis evaderet periculum, in ecclesiam B. Mariae infra muros ob immunitatem loci fugiens, se recepit. Huc nulla Deo exhibita reverentia, ecclesiae immunitate effracta, in ipsa ecclesia gladio fecit persecutore occidi, et cruore innoxio Dei sanctuarium atrociter profanavit. Sed Dominus justus judex, sicut in sequentibus exponetur, dignam ei retribuit vicissitudinem meritorum. Sane tandem is, offenso sibi comite Petro, discedens ab eo ad comitem Nivernensem, Herveum videlicet se contulit; cui comitatus cesserat Nivernensis obtentu Mathildis filiae comitis Petri, quam, sicut supradictum est, favore regio favente, duxerat in uxorem, cui competebat jure [Col. 0318D] haereditario comitatus. In cujus Hervei gratiam idem Euraudus in tantum receptus est, ut eumdem locum, quem apud comitem Petrum obtinuerat, etiam apud comitem Nivernensem obtineret. Sub cujus potestate, sicut in Autissiodorensi prius quoque comitatu Ecclesia multis oppressionibus laboravit; increbrescente contra eum tandem haereseos, qua notabatur, infamia, idem episcopus sicut erat catholicorum dogmatum zelator praecipuus, et perversitatis haereticae fervidus exstirpator, in Parisiensi concilio ab Octaviano Romanae Ecclesiae presbytero cardinali, qui tunc legationis officio fungebatur in Francia, Parisiis convocato, multis archiepiscopis, episcopis et caeteris ecclesiasticarum dignitatum vel administrationum inferiorum personis praesentibus, ipsum de [Col. 0319A] haeresi publice accusavit; accusatum testimoniis irrefragabilibus convicit; convictus approbante concilio sententiam damnationis excepit; damnatus ignis concrematione profanam animam exhalavit, digna recipiens stipendia meritorum, et generi suo foedam suae perversitatis notam imprimens et opprobrium sempiternum. Discite, omnes qui operamini iniquitatem, qui potentum ambitis latera ad nocendum, discite quod extenta sit manus Domini super omnes peccatores terrae. Ecce hic magnus et potens, ipsis etiam potentibus formidandus, ad ignominiosae mortis tractus supplicium, dignam suae iniquitatis temporaliter reportat mercedem. Utinam vel in mortis articulo sic contritus exemplo latronis qui cum Domino crucifixus, sera licet, fructuosa tamen [Col. 0319B] confessione poenituit, quod vicem scelerum suorum non reportet in poenis!



De Caputiatis. Qualiter eos exterminavit.

In diebus illis circa promotionis suae exordia, orta est in Galliis horrenda nimis et periculosa praesumptio, et quae plebeios trahere coeperat universos in superiorum rebellionem et exterminium potestatum, quae tanquam a bono habens originem, angelo Satanae sese in lucis angelum transformante exitialia suggereret, simulatam boni speciem praetendebat. Nam sub obtentu mutuae charitatis praestitis juramentis confoederabantur ad invicem, quod sibi in necessitatibus suis mutuum ferrent consilium et auxilium contra omnes. Cujus confoederationis consortes telarum caputia cum signaculis plumbeis, quae beatae [Col. 0319C] Mariae de Podio dicebantur, assumpserant in characterem et in signum, quae eos a caeteris distinguebant, diabolicum profecto et perniciosum inventum; nam de hoc sequebatur quod nullus timor, nulla reverentia superioribus potestatibus haberetur, sed in eam libertatem sese omnes asserere conabantur, quam ab initio conditae creaturae a primis parentibus se contraxisse dicebant, ignorantes peccati fuisse meritum servitutem. Hinc etiam sequebatur, quod minoris majorisve nulla esset distinctio, sed potius confusio, quae rerum summam quae nunc superiorum moderamine ac ministerio, auctore Domino, regitur, brevi tempore traheret in ruinam. Consequenter etiam omnis sive politica, sive catholica, in pacis humanae et salutis animarum dispendium [Col. 0319D] daretur in exterminium disciplina; et, quae sola carnalia astruunt, haereses pullularent, vigore ecclesiastico succumbente. Postea ista, licet plerosque Galliae fines, tractum tamen Antissiodorensem et Bituricum finesque Burgundiae latius coeperat pervagari, et jam in tantam proruperat insaniam ut collatis viribus prompti essent assertores gladio libertatem sibi degenerem vindicare. Contra hanc formidabilem pestilentiam, quae non blandis exhortationibus sed immensis erat conatibus compescenda, episcopus tanto animosius se accinxit, quanto uberius in sua dioecesi et in villis ejus propriis maxime palmites suos extendebat; veniensque, prout negotii deposcebat necessitas, in multitudine armatorum [Col. 0320A] apud Giacum villam suam, quam iere totam illa ocupaverat impetigo, quotquot ibi caputiatos reperit, omnes cepit, et poena multans eos pecuniaria, insuper eis praecidit caputia, et, ut tantae praesumptionis vindicta palam esset discerentque servi non insolescere contra dominos, praecepit ut per annum integrum absque caputiis nudis omnino capitibus, et aeri expositis aestus et frigora, variasque experirentur aeris passiones. Videres miserandos homines aestivo tempore per rura capitibus expositis absque omni velamine solis ardoribus aestuare; brumali vero, nimio algore rigere. Annumque integrum sub ista exegissent censura, nisi Senonensis archiepiscopus, Guido avunculus episcopi, illac forte praeteriens humanitatis commotus visceribus super illos, et episcopum [Col. 0320B] tantae arguens inclementiae, eam remissione temporis, quod ad annum complendum supererat, decurtasset. Sic igitur in brevi et villis suis et finibus tantae praesumptionis exterminavit vesaniam, cujus exemplo per alias quoque villas, dioeceses et provincias brevi tempore hujusmodi temeritas, favente Domino, fuit radicitus exstirpata.



Qualiter, sede vacante, Lingonensem Ecclesiam rexit et regalia custodivit.

Tantae industriae suae et prudentiae, qua praeeminebat, maxime saecularis circumquaque divulgabatur opinio, et, vacante quoque ecclesia Lingonensi et propter eligendi scissuram diutius laborante, quae ob regalium custodiam, quae fines imperii et regni disterminant in aliqua sui parte, non in simplicitate [Col. 0320C] remissa, sed in magna virtute regenda est ad custodienda et administranda episcopalia, specialiter vocaretur. Quae videlicet toto vocationis tempore rexit magnifice et potenter.



Qualiter, sede vacante, in Senonensem archiepiscopum postulatus est, sed frustra.

Defuncto bonae memoriae Michaele archiepiscopo Senonensi, concordi omnium consensu et votis ob praeclara suae probitatis insignia ad regimen Ecclesiae Senonensis asciscitur, et apud sedem apostolicam, ut de Antissiodorensi transferretur, ad eam ab omnibus postulabatur. Sed Innocentius tertius, qui tunc agebat in papatu, vir quidem voluntatis propriae debito forte plus plerumque motum sequens, translationem ipsius pro suo arbitrio impedivit, ut magistrum [Col. 0320D] et quasi nutritorem suum in scholis, dum esset in Francia, magistrum videlicet Petrum de Corbolio, in illa proficeret Ecclesia, vel potius intruderet, etiam renitente capitulo. Quod et fecit, et postulationem factam de episcopo, non tam jure quam voluntate propria, si fas est dicere, non admisit; sicque divina est factum providentia, quod Ecclesia Antissiodorensis, cum qua connubii spiritualis foedus contraxerat, nequaquam tanti Patris divortio vidua remaneret.



De ornamentis quae contulit ecclesiae.

Ecclesiae suae Antissiodorensi pannos duos sericos pretiosos et quantitatis immensae, qui de Miradola nuncupantur, contulit ad ornatum; credimusque [Col. 0321A] quod imaginem Crucifixi cooperuisset argento, et quod deesset ultra aestimationem crucis aureae duarum marcarum, et ultra triginta marcas ad hoc deputatas, quas quandoque ob suas necessitates acceperat, restitutionem in futurum earum cum superabundantia repromittens, supplevisset de suo; sed et hoc et restitutionem promissam mors praeveniens impedivit. Unde et hujus onus debiti ad suos successores transmisit.



Qualiter formam et situm ecclesiae in melius immutavit.

Qualiter fenestras in fronte veteris operis ecclesiae ac vitreas dilataverit, ut ecclesia, quae more veterum usque tunc fuerat subobscura, in lucem claresceret ampliorem: qualiter altaria duo, quae in lateribus [Col. 0321B] ecclesiae altrinsecus ab anteriori parte, ubi modo portae collaterales existunt, posita amplitudinem ecclesiae non modicum coarctabant, removerit, portasque extraxerit, quae nunc usque perdurant: qualiter ecclesiam, quae valde demissior existebat, terra injecta repleverit, et pavimentari fecerit ad decorem, tectoque ac lateribus nobilitaverit in immensum, multaque alia hujusmodi, seu majora quae in episcopatu gessit utiliter aut prudenter, explanare supersedemus ad praesens, ne dum ea, vel minus plane audierimus, vel audita, labente memoria, non sicut sunt retinuerimus, a veritatis tramite declinemus, dubia asserentes pro veris.



De his quae contulit capitulo ad panem quotidianum ecclesiae et de aliis.

[Col. 0321C] Capitulo ad panem quotidianum Oisiaci benigna liberalitate concessit et centum solidos in ecclesia S. Prisci, qui singulis annis in ejus anniversario dividuntur.



De eo quod Romam profectus est, et de morte ejus.

Tandem devotae peregrinationis gratia, et ut aliqua forte negotia, quae conceperat, promoveret, Romam adiit, ubi ab Innocentio papa III supradicto honorifice est receptus. Sed valida statim correptus aegritudine infra decem dies post ejus ingressum, ibi, apud sanctum Clementem videlicet, humanae debitum conditionis exsolvit, et in ecclesia Lateranensi B. Joannis, quae Constantiniana dicitur, domino praesente papa et cardinalibus, honorificam meruit [Col. 0321D] sepulturam inter papales pyramides humiliori licet mausoleo, honesto tamen et marmoreo collocatus, anno Domini 1206 sexto, in festo beati Nicolai; vacavitque episcopatus duobus mensibus, et paulo plus, scilicet usque ad sextam feriam post Purificationem beatae Mariae. Rexit autem Ecclesiam suam annos fere 24, regnante in Francia illustri rege Philippo III, Rom. pontific. Urbano, Lucio, Clemente, Coelestino, Innocentio III. Dimisitque episcopatum ab omni debitorum onere liberum penitus et immunem, exceptis duabus marcis auri de cruce, et triginta argenti, de quibus superius fecimus mentionem, deputatis ad cooperiendam imaginem Crucifixi.



De signis mortis suae.

Operi praesenti adjicere dignum duximus signa et [Col. 0322A] indicia mortis suae, quae Domino sic volente, non solum Romae, ubi decumbebat infirmus, verum etiam apud nos sunt pluribus propalata. Triduo priusquam defungeretur circa noctis initium, quando lecti videlicet ad dormiendum parati fessa labore diurno membra vocabant ad requiem, auditus est fragor permaximus ac si prope ecclesiam B. Clementis, ubi in hospitio morabatur, aliquod de antiquis aedificiis funditus corruisset. Exciti sunt fragore episcopus et sui, et in crastino per servientes suos, necnon et per semetipsos perscrutari coepere, ubinam fuisset tanti fragoris ruina, quae sic e vicino visa fuerat corruisse; sed nec longe nec prope in tota urbe audire vel comperire potuerunt fuisse ruinam vel fragorem auditum. Ex eo tempore coepit episcopus de suo [Col. 0322B] exitu suspicari ipsa nocte, vel de prope qua in urbe Romana migravit a corpore, apud regium amnem, videlicet domum episcopalem cominus aulae inferioris, murusque qui pratellum, quod adjacet, disterminabat ab Icauna, apud Varziacum muri municipii, quos fecerat, ac si vellent commori domino morienti, pro parte aliqua corruerunt. Eisdem diebus Stephanus de S. Salvatore Antissiodorensis, canonicus et sacrista, et ipsius episcopi commensalis apud Antissiodorum extrema aegritudine decumbebat. Cui episcopus non in somniis, sed vigilante potius, et de die, ipso die mortis suae, sicut postea compertum est, in visione velut manifestus apparuit, inter alia dicens ei: Veni, sequere, quia ego jam praecessi. Stupefactus visione horrenda vocat suos, [Col. 0322C] qui statim a camera ubi jacebant infirmi discesserant. Sciscitatur si vidissent episcopum ab itinere Romano reversum. Admirantes unde talia diceret, dixerunt episcopum nondum potuisse reverti. Quibus ille: Certe modo hinc decessit, et vehementer admiror quod eum non vidistis. Omnemque iis pandit ex ordine visionem. Et infra triduum post mortem episcopi vita decedit, episcoporum vocantem ad transitum, quo praecesserat subsecutus. Eustachius canonicus similiter, et commensalis ipsius episcopi, qui et postmodum sacrista factus est, dum in stratu suo sub eisdem diebus quiesceret, vidit in somnis unum de sociis episcopi, quem secum Romam duxerat, venientem ad se vultu subobducto et tristi. Cui percontanti, cur eum erecta facie non respiceret et serena, brevi [Col. 0322D] respondit versiculo: Est prope mors, pestis prompta, remota salus. Quam visionem revolvens in animo, licet nihil adhuc de morte episcopi cogitaret, ac eamdem uni de sociis episcopi, qui Autissiodorensi episcopo abeunte remanserant, communicans, morte episcopi ac die mortis per nuntios declarata, compertum habuit, non tam simplex omnium, quam mortis ejus praesagium exstitisse. Quippe cum ipso de obitu episcopi fuisset hujusmodi revelatio facta sibi. O virum magnificum, cujus exitum insensata senserunt, et positis in remotis regionibus plura revelationum praesagia prophetabant! Oremus igitur, charissimi, pro ipso ad Dominum, ut cum sanctis et electis ejus perpetuae gloriae mereatur percipere portionem.



CAP. LIX.---De Guillelmo.
[Col. 0323A]

Guillelmus, de territorio Antissiodorensi, castro Scilligniaco, patre Buchardo, fratre Deimberti domino ejusdem castri, viro quidem austeritatis immensae, sed fidelitatis praecipuae, matre Aanor filia nobilis viri Andreae domini de monte Barri, claram ab utroque duxit originem: ex parte patris insuperabilis constantiae; ex parte matris vitae sanctioris existens. Fuit enim de genere illius sanctissimi Bernardi Claraevallensis abbatis, qui primus illud fundavit monasterium; ibidem abbas effectus et, ob vitae meritum multis et in vita ejus, et post mortem miraculis declaratum, approbante Romana Ecclesia in sanctorum catalogo, velut gemma clarissima est receptus in universa Dei Ecclesia, ubi hujus habetur memoria [Col. 0323B] annua celebritate insignis.



De sanctimonia matris suae.

Hujus sanctimoniam praefata Willelmi genitrix Aanor imitata, et quasi haereditate bonitatis sese cohaeredem moribus exhiberet, licet tam viri sui quam progenitorum suorum stemmate praefulgeret, deposito tamen totius fastus supercilio, velut ancilla Christi servilem se ostendebat personam. De facultatibus ejus in persona propria velut Christi pauper pauperibus ministrabat, in orationibus assidua, in ecclesia frequens, in divinis officiis pervigil, in immensa morum bonitate praeclara.



De miraculo quod contigit in morte matris suae.

Tandem humilitatem ancillae suae Dominus respiciens, tale de ejus sanctitate in vitae suae exitu praestitit [Col. 0323C] argumentum. Nam cum apud villam suam de Esnone diem clausisset extremum, ad monasterium Cisterciensis ordinis, quod Pontiniacum nuncupatur, ut apponeretur ad virum suum, qui ibi antea sepultus fuerat, se deportari praecepit; quod monasterium duabus leucis vel amplius distare dignoscitur a villa praedicta. Quo dum efferretur, tanta fuit die illo et tam jugis imbrium abundantia, vento nihilominus vehementi perflante, ut qui ad prosecutionem funeris convenerant, nec imbrem cappis pluvialibus submovere possent, eatenus ut interius non maderent, et pannus sericus superpositus funeri, nunc linteaminibus undique imbribus defluens, licet vinculis stupeis aut cannabeis esset feretro fortiter colligatus vix venti rabiem sustineret, quin per inane [Col. 0323D] a feretro auferretur. Quatuor cerei, ut in hujusmodi funeribus moris est, ferebantur in funere; qui, licet de ecclesia de Esnone domui funeris contermina fuissent ardentes extracti, per viam tamen tum propter imbrium abundantiam, tum propter venti vehementiam nulli videbatur dubium ipsos ardere non posse. Ventum est ad monasterium, ubi corpus fuerat sepulturae tradendum; intrata est ecclesia; reperti sunt, omnibus stupentibus et admirantibus et in Dei laudes proruentibus, ardentes cerei omnes, ac si nullo venti perflata turbine, eos tranquillissima fuisset serenitas prosecuta. Paululum digressi breviter ista perstrinximus, ut quanta sit in sanctis suis Domini nostri virtus et pietas, praesenti patesceret [Col. 0324A] miraculo, ad honorem Dei et instructionem nostram, quibus praedictam virtutum feminam Dominus proposuit in humilitatis et bonitatis exemplum. Nunc ad propositum revertamur.



De indole ejus.

Guillelmus igitur talibus ortus natalibus, ab ineunte aetate coepit bonae indolis puer esse, et cujusdam simplicitatis ingenitae et maturitatis innatae, adeo ut non caeteri coaetanei sui, ad pueriles naenias et levitates in illa familiares aetate animum inclinaret. Erat jam tunc in ejus vultu, incessu, et gestu ex ejus maturitate praematura aspicere futurae speciem gravitatis, et de secutura bonitate ipsa ejus pueritia prophetabat.



Qualiter clericus factus est.

[Col. 0324B] Pater quia natus fuerat ei posterior, ut plerumque in paternis reperitur affectibus, ipsum tenerrime diligebat, et ut disciplinis militaribus aetatem adhuc teneram institueret, equitem secum ducebat, propositum habens quatenus ipsum studiis militaribus applicaret. Sed divinae dispensationis providentia, quae sibi eum futurum antistitem providerat, patris propositum in melius immutavit. Nam frater ejus Guido, archiepiscopus Senonensis, multa precum ab eo obtinuit instantia, ut sibi traderetur clericali militiae mancipandus.



Qua aetate factus est clericus, et qualiter in clericatu profecerit.

Cum igitur annum jam undecimum attigisset, ad prima resedit elementa scientiae litteralis. In qua [Col. 0324C] continuato studio, processu temporis sic profecit ut scalam disciplinae ejusdem acri conscendens ingenio, transcursis puerilibus rudimentis de gradu proveheretur in gradum; primo competenter liberalibus artibus institutus; dehinc in legalis juris canonici scientia sic provectus, ut jurisconsultus non immerito haberetur. Demum relictis saecularibus scientiis, sic in divina pagina desudavit ut postmodum divini fluenta eloquii aliis uberius de pleno pectore propinaret, licet in scholis cathedram nunquam ascenderit magistralem.



Quales eruditores habuit, et de informatione morum ejus.

Porro huic avunculus archiepiscopus de quo superius mentionem fecimus, eruditores scientia, vita, et [Col. 0324D] moribus approbatos semper providit. Qui non minus circa ejus innocentiam conservandam moresque formandos, quam circa provectum scientiae vigilabant; unde factum est ut velut cera calefacta ad ignem pro voluntate artificis quamcunque recipit imaginem, sic aetas ejus tenera vita doctrina et exemplo bonorum exculta formam reciperet sanctitatis, adeo ut credatur carne virgo et integer permansisse.



Quales dignitates assecutus fuerit, et quam strenuus in eis se habuit.

Sic igitur sapientia proficiens et aetate ibat de virtute in virtutem, cujus profectum comitata est a primaevo tanta tamque multiplex ecclesiasticarum assecutio dignitatum, ut cum Salomone posset dicere: [Col. 0325A] Super salutem et omnem pulchritudinem dilexi sapientiam et proposui pro duce habere eam: venerunt mihi omnia bona pariter cum illa; nam in ecclesia Senonensi cathedrali thesaurariam et archidiaconatum Pruviniensem, in Autissiodorensi vero adeptus est decanatum ad quem absens et in remotis agens regionibus studendi causa a canonicis ecclesiae concorditer est electus, et usque ad reditum suum de scholis per annum et amplius exspectatus, in quarum dignitatum administratione strenuus valde fuit et efficax; nam ut spiritualia fideliter dispensaret, temporalia conservans, congregare dispersa, et jura, si qua oppressione cujuslibet subventionis nubilo latuerant, prout poterat, magno labore et studio, pace vel judicio faceret prodire in lucem.



Qualiter jura decanatus Antissiodorensis adversus episcopum prosecutus est.
[Col. 0325B]

Circa decanatus jura tuenda eo amplius vigilavit, quo jurisdictioni suae imminente episcopo major resistendi necessitas incumbebat. Cui sic restitit cum effectu, ut causas civitatis, excepta parochia sancti Lupi quae non est de jurisdictione decani, non audiret alius praeter ipsum, vel officialem suum, nisi per appellationem ad majorem audientiam fuissent delatae.



De inobedientia sacerdotum, defendente eos episcopo Hugone contra eum quando erat decanus, et de emenda.

Sacerdotes quidam, qui parochias regebant civitatis, [Col. 0325C] quamdam interdicti sententiam in civitate Antissiodorensi prolatam, quam decanus ipse praeceperat observari, episcopo jubente contrarium, non servarunt, ac propter hoc a decano suspensi ipsos absolvente episcopo, sua propter decani sententiam taliter ab episcopo relaxatam non praetermiserunt officia exercere, episcopi auctoritate suffulti: tandem eorum inobedientiam episcopo defendente, tanta est Senonensis sedis metropolitanae examini per appellationem victrice constantia prosecutus, quod dictante justitia, succumbenti in jure episcopo, decano de inobedientia satisfacere sunt compulsi, qui in virga visitans iniquitates eorum et in verberibus peccata eorum ipsos in capitulo Antissiodorensi virgarum fecit publicam solemniter excipere disciplinam; [Col. 0325D] inter quos unus magnae gravitatis et nominis, magister videlicet Robertus prior beatae Mariae extra muros, licet opinione magnus existeret apud omnes et propter hoc magis dum verecundaretur succumbere, contumacior fuerat et rebellis, apud sanctum Marianum retrusus in claustrum, et ab administratione prioratus sui remotus ad tempus ad nutum ipsius decani in pane et aqua per aliquot dies exegit poenitentiam, multatus poena per abbatem suum quae rebellibus et inobedientibus consuevit infligi: quosdam etiam canonicos beatae Mariae infra muros, quos absque praesentatione decani episcopus ordinaverat, facta sibi ab ordinatis pro illo excessu emenda, poena a se dictata multavit.



Qualiter coegit Hugonem episcopum restituere Ecclesiae arbores, quas eo invito in nemoribus Ecclesiae acceperat.
[Col. 0326A]

Episcopus, contradicente ipso et quibusdam sibi adhaerentibus canonicis, aliis episcopo faventibus, arbores quasdam in nemoribus Ecclesiae de Buscha caedi fecerat et in domum episcopalem de regio amne per violentiam exportari: non cessavit idem decanus injuriam prosequi donec per sedis metropolitanae sententiam episcopum arbores capitulo restituere compulit, et ante fores ecclesiae propriis episcopi vehiculis reportare.



Qualiter comitem Petrum compulerit venire in capitulum ad emendandas injurias Ecclesiae, dum esset decanus.

[Col. 0326B] Rempublicam capituli strenue ac fideliter gubernabat adversus quorumlibet injurias, murum insuperabilem se opponere, nec suis parcens laboribus, nec suorum in tanta virtute Ecclesiae amplectens negotia, quod comitem ipsum propter irrogatas Ecclesiae injurias excommunicatione et civitatem ejus supposuit interdicto, et sic tandem compulit venire in capitulum et injurias capitulo emendare.



Sub quanta districtione prohibitum sit ne venderentur, aut terrae Ecclesiae sine consensu capituli.

Inoleverat per quorumdam ex majoribus avaritiam gravis quaedam et nimis dispendiosa praesumptio, qui propriis commodis per fas et nefas ardentius inhiantes, in villis in quibus percipiebant praebendas praedia alienabant Ecclesiae, et absque capituli conniventia [Col. 0326C] accepto pretio sub censuali onere emptoribus distrahebant, nemora Ecclesiae pari nihilominus praesumptione vendentes vel pro sua voluntate donantes. Huic tam pestilenti morbo tali duxit remedio subvenire: nam convocato capitulo, ipse et omnes presbyteri pariter candelis accensis, excommunicaverunt omnes qui sine consensu capituli alienationes, distractiones, sive donationes hujusmodi in futurum facere attentarent, et id pro lege mandatum est in perpetuum observari.



Qualiter officium beatae Mariae constituit celebrari in profestis diebus in Ecclesia.

Is adhuc agens in decanatu beatae Mariae officia horis canonicis in profestis dicenda diebus adjecit, et ad horas canonicas antiphonas super psalmos: [Col. 0326D] nam antea super illas, exceptis matutinis et vesperis, non nisi simplex alleluia, sicut moris est in paschali hebdomada, pro antiphona dicebatur, multaque alia ad honestatem divinorum consensu capituli vel adjecit, vel exterminavit penitus, vel mutavit.



De Manasse fratre ejus, et unitate amborum.

Huic superstes erat frater unicus de multis in primaevo flore aetatis suae defunctis, Manasses nomine, archidiaconus Senonensis et Autissiodorensis postmodum in episcopum Aurelianensem assumptus, qui ob praeclara urbanitatis suae et liberalitatis insignia, longe lateque suae claritatis radios diffuderat. Hunc quoniam natu major erat, tanto reverebatur affectu idem Guillelmus, de quo praesens sermo est, [Col. 0327A] ut totus de ejus voluntate penderet. Erat in eis videre alterum par amoris; nam sicut uno ventre prodierant, sic uno spiritu regebantur. Una erat et Antissiodori et Senonis habitatio; mensa una, vasa ad cibum eadem in quibus pariter comedebant; lectus unus, parilitas in domesticis, parilitas in vestibus, parilitas in amore; nec alter sine altero quidquam habebat proprium, sed erant illis omnia communia; nec erat dicere de eorum familia, quis de fratribus potius militaret: divulgabatur ubique peculiaris illa quae ipsis inerat fraternae copula charitatis, adeo ut raro propriis designarentur vocabulis, sed quadam specificata appellatione fratres Senonenses antonomastice vocarentur.



Quanto fervore se mutuo diligebant.

[Col. 0327B] Fervor qui eis inerat charitatis ipsos ab invicem abesse diutius vix sinebat. Imo plerumque vidimus, quod quando archidiaconatuum suorum visitatio vel alia necessitas cogebat eos corporaliter separari, ipsa affectio longioris absentiae moras non sustinens propositum rescindebat, et quandoque experimento compertum, non sine admiratione quidem quod ipsa absentiae tempora eisdem erant meditationibus et studiis occupata. Nam quodam in tempore cum idem Guillelmus causa sibi imminuendi sanguinem in domo Senonensi remansisset, frater ejus archidiaconatum suum Senonensem in decanatu sancti Florentini visitandi gratia perlustrabat, solandi causa itineris fortuito propositum fuit thema ad versificandum his qui cum archidiacono equitabant. [Col. 0327C] Jucunda quippe occupatio singulis certantibus quis de illa materia versus componeret meliores. Quae cum apud archidiaconum agerentur et suos, ignorante fratre suo, qui Senonis remanserat, sub eisdem diebus et momentis apud ipsum et suos eadem materia studiis non disparibus Senonis versabatur. Quo comperto mirati sunt universi, et in aliquorum cogitationibus fraternae auspicia consonantiae resultabant.



Qualiter consentire noluerunt, ut eorum alter eligeretur in archiepiscopum Senonens. sede vacante.

Omnis ab eis procul erat ambitio: nam cum post decessum bonae memoriae Michaelis archiepis. Senonensis vacaret Ecclesia, et die electionis de substituendo pastore in capitulo tractaretur, quaedam de [Col. 0327D] personis Ecclesiae quarum studia eis adversantia videbantur multorum canonicorum favore subnixa, qui in ipsorum voluntate unanimes adhaerebant, in eorum alterum quem voluissent ut praeficeretur Senonensi Ecclesiae consentire cum suis voluerunt sequacibus. Sed ipsi judicantes indignum se praeferri venerabili Hugoni Antissiodorensi episcopo, ad cujus promotionem ad illam Ecclesiam tam episcopi quam qui eis unanimes adhaerebant ipsorum anhelabant favore, de sua noluerunt electione acceptare sermonem, procurantes potius quod omnes in postulationem ejusdem episcopi consenserunt laborantes in unum quam Innocentius tertius, qui Romanae Ecclesiae praesidebat, postulationi de ipso noluit [Col. 0328A] assentiri, volens magistrum suum in scholis dum esset in Francia, videlicet magistrum Petrum de Corbolio cathedrae praeficere Senonensi, quod et fecit canonicis licet renitentibus invitis.



Qualiter Guillelmus noluit consentire in electionem Nivernensis Ecclesiae de se factam.

Iterum Galtero Nivernensi episcopo migrante a saeculo, facta est canonicis illius Ecclesiae electio consona de Willelmo, cujus cum per solemnes nuntios a Nivernensi Ecclesia destinatos requireretur consensus, habita deliberatione cum fratre suo Manasse inter eos convenit ut in statu humiliori protinus vitam agerent indivisam, quam alteruter separativum ipsorum gradus culmen conscenderet altioris. Sicque factum est ut praelationem renueret Ecclesiae [Col. 0328B] Nivernensis, quae eum ad sui regimen evocabat, quod utique factus postmodum Antissiodorensis episcopus cum maxima poenitudine et cordis amaritudine rememorare solebat, pungente eum conscientia quod Antissiodorensem velut ditiorem Nivernensi tanquam pauperi Ecclesiae praetulisset.



Qualiter electus fuit in episcopum Antissiodorensem, et quomodo nolebat fratri suo praeferri in electione.

Tandem praefato magnificae memoriae Antissiodorensi episcopo Hugone rebus humanis exempto, die ad eligendum statuta cum omnium clerici scilicet et populi in alterum duorum fratrum Manassis videlicet et Guillelmi vota concurrerent, major natu, Manasses scilicet, qui et affabilior, et urbanior et ideo favorabilior [Col. 0328C] habebatur, ut Ecclesiae regimen suscipiat concorditer exoratur. Onus ille subire recusat, regiminis et periculum metuens et indignum se reputans fratri decano Ecclesiae in praelatione praeferri, quem licet natu postremum et dignitatis praerogativa et vitae merito astruebat potiorem. Sic igitur factum est ut ab electoribus a capitulo per compromissionem datis eligeretur decanus, qui totus effluens in lacrymas honorem non dissimili recusat affectu, indignum ducens, fratri natu majori et vitae non disparis anteponi: sicque oritur mirabilis concertatio inter fratres, et quorum erat cor unum et anima una in hoc facta est cordium divisio, et animarum scissura quod neuter volebat praeferri. Omnes madentes oculis stupendum intuebantur spectaculum et insperatum certamen: [Col. 0328D] ad ultimum Senonensis archiepiscopus Petrus, qui ibi aderat praesens, in capitulum evocatus certaminis dedit medium, et tum causa Ecclesiae tum quodam peculiari studio ductus, ut videlicet thesauraria Senonensis et archidiaconatus Pruviacensis, quae in Ecclesia Senonensi idem obtinebat Guillelmus, in suae collationis arbitrium devenirent, ipsum ut Ecclesiae suae, quae eum vocabat, regimen susciperet persuasionibus urgentibus, mediante fratris instantia, compulit ac addixit.



Qualiter obtinuit a rege privilegium de regalibus Antissiodorensis Ecclesiae.

Electione igitur celebrata de ipso sexta feria post Purificationem beatae Mariae, anno Domini 1206 et [Col. 0329A] per confirmationem archiepiscopi approbata, et per consecrationem ipsius ad ultimum consummata, ipso consecrationis die ad dominum regem properat, qui per solemnes Ecclesiae suae nuntios a tempore electionis factae requisitus, quae decedenti Hugone occupaverat regalia, ei restituere detrectabat, imo et servientes ipsius ab eo regalium custodiae deputati circa episcopalia valde perperam se habebant. Nam tanto vocationis tempore, et usque tunc facta fuerat per ipsos episcopalium dissipatio miseranda, hominum emunctio violenta, silvarum a longis intactarum temporibus damnosa valde distractio, dabanturque hostili more omnia in direptionem et praedam, ita quod brevi in tempore fuissent in exterminium nisi divina dispensatio de pastore maturius [Col. 0329B] providisset Ecclesiae. Susceptus igitur benigne satis serenitate regali, ab ea recipit sine difficultate regalia, et de interceptionibus a tempore vacationis factis apud regiam magnificentiam interpellat, ac tandem quorumdam de primoribus regalis palatii interventu controversia amicabili compositione sopitur, dataque non modica pecuniae quantitate ab episcopo super concessione regali facta Ecclesiae de regalibus sede vacante privilegium obtinetur, cujus tenorem praesenti duximus inferre lectioni.



Tenor privilegii de regalibus.

»In nomine sanctae et individuae Trinitatis. Amen. Philippus Dei gratia Francorum rex. Noverint universi praesentes pariter et futuri quod nos intuitu [Col. 0329C] divinae pietatis, et ob remedium animae nostrae et parentum nostrorum, damus et concedimus in perpetuum Ecclesiae Autissiodorensi quidquid juris habebamus in regalibus sede vacante. Itaque decanus et capitulum ejusdem Ecclesiae custodient regalia sede vacante, et omnes proventus qui exinde procedent et praebendas, si quas interim vacare contigerit, ad opus episcopi salvo servitio nostro, equitationis nostrae, exercitus et submonitionis, sicut episcopi Autissiodorenses nobis fecerunt. Quod ut perpetuum robur obtineat, sigilli nostri auctoritate et regii nominis charactere inferius adnotato praesentem paginam confirmamus. Actum Parisiis anno Domini 1206, regni vero nostri anno vicesimo sexto, astantibus quorum nomina supposita sunt et signa. [Col. 0329D] Dapifero nullo. Signum Guidonis buticularii. Signum Matthaei camerarii. Signum Droconis constabularii. Datum vacante cancellaria per manum Guarini.«



Qualiter se in episcopatu habuit, et qualiter fuerit timoratus.

Sic igitur pontificali locatus in cathedra anno Domini 1206 in administratione suscepta strenuus fuit valde et providus, utpote qui nihil agebat ex praecipiti, nec quidquam quod suis sollicitudinibus ingereret faciendum prodire sinebat in actum, nisi prius multa fuisset deliberationis fornace decoctum. Id enim ab ineunti sua aetate contraxerat deliberare diutius de agendis, in tantum, ut hoc ei plerique ascriberent tarditati: nam quandoque licet raro per [Col. 0330A] nimiae deliberationis inducias aliqua morae longioris sentiebant dispendium, quae commodius fuerant alicujus festinationis compendio maturanda. Erat itaque concilio circumspectus, eloquio mansuetus, hospitalitate praecipuus, pauperum sedulus dispensator, modestus in prosperis, longanimis in adversis et patientiae singularis, juris sui infatigabilis prosecutor juxta regulam Apostoli: Domui suae bene praepositus, ita ut domesticis suis sobrie et juste et pie vivendi forma existeret et exemplum; timoratus adeo ut sicut hi plenius noverant, qui in foro poenitentiali de sua conscientia judicabant, ita levia plangeret ac si gravia commisisset; pastoralem omnibus exhibebat affectum, in tantum ut cum per suam equitaret dioecesim ad viros et mulieres undecunque pro necessitatibus [Col. 0330B] suis non solum spiritualibus, verum et temporalibus confluentes ad ipsum, gradum sisteret, gratam praestans eis copiam colloquendi cum ipso, ita quod quandoque suis molestus existeret propter moram quam faciebat cum talibus longiorem.



Cujus affectionis in cives.

Mirae affectionis in cives pro quorum protectione graves frequenter Hervei comitis Nivernensis sustinuit simultates, dum eidem resisteret, ne vivente comite Petro patre uxoris suae, Matildis videlicet, civitatis dominium usurparet: quod tanto amplius ambierat, quanto si fungeretur comes praedictus, qui Constantinopolim ad recipiendum imperium quod vocabatur, profectus fuerat nomine uxoris suae praedictae in proprietatem suam ipsa debebat Antissiodor. [Col. 0330C] civitas devenire, sed voti sui compos esse non potuit idem comes donec ipse episcopus urgente Romanae sedis auctoritate ad episcopatum fuit Parisiensem translatus.



Jurisdictioni detraxit.

In judiciis prout ei revelabat Dominus semper via regia incedebat, nec ullo modo extra scienter declinabat ad dexteram vel sinistram; facile tamen erat ei persuadere rationibus, si quae obumbrare viderentur, quod propriae favor utilitatis dictabat, unde et decanatum multum oppressit. Nam cum publica haberet assertio causas civitatis Antissiodorensis ordinarie et primo loco ad jurisdictionem pertinere decani in tantum, quod si aliqui de jurisdictione [Col. 0330D] ipsius in curia, vel in praesentia episcopi in jus vocarentur quandoque nisi per appellationem, qui non fuissent in curia decani, conventi, plerumque revocabantur a decano cognoscendi sibi jus vindicante, plerumque exceptione fori exposita non cogebantur ulterius coram episcopo vel ejus officiali ulterius experiri, et ipse dum esset decanus, uteretur hoc jure, factusque episcopus uti permiserit successores suos decanos aliquandiu, tandem in his et aliis ad jurisdictionem pertinentibus quam sibi vindicabat decanus, decanatum coepit episcopus impugnare et non solum per se, sed et per officialem suum immediate et absque appellatione de causis cognoscere civitatis, licet archipresbyteri, qui antiquitus locum [Col. 0331A] officialium obtinebant, nec adhuc cognoscere valeant de causis eorum qui sunt de jurisdictione decani et prae omnibus qui ante ipsum episcopis, decanatus jurisdictionem non modicum enervavit. Hoc in ipso praecipuum reperimus de imperfecto fragilitatis humanae, quod jurisdictionem suam et dominandi jus, prout poterat, extendere conabatur et multum praeesse volebat non tam in mansuetudine quam in virga.



De mutua affectione ejus et fratris sui Manassae.

Frater ejus Manasses videlicet Senonen. et Antissiodorensis archidiaconus ei comes individuus adhaerebat nutuque suo et moderamine omnia agebantur, nec quidquam fiebat grande aut parvum quod de consilio ejus non maneret; sicque eum sibi episcopus [Col. 0331B] praefecerat ut solo nomine major esset, seseque ambo ejus consilio existimabant felices, si sic eis individuam retinere consuetudinem licuisset: sed divina dispensationis providentia quae sibi complacuerat in utroque, sicut juniorem Antissiodor. Ecclesiae praefecerat, sic et majorem, Manassem scilicet, infra brevis temporis spatium ad Autissiodorensis cathedrae fastigium sublimavit, ac ne Aurelianense territorium de antiqua praerogativa ulterius se jactaret quod duos olim fratres uno ventre et eisdem lumbis editos, alterum Austrenum, videlicet Aurelianensis Ecclesiae, alterum Aunarium, scilicet Antissiod. pontifices de suo gremio tulisset. Autissiodorense quoque territorium dominus ejusdem privilegii pari latice libavit, ut vice versa duos itidem fratres daret etsi merito [Col. 0331C] impares: quorum alter Manasses Aurelianensi, alter vero Guillelmus Ecclesiae Autissiodor. praeesset, uterque de Autissiodorensi territorio oriundus.



Qualiter frater ejus Manasses electus fuit in Aurelianensem episcopum.

Is igitur Manasses, cum in generali synodo Senonensi per solemnes Aurelianensis Ecclesiae nuntios in episcopum peteretur, facta de ipso electione concordi, et ipse renueret consentire, archiepiscopo Petro qui praesidebat in synodo ipsum urgente eodem studio et intuitu quem circa fratrem suum Autissiod. episcopum habuisse meminimus, coactus et abductus in praefata Ecclesia onus regiminis pontificalis accepit, revocato proposito, quod jam diu conceperat, ut videlicet resignato archidiaconatu Antissiod. Ecclesiae [Col. 0331D] ipse contentus esset his quae in Senon. Ecclesia obtinebat, vitamque ibi quasi privatam ageret in quiete, nisi si quando eum fratris sui Autissiod. episcopi inde abstraheret necessitas aut voluntas.



De his quae gessit Manasses in episcopatu Aurelianensi, et qualiter se ibi habuit.

Libet hic fraterni gratia consortii et praerogativae illius dilectionis quae inter eos ad finem vitae usque duravit obtentu, de gestis hujus Manassis pauca de multis perstringere breviter et summatim, ut qui de uno fratrum legerit de reliquo penitus non ignoret. Is ergo juvenili aetate ac levitate decursa, in qua dum nimis exstitit humani causa favoris profluus suae substantiae profligator sibi fecerat nomen grande, [Col. 0332A] tandem ex fratris consortio et exemplo, qui semper modestus fuerat et maturus, omni levitate deposita etiam ante episcopatum, sic veterem hominem cum actibus suis longe proscripserat ut, sicut erat ferventissimi animi, fratrem ipsum praecedere videretur in novitate spiritus et virtutum exercitio ardentius ambulando; in episcopatu vero tanta in eo lampas virtutum effulsit, ut in timore Domini permanens juxta Apostoli verbum ad Timotheum scribentis, exerceret se ad pietatem praecipue, sibi parcissimus, imo et severus potius, suis largus, pauperum totis visceribus, totis viribus sedulus dispensator, tanta aviditate et desiderio circa subditos ut pastoris curam utiliter gereret aestuabat ut eo moriente didicerint ac defleverint quid affectionis, quid consilii, quid [Col. 0332B] amiserint consolationis in ipso.



Qualiter contra regem et ministros ejus jura Aurelianens. Ecclesiae defendebat.

Multa constantia in episcopatu adversa magna longanimitate evicit: nam contra regem regalesque ministros pro jure Ecclesiae suae frequenter et violenter decertavit, jura episcopalia usurpata ab eis a longo tempore multo labore, quoad potuit revocans, tum quoad nemora sanctae Crucis in quibus praeter alia carbonarios tam constanter quam viriliter vindicavit, tum quoad alia conditionem Ecclesiae multo reddidit meliorem.



De gemmis annulorum praedecessoris sui quas revocavit a rege.

Multa constantia contra eumdem regem obtinuit [Col. 0332C] sibi gemmas de annulis praedecessoris sui Hugonis sibi ab ipso rege aurum sibi retinente restitui, ob conservationem privilegiorum Ecclesiae; qui utique rex quidquid in bonis ejusdem Hugonis episcopi ipso decedente auri et argenti invenerat, sibi jure regio vindicabat.



Qualiter vassallos Aurelianensis Ecclesiae de servitute exercituum regalium pro parte liberaverit.

Vassallos Ecclesiae Aurelianensis quos rex in expeditionibus suis propriis eorum sumptibus quasi jam pro consuetudine diu obtenta militare cogebat, non veritus propter illos cum domino rege de eorum injuria disceptare, in hanc libertatem eduxit, ut episcopus in ejusmodi expeditionibus suis habeat stipendiis quotquot voluerit de eisdem, unde et eorum [Col. 0332D] jugum allevatum est in immensum et episcoporum conditio longe melior quam prius existeret est effecta: nam vocato ad expeditionem a domino rege episcopo, non defuerunt ei vassalli sui qui se ei militaturos ne compellantur a rege certatim et magna ambitione offerant, qui magnis prius stipendiis et non sine facultate solebat conducere alienos.



Qualiter recuperavit privilegium Ecclesiae super procuratoribus regiis in terra episcopali.

Idem post multos labores longamque aerumnam exsilii quod occasione exercituum regalium in quibus ipse et frater ejus Guillelmus nullum nisi praesentem regem sequi voluerant, ambo sustinuerunt constanter ruinam Ecclesiae, in hoc humeros viriliter supponentes: [Col. 0333A] privilegium in grave Ecclesiae suae praejudicium per praedecessoris sui Hugonis et Aurelianens. capituli renuntiationem amissum sub annua praestatione sexaginta librarum pro procurationibus regis in terra episcopali sub quodam pacis obtentu iterum obtinuit reformari.



Quanto periculo decimas lanarum in archidiaconatu Sigaloniae acquisierit presbyteris parochialibus.

In archidiaconatu Sigaloniae adversus conspirationem indigenarum contra se factam constanter et insuperabiliter desudavit; qui scilicet indigenae contra eum exciti propter lanarum decimas ad quas suis solvendas presbyteris praeter morem terrae illius eos ecclesiastica censura compellebat, in manu armata quasi vir unus convenerant, et ipsum episcopum in [Col. 0333B] castro quodam in quo se reciperat propter illos obsederant nocte una, nihil praeter ejus sanguinem sitientes, quorum rebellione feliciter superata, tandem cum grata sibi satisfactione de injuria plene de decimis obtinuit pro presbyteris quod volebat.



De demolitione forteritiae de Ecri, et insidiis Joannis de Aurelianis, et qualiter Pithueris ab eo captum recuperavit per regem.

Joannes de Aurelianis miles apud Egri villam suam Estrepaeio videlicet villae episcopali conterminam forteritiam erigebat, contra quem episcopus tanto fortius se accinxit, quanto facta sibi ab episcopo novi operis nuntiatione ille insolentius quod proposuerat ad perfectum perducere contra prohibitionem episcopi conabatur; tandem propugnacula et quidquid [Col. 0333C] faciebat ad forteritiam invitum compulit demoliri post multas suas et suorum perpessas injurias, et quandoque insidias quas quadam die dum iter Pithueris faceret sibi positas ab eodem non ex proposito, sed miraculose evasit, procurante Domino, ut ad cujusdam infirmantis visitationem diverteret extra viam, qui si tunc, ut credebatur, in ejusdem Joannis insidias incidisset, nequaquam procul dubio mortis periculum evasisset. Pithueris quoque nobile castrum Aurelianensis ecclesiae, quod sub eadem tempestate vi armata ipse Joannes intraverat proditiose et ceperat multo labore et instantia apud regem, qui id dissimulare videbatur, ab initio aegre ferens quod quoties habebat aliquid adversus eum, episcopus non verebatur ei in facie resistere confidenter, tandem [Col. 0333D] recuperavit, Joanne non sine confusione ejecto.



Qualiter ipsum Joannes et suos publicam agere poenitentiam compulerit.

Ad ultimum ejusdem et suorum infantum edomuit superbiam, quos taliter publicam subire poenitentiam cum pecuniaria emendatione coegit, hoc addito, quod ipsi sedem apostolicam pro absolutione sua nihilominus adierunt; quo non immerito caeteri terreri potuerunt ne similia contra eum attentarent. In episcopatu illo tot agones, tot aerumnas, tot periculosa discrimina constanter evicit, tanta propter Deum tabe corpus affecit quod illud quod de bono Germano dictum est ei possit utrumque non inconvenienter aptari, videlicet ipsum inter tot cruces longum [Col. 0334A] traxisse martyrium, unum in summa dicere est de ipso, quod per duodecim annos vel amplius, quibus sedit in episcopatu praedicto, plus caeteris moderni temporis laboravit et plus profecit.



De palatio quod aedificavit apud Magdunum.

Apud Magdunum castrum episcopale ubi episcopus proprium non habebat quod competens esset, domicilium magnae nobilitatis exstruxit, palatium cum turribus et propugnaculis, praesidium videlicet municipii inexpugnabile et nobile episcopi, cum ad castrum illud delegaverit mansionem.



De pontibus Jargolii et Magduni.

Ibidem et apud Jargolium super Ligerim lapideos pontes fecit, et quoniam pretiosa est in conspectu Domini mors sanctorum ejus, de beato ejus exitu [Col. 0334B] paulisper tangamus. Cum jam haud dubie properaret et irrevocabiliter ad exitum admonitus a sociis ut pro fratre suo Guillelmo mitteret, Sinite, inquit, sinite, nihil mihi libet amplius intueri quam solum Dominum meum Jesum Christum; sicque non convocato fratre ab ipso vitam finivit: qui tamen licet intempestive excitus a sociis ad exsequias festinus advenit, et licet astantes ubertim in lacrymas solverentur, et pauperes praecipue flentes et altis suspiriis et questibus proclamantes sese vitae suae subsidia amisisse, tunicas et vestes quas eis fecerat ostendentes, ille solus vultu immoto siccis oculis, nulla conturbati animi signa gerens exterius, intuebatur tanquam jam glorificati hominis vultum fratris.



Qui casualiter Aurelianum venerant pridie quam defungeretur non ad ipsum visitandum, sed suis specialibus negotiis evocati.
[Col. 0334C]

Aderant Senonensis et Turonensis archiepiscopi et episcopus Coenomanensis cum eodem, et civitatis quae illuc confluxerat religiosorum, canonicorum, aliorum clericorum et laicorum permaxima multitudo qui, tanquam eis revelatum esset divinitus quod jam ad regionem supernorum civium evolasset, pedes, manus, et quidquid de ipso tangere poterant devotis osculis prolambebant; felicem se putabat qui de ipso aliquid tetigisset. Sic tandem archiepiscoporum et episcoporum manibus tumulatus beato in Domino fine quievit: ad cujus tumulum multa languidorum et male habentium confluxit frequentia et nonnullorum confluit usque adhuc ejus meritis praestolantes [Col. 0334D] a Domino languorum suorum recipere sanitatem, sed haec tantisper de ipso dicta sufficiant, nunc ad Guillelmum, cujus coepimus texere historiam, revertamur.



De ordinatione lectoriae et succentoriae in Ecclesia Antiss. et scholastriae.

Guillelmus igitur succepti regiminis curam gerens strenue ad Ecclesiarum statum in melius promovendum efficaciter anhelabat: in majori scilicet cathedrali ecclesia praeter alia quae ibi provide fecit vel liberaliter contulit, lectoriam et succentoriam, per quas totum in legendo cantandove servitium dispensatur, nec non et scholastriam, quae antea ita tenues erant in proventibus et exiles, quod non [Col. 0335A] inveniebatur qui onus reciperet sine fructu, jure conferendi sibi suisque successoribus episcopis retento de assensu capituli, gratis redditibus ampliavit, scholastriae circiter decem librarum, lectoriae et succentoriae praeter antiqua stipendia fructus unius praebendae cum minutis portionibus quae his omnibus consentiente capitulo deputavit assignans.



De matriculariis.

Sacrista providere tenetur et exhibere clericum unum matricularium et alios qui campanas pulsare et ea quae ad officium suum pertinent valeant exercere. Episcopus propter illos instituit tres matricularios, unum videlicet clericum, quem attitulavit altaris sanctae Crucis in eadem ecclesia, ut ibi serviret in officio sacerdotis, medietatem beneficii [Col. 0335B] ejusdem altaris illi matriculariae perpetuo jure annectens, cum centum solidis in denariis Pentecostalibus de Varziaco percipiendis annuatim; et duos laicos quibus singulis decem libras in redditibus assignavit, ad quorum praedicta stipendia Ecclesia de Vermentone duodecim, Ecclesia de Berriaco octo libras solvere annuatim tenentur.



De divisione festorum sancti Alexandri et sancti Bricii et festis apostolorum.

Sanctorum Alexandri et Bricii festa quae permistim sub quadam confusione fieri consueverant, separatim statuit celebrari, et apostolorum festa prout minoris erant observantiae solemnius solito cum majorum campanarum pulsatione fieri ordinavit. Sacristae pro luminaribus et aliis quae amplius a [Col. 0335C] festo simplici hujusmodi ritus solemnitatem exposcit, redditus competentes et sibi gratos assignans, nec non et processionem in vigilia B. Stephani hiemali post vesperas de Nativitate solemnem singulis in cappis sericis deferentibus accensorum luminaria cereorum.



Qualiter ornavit ecclesiam de cruce et calice aureo.

Ad ornatum ecclesiae pannum unum sericum valde bonum et magnum, et duo minora, pretiosa tamen, contulit ad ornatum altaris, antiphonarium quoque optimum in duobus voluminibus fieri fecit: Capitulo itidem alterum par ei in omnibus faciente, novem insuper marcas auri ad crucem et calicem aureum facienda, et annulos suos aureos pretiosos admodum et tredecim libras Parisienses; sed haec [Col. 0335D] moriens in sumptibus contulit faciendis.



De emendatione palatii episcopalis.

Tecto palatii pontificalis die festo Parasceves pro parte aliqua in suae promotionis exordio, corruente, palatium ipsum multum nobiliori quam ante tecti structura decoravit, et ad intromittendam lucem in palatium fenestras pinnaculi magna intercapedine dilatavit, arcens flatus importunos ventorum vitrearum perlucidarum objectu; in praefata vero ruina quid miraculi contigerit dignum duximus ad notitiam transmittere posterorum, ut per omnia beneficia divina laudetur Deus.



De lapsu palatii, et miraculo quod ibi contigit.

Die igitur festo Parasceves erat ipse solus in [Col. 0336A] camera sua superiori, psalmodiae et orationi intentus. Inferius in palatio majori illi camerae contiguo, vir quidam de Druia castro cum uxore sua ad confitenda peccata et excipiendam ab episcopo poenitentiam exspectabant. Imminente jam hora tertia transitum illuc faciens archidiaconus adibat episcopum, eosque sibi assurgentes invenit, et cognito cujus rei gratia exspectabant insinuavit episcopo qui statim eos accersiri ad se mandavit; vixque palatium egressi fuerant cum ecce in ea parte in qua steterant pedes eorum, tectum palatii corruit secum trahens lignorum et tegularum ingentia fragmina in ruinam; quae poenitentes praedictos penitus contrivissent nisi virtus subvenisset divina, quae donec discessissent ruinam continuit, quae sic de proximo [Col. 0336B] pendebat futura. O mira poenitentiae virtus, quae sic divinam continuit justitiam ut jam morituros sola Dei misericordia de instantis mortis praecipitio liberaret! Solvitur episcopus in lacrymas et stuporem, et inspecta mortis imagine ex intimis cordis medullis in Dei laudes prorumpit. Ad ruinae fragorem concurrit turba, et de manifesto miraculi spectaculo universi exsultant Dei magnalia praedicantes.



De institutione praebendarum apud Apponiacum, Tociacum et Conadam.

Ad cultus ampliationem divini in castris episcopalibus Apponiaco videlicet Tociaco et Conada canonicos instituit et praebendas, praeter alia quae ad hoc contulit, parochiales Ecclesias cum suis proventibus eisdem deputans [Col. 0336C] et assignans . . . . . Amatoris et canonicis capellae suae de Trinitate . . . . . Ipsi capitulo Antissiodorensi . . . . . ecclesiae beati Amatoris et canonicis sub regulari S. Satyri ibi degentibus disciplina, locum de Boticem versus sanctum Salvatorem et Ecclesias de Alenset, de Petrosio, et capellam de Mota in parochia de Chevannis, canonicis vero quatuor capellae suae Antissiod. scilicet de Trinitate, decimam quamdam apud Tociacum, quam propria eis comparavit pecunia, pia liberalitate concessit: dedit insuper capitulo Antissiod. quidquid eis deerat ad plenam decimarum bladi perceptionem in territorio de Crevenno, et hoc in opus quotidianae partitionis de pane quae fit in Ecclesia his qui interfuerint matutinis aut missae, separata ab Ecclesia de Crevenno, cum [Col. 0336D] vacaret, portione, quam ibi presbyter ecclesiae percipere consueverat, et canonicis assignata, sub quadam tamen recompensatione ab eis facta Ecclesiae memoratae.



Qualiter procuravit recompensationem factam capitulo apud Osiacum pro eo quod habeat apud Billiacum.

Sua quoque instantia et virtute factum est, quod cum comes Nivernens. Herveus in monte de Mures prope Billiacum, qui erat de fundo Antissiodor. Ecclesiae, munitionem erigeret, et canonici Antissiod. comitis atrocitatem verentes remissius de jure suo disceptarent cum eo, tandem interventu suo et fratris sui Manassae Aurelianensis episcopi, de quo supra meminimus, [Col. 0337A] comes quidquid habebat apud Osiacum canonicis pro eo quod habebant apud Billiacum commutavit, exceptis decimis, quas ibi habebant canonici, quae in commutationem non potuerunt venire, sed permanserunt eisdem, non modica utilitas Ecclesiae Antissiodorensis accrevit.



De abbatia de Cellis, et quid eidem abbatiae contulerit.

Novellae plantationi de Cellis contulit inter caetera domum de foro Antissiodorensi quae fuit Iterii Borni militis, quam utique de propria pecunia comparavit, et unum modium frumenti et duos sigali in grangia et redditibus de Brenchis annuatim, quam a monachis de Charitate multa requisivit pecunia, et in suam proprietatem redegit.



Qualiter Brenchas et pertinentias ejus contulit hospitali de Appogniaco.
[Col. 0337B]

Eamdem insuper villam cum nemoribus et aliis appendiciis suis, et partem nemorum de Courum, quae emit a Guillelmo Grosso milite, hospitali de Appogniaco in perpetuam eleemosynam assignavit, salvo eo quod ibi percipiunt, ut diximus, moniales de Cellis; quae tamen omnia disposuit, ut Andreas Antissiodorensis archidiaconus quem nutrierat a primaevo sub annuo canone teneret, quoad viveret, solvendo annuatim duobus canonicis hospitalis praedicti, qui in ecclesia de Brenchis parochiali jugiter deservirent, quibus etiam praeter canonem illum et minutas decimas, et oblationes, et universos proventus ecclesiae assignavit post decessum archidiaconi [Col. 0337C] totum in solidum possessuris, et propter hoc beneficia ampliaturis pauperum suscipiendorum in hospitali de Appogniaco supradicto.



De his quae acquisivit episcopatui Antissiodorensi.

Acquisivit autem episcopatui in civitate Antissiod. ligium homagium de Campo de Moreto et de omnibus quae apud Antissiodorum Milo Filonis miles tenuerat libere in alodium; apud Varziacum ligium homagium similiter omnium quae Guillelmus de Chanlemis miles possidebat, ibidem data sibi propter hoc non modica pecuniae quantitate, in quo tanto utilius Ecclesiae est provisum, quanto ne ea in manum fortiorem conferret comitis videlicet Nivernensis, vel potentis alterius, unde municipio antedicto, vel ipsi episcopo non parva possit oriri turbatio, non [Col. 0337D] immerito timebatur, quapropter dedit ei centum libras applicandas in feodi accrementum; apud Appogniacum, similiter inter caetera, partem decimae emit centum libras Pruvinienses, quam nobilis vir Guillelmus comes Sacri Caesaris ibi participabat, eum ipso et aliis partem habentibus in eadem; apud Charbuiam, eodem modo inter alia, quae memoriter non tenemus, totam villae jurisdictionem in solidum acquisivit, de qua episcopus juxta quartam partem habere solebat, multa acquisitionis suae in episcopatu aliter exstiterunt quae memoriae non occurrunt.



De feodo Malliaci, et Betriaci, et turribus Sancti Salvatoris, et Castri novi sibi tradiis.

De Malliaco quoque et Bitriaco castris utique de [Col. 0338A] feodo Antissiod. Ecclesiae quae Petrus comes Antissiod. in jus et feodum comitissae Campaniae in praejudicium Ecclesiae transcribere conabatur, confitens datis inde litteris suis, quod de his eidem comitissae fecisset homagium, multis laboribus et impensis contra eumdem comitem sub judicibus a sede apostolica delegatis causam Ecclesiae tanta est constantia prosecutus, quod ad ultimum rem eo usque perduxit ut comes ejus Ecclesiae recognoscens, de utroque specialiter episcopo faceret homagium manuale, ac juxta tenorem cartarum episcopalium super hoc confectarum castrum Malliaci ad beneplacitum episcopi traderet mandato ipsius, Hugoni videlicet tunc archidiacono, qui nomine episcopi castrum ipsum recepit: comitem quoque Herveum Nivernensem, [Col. 0338B] licet non sine difficultate, ad hoc tamen pari ratione prudenter perduxit ut jus Ecclesiae confiteretur, et inde publicum conficeret instrumentum, quod Sancti Salvatoris, Castri novi et Conadae turres episcopo Antissiod. quoties vellet juxta praemissarum cartarum tenorem, quae idipsum determinant, reddere teneretur, ipsique ad libitum suum ad juris episcopalis declarationem quandoque tradi fecit turres Sancti Salvatoris, et Castri novi: claves quoque portarum ipsum incomparabilem juris sui possessionem inducens quod possessori suo facere non volebat. Et qui vidit, perhibuit testimonium, et scimus quoniam verum est testimonium ejus.



Quae loca religiosa creata sunt sub eo in Antissiod. dioecesi.

[Col. 0338C] Hujus sane temporibus in sua dioecesi creata sunt loca religiosa, et ab ipsis habuerunt cunabulis incrementum, et de Spallo videlicet sub regulari observantia fratrum de Valle Callium, licet eis non sit subjectus in aliquo locus ille, et de Bello Loco quod et de Beaularriz, apud nos usitatiori vocabulo nuncupatur, ubi fratres de ordine Cartusiens. Domino famulantur; quae utique duo loca religiosa comes Nivernensis Herveus eorum fundator contulit et dotavit: tertius quoque locus novella videlicet plantatio abbatiae de Cellis prope Antissiodorum monialibus de ordine sancti Antonii Parisiensis addictus.



Qualiter veterem Ecclesiae Antissiodorensis fabricam demoliri fecit, ut novam construeret.

Eodem tempore circa novas ecclesiarum structuras [Col. 0338D] passim fervebat devotio populorum. Videns itaque episcopus ecclesiam suam Antissiod. structurae antiquae minusque compositae squalore ac senio laborare, aliis circumquaque capita sua extollentibus mira specie venustatis, eam disposuit nova structura, et studioso peritorum in arte caementaria artificio decorare, ne caeteris specie studiove penitus impar esset, eamque fecit a posteriori parte funditus demoliri ut disposita antiquitatis veterana in elegantiorem juvenesceret speciem novitatis: in cujus sumptuosis impendiis quanta largitione profluus exstiterit enuntiavit fabrica primi anni, quae ultra speratum promota in immensum extulit caput suum. Quippe circiter septingentas libras de proprio primo [Col. 0339A] anno praeter oblationes fidelium et praeter jurisdictionis suae proventus quos ad hoc ab initio deputavit, in sumptus ejusdem operis erogavit; caeteris vero annis quandoque per hebdomadam decem libras, quandoque centum solidos ad minus praeter praemissa et praeter questas dioecesis suae, sive dioecesium vicinarum.



De lapsu et miraculo turrium.

Incidenter se narrandum hic ingerit ad contemplationem pietatis divinae illud posteris transmittendum miraculum quod in veteris operis demolitione noscitur contigisse; nam anno Domini 200 septimo decimo, Dominica ante Adventum, in honore sanctiss. Trinitatis diem agebamus solemnem, erant in ecclesia veteri duae turres altrinsecus altitudinis non modicae [Col. 0339B] et soliditatis immensae, una meridionalis, altera aquilonalis, infra se totam chori amplitudinem et canonicorum sedilia continentes. Hae sublato sibi ob novam fabricam veteris operis adminiculo per quod solide antea subsistebant, ruinas agere coeperunt suae continuitatis integritate modico prius hiatu soluta, non tamen providebatur quod tam festinam minarentur ruinam. In solemnitate igitur praelibata, solemniter, ut moris est in talibus, non solum minores sed et majores pulsabantur campanae, in quarum profecto concussione non immerito debere ruere timeretur et universos pariter opprimere qui eo die frequentius ad ecclesiam convenerant festivitatis obtentu, si putarentur de proximo ruiturae; turris tamen meridionalis majore solito [Col. 0339C] pandebatur hiatu, quod intuentes quidam de hoc coeperunt conferre sermonem qui et ad canonicos usque pervenit. Vocatur magister operis imminente jam hora tertia, interrogatur si de lapsu turrium esset praesentialiter metuendum et si posset secure conventus sub illis divina officia celebrare: quo constanter affirmante timendum non esse, quidam de discipulis ejus qui praesens aderat, dixit quod nec per horam securum non esset manere sub illis; quem objurgare coepit magister quasi metum superfluum intentantem canonicis, trabes quasdam ostendens a turre ad turrem protendentes quae totam eorum machinam ne rueret continebant. Qui cum instantius quaereretur de securitate habenda, nihil nisi certum diceret, quasi quaerentium importunitate devictus, dixit: Nihil [Col. 0339D] omnino certum dicere valeo, ignorans quid parent tempora futura. Ad haec verba quasi quodam mentis praesagio, in hoc fuit consona omnium sententia ut peracta processione quae instabat, erat enim hora tertia in ecclesia B. Mariae, quae de appendiciis ecclesiae majoris exstitit missarum celebrarentur solemnia, quod factum est nihilominus more solito, quasi nihil timeretur omnes pulsabantur campanae, quarum pulsationibus quantum de humana ratione fuerat non nisi fortis machina restitisset, sed dilata est ruina, ut et virtus divina quae continere potuit, et benignitas quae apparere voluit, in earum casu repentino evidentius appareret, omni tunc concussione cessante. Porro, loco divina exsequendi officia [Col. 0340A] sic translato, translati sunt et libri qui in usu quotidiano existunt omnibusque qui in armario turri meridionali supposito servabantur, ac si statim turres ruinam facere crederentur. Missarum solemniis expletis jam convenerant canonici ad prandium, cum ecce repentino fragore turris meridionalis concussa corruit in oppositam sibi turrim, ejus basibus penitus a parte interiori comminutis prolapsa.



De duobus adolescentibus. Qualiter miraculose evaserunt.

In quo casu unum exstitit praecipuum dignumque relatu miraculum, quod adolescentes duo, novi operis probitate illecti, prope turrim consistebant labentem, novam fabricam continentes. Quae cum dehisceret in ruinam, dum pericula vitare cupiunt, magis [Col. 0340B] periculo se supponunt, viam, quae sub ipsa turri labente patebat, instantius relegentes. Sed dispensatio divina ruinam miraculo continuit quousque fugiendo vitae propriae consulerent in statu, et vix in loco stationis tuto quidem, sed adhuc suspecto constiterant, quando turris cecidit supradicta. Exciti fragore populi, fit concursus, stabat adhuc et in solido subsistere videbatur turris aquiloni objecta, cum ecce vix interjectae dimidiae horae spatio ad terram procumbens totam molis suae congeriem ei, quae prius ceciderat, superjecit.



Qualiter Dominus clementer et miraculose ruinam distulit in horam opportunam.

In quo id divini constat fuisse miraculi, quod cum humanae rationis irrefragabile esset argumentum, [Col. 0340C] quod si ita de proximo turrium instaret ruina ad concussionem campanarum et strepitum, quibus juxta solemnitatis exigentiam plus solito nocte ac die vexatae fuerant et concussae, potius ruere debuisset. Quod utique sine strage permaxima fieri nequivisset, virtus divina ruinam miraculose distulit ad tempus, horam providens opportunam, in qua, omnibus absentibus, magis sine laesione hominum et periculo fieri potuisset.



Quid pensandum fuerit in hac miseratione divina.

In quo et illud pensandum fuit quanta miseratione nos Dominus vocabat ad poenitentiam, nolens mortem peccatoris, sed magis ut convertatur et vivat; qui de tanta mortis instantia nos licet indignos misericorditer liberavit suo tamen servitio mancipatos; [Col. 0340D] qui etiam campanas, de quibus nulli dubium videbatur quin sub tantae molis ruina communi deberent penitus et confringi, eadem miseratione servavit illaesas. In quo nihilominus liquidum fuit quantae pietatis visceribus rationabilia complectatur, qui etiam insensatis rebus, sed divinis addictis usibus, benignitatis suae viscera non negavit.



De crucifixo et altari confratriae.

Prosequamur adhuc divinae magnalia potestatis. Erant in navi ecclesiae choro contigua altaria duo; dextrum sancti Thomae martyris, quod et de Confratria dicebatur, eo quod pro confratribus ecclesiae missa ibi quotidie celebretur; sinistrum vero sanctae Crucis, quae, etsi turribus a posteriori parte pene [Col. 0341A] contigua, in partem tamen anteriorem ecclesiae amplius prominebant, erantque super illa pulpita duo, in quorum altero festivis diebus lectiones, in altero Evangelium legebatur. In eo pulpito, quod erat super altare sanctae Crucis, erat crux quantitatis non parvae veterem habens imaginem Crucifixi, mortem Domini exprimentem, quae a posteriori parte pannum habebat sericum sibi prorsus contiguum et adhaerentem, ita ut crucem tangeret undequaque hunc pannum ruina turris, cruce vel imagine penitus illibata, ita minutatim contrivit, quod vix ejus vestigia remanerent, altari nihilominus supposito, et in anteriorem partem ecclesiae prominentiori, ut dictum est, adeo comminuto, ut nullae ejus partes sibi invicem cohaererent, pulpito superiori integro remanente. [Col. 0341B] Contra altare confratriae, de quo superius diximus, quod erat turri meridionali conterminum, nec minus ei suspecta videbatur ruina, incolume remansit et integrum, pulpito quod erat desuper dissipato pro parte.



Quid pensandum in hoc miraculo.

Qua in re pensandum fuit Dominum miraculose ad excitandam devotionem fidelium, et suae passionis effigiem et locum ubi pro confratribus specialiter divina quotidie celebrantur mysteria, caeteris dirutis, conservare. Quamvis in altare majus ruina provenerit, frontemque ejus et latera multo aggere repleverit, ei tamen fuit innoxia; excepto quod pannum sericum pretiosum quidem, quod ob diei solemnitatem [Col. 0341C] in fronte ei fuerat antepositum, dissipavit penitus et disrupit, capsae quae erant altari suppositae, sanctorum pignora continentes, permanserunt prorsus intactae.



De miraculo libri in quo legebatur ad Primam.

Liber in quo legebatur ad Primam sanctorum Patrum regulam et catalogum sanctorum continens, et quidam alii libri ad missam necessarii, cum arca in qua reponebantur in medio chori, sub eadem ruina fuerunt oppressi. Arca fuit penitus comminuta, libri circiter mensem vel amplius fuerunt sub ruina imbribus expositi, qui, tunc hiemali tempore, uberius profluebant. Tandem remoto aggere, inventa est arca minutatim confracta, et libri asseribus integris in nullo ruinae vel pluviarum sensisse dispendia, [Col. 0341D] nisi quod parum erant pulveris aspersione fuscati; qui tamen levi excussione discessit. Quis in tanto miraculorum spectaculo non stupuit? quis se de tanta mortis septum voragine considerans non expavit? Quis divinae virtutis magnalia quibus potuit laudibus non extulit? Quis pro tam manifesta Conditoris clementia in gratiarum actiones cum lacrymis non prorupit? Ad removendum aggerem sacerdotum dictae plebis excitata fervebat devotio. De utraque vero turri supererat paries exterior ex ruina; is autem, qui de turri meridionali remanserat, fissuram fecerat et hiatum, qui semper instantem minabatur ruinam. Nihilominus tamen plebs devota, caeterive mercede conducti circa removendum [Col. 0342A] aggerem desudabant; nec obstabat studiis ruinae periculum imminentis.



De miraculo ejus qui sustulit tunicam sub ruina.

Die quadam cum ad removendam aggeris congeriem in ea parte in qua fissus paries erat proclivior ad ruinam usque ad horam vespertinam instantius laborassent opusque ferveret, pars illa parietis quae lapsum minabatur coepit repente dissolvi. Quo viso clamor oritur astantium, ut qui de subtus instabant operi, fugae velocius consulerent, quibus fugientibus, unus tunicam dimiserat, ad quam tollendam omnibus ut fugeret clamantibus, est reversus; suspensa est ruina, divina faciente virtute, quousque ille tunicam sustulisset. Quae ingenti lapsa fragore, extrema ejus tangens vestis, sic innoxia [Col. 0342B] cecidit super aliam ruinae congeriem ut nihil omnino secum traheret in ruinam. O ineffabilis divinae miserationis bonitas, quae sic perituros ad poenitentiam reservabat, et ad devotionem cunctorum animos informabat! Digressi sumus paululum, sed non abs re, quoniam opera Dei, juxta verbum Sapientis, praeclarum est enarrare. Nunc ad stadium recurrentes ad ea, quae restant, stylum revertamus.



Qualiter translatus est ad Ecclesiam Parisiensem.

Guillelmus igitur, de quo nobis sermo, cum in episcopatu Antissiodorensi, quem strenue rexerat, annum jam ageret quartum decimum, et post multos tam erga Herveum Nivernensem quam erga Petrum [Col. 0342C] Autissiodorensem comites, necnon et contra dominum regem agones feliciter superatos posuisset omnia in tranquillo, complacuit in eo domino ne ignavo torperet otio per quietem, ipsumque vacanti Parisiensi Ecclesiae, quae suo apud Damietam defungente pastore, Petro videlicet, per eligendi scissuram aliquandiu laboraverat, tandem praefecit renitentem utique et invitum, et apud summum pontificem Honorium supplicantem, quem propter hoc personaliter, ne cogeretur, adierat non sine magno corporis periculo, imminentibus jam aestivis fervoribus circa nativitatem beati Joannis, qui sibi, utpote attenuato et cholerico, et qui a calore facillime pateretur, nimis contrarii existebant. Apud quem tamen non profecit quin compelleretur Parisios [Col. 0342D] transmigrare, ut ibi praeesset ea sollicitudine ac vigilantia quam ipsum in Antissiodorensi episcopatu habuisse constabat.



In quo statu dimiserit episcopatum Antissiodorensem in discessu suo.

Porro discessurus Parisios, episcopatum Antissiodorensem in temporalibus ampliatum, abundantem utique, et plenum, absque debitorum onere, factis melioribus ejus conditionibus tum quoad regalia, ut praemisimus, tum quoad alia quamplurima, dereliquit; episcopalia domicilia omnia culcitris, feno, variis utensilibus et supellectili, torcularibus etiam, vasis vinariis non paucis, ubi necesse erat, doliis scilicet et cuppis capacitatis immensae abundanter [Col. 0343A] referta. Capellas insuper singulas libris, calicibus et vestimentis plene dimisit ornatas.



De his quae reliquit ecclesiae in recessu.

Indumenta episcopalia quae ad usum praecipuarum solemnitatum specialiter reservabat, mitram pretiosissimam auro gemmisque non paucis ornatam, quae margaritae, sive perlae usitata locutione vocantur; pelves duas argenteas, et insuper deauratas, circiter octo marcarum in pondere, opere mirifico decoratas, cophinos mirae pulchritudinis et ornatus, aliaque hujusmodi in usus sacros necessaria ecclesiae, unde transferebatur, reliquit; et quod omni thesauro pretiosius est, cum quibusdam aliis sanctorum pignoribus, digitum beati Protomartyris visibilem cum vase argenteo miri decoris, quod a Constantinopoli fuit [Col. 0343B] allatum, crucemque auream permodicam quam quaedam procul dubio ligni Dominicae crucis particula visibiliter in auro conclusa, super aurum et topazion efficit pretiosam.



De domibus suis, de porta pendenti, et cruce et calice aureo.

Capitulo domos nobiles, quas habebat portae pendenti contiguas cum pertinentiis suis, et vineam, quam totam de novo replantaverat in territorio sancti Gervasii, eidem annexam domui, eadem liberalitate concessit, ut qui ea tenuerit in anniversario suo canonicis et clericis de choro centum solidos annuatim exsolvere teneatur. Dedit praeterea illas novem marcas auri ad crucem et calicem [Col. 0343C] faciendum, de quibus fecimus superius mentionem.



De his quae reliquit successori suo episcopo Antissiodorensi.

Successori suo in omnibus domiciliis episcopalibus fenum in abundantia, domosque utensilibus ac supellectili, quemadmodum praelibavimus, diversa munitas, vinumque illius anni in universo et partem talliarum non modicam dereliquit.



De his quae contulit ad fabricam ecclesiae Antissiodorensi in recessu suo per totum annum.

Ad fabricam ecclesiae partem assignavit aliquam talliarum in cujus impendia singulis hebdomadis centum solidos dedit ad minus per annum integrum [Col. 0343D] post discessum. Sed quid latius in talibus immoramur, et tendimus in longum membranas, dum singula conamur vel breviter delibare; in summa dicere possumus: nudam pastore ecclesiam fere nudus reliquit.



Quod noluit praejudicare capitulo, ut cum ejus consilio fieret electio successoris Antissiodorensis.

Illud quoque non arbitramur praetereunter silendum, quod cum sedem apostolicam personaliter adiisset pro obtinenda licentia ut in Antissiodorensi Ecclesia remaneret, nec ad aliam transferretur, et non profecisset supplicando, respuit profecto quod ei Romana concedere volebat auctoritas, videlicet cum ejus consilio in Antissiodorensi [Col. 0344A] ecclesia fieret electio successoris, nolens ut capitulum libertate eligendi absoluta in aliquo privaretur.



Quanti fuerit dispendii ecclesiae et civitati Antissiodorensi ipsum discessisse, et quae mala contigerunt ecclesiae post ejus discessum.

Quantum autem ipso discedente amiserit non solum ecclesia, sed et civitas universa, patuit in discessu; nam et civitatem et ecclesiam invenerunt mala multa, tanquam sui liberatorem Othoniel videlicet amisissent. Comes enim Herveus, vir quidem oppressor hominum, et crudelitate formidabilis, qui in ipso episcopatu Antissiodorense praesidente et ipsi in facie resistente, aspirans frequenter ad hujusmodi non profecerat, ipso adhuc in Romano itinere laborante, cum de ejus translatione certissime [Col. 0344B] per nuntios cognovisset, vi armata civitatem Antissiodorensem non audentibus resistere civibus occupavit, et in suam ditionem redegit, cum de morte comitis Petri qui in captione a Comneno in partibus Graeciae, ut praediximus, tenebatur, nihil adhuc pro certo constaret. Qui, cum proficisci deberet Constantinopolim, episcopo recommendaverat civitatem, cujus Hervei ingressus tanto omnibus erat suspectior, quanto ille atrocior habebatur.

Is, post discessum Willelmi praedicti, in unum hominem episcopatus, qui Antissiodoro ad villam episcopalem Giacum, videlicet cum multis aliis qui tempore ejusdem Guillelmi illo demigraverant, transierat ad manendum, suae primordiae tyrannidis exercuit; quem clanculo captum et abductum tandem [Col. 0344C] restituit. Sed ipsa nocte qua redditus fuit, apud Geiacum permanere non est ausus, sed Antissiodorum sub justitia comitis est reversus. Ad cujus exemplum caeteri, qui apud Giacum sub episcopo transierant, Antissiodorum redierunt, licet cives metu comitis diffugerent de civitate eadem; hominem quemdam capituli clam abductum similiter clam emunxit qui restitutus ab eo nunquam palam de sua emunctione etiam juramento astrictus ausus est confiteri. Multa fecit et alia hujusmodi opportunitatem nactus ecclesiae, quae discedenti Guillelmo Parisios in suae virtutis robore solida non manebat, eodem quoque tempore non solum ab eo, quoniam post modicum migravit a corpore; verum a circumjacentibus [Col. 0344D] multa passa est ecclesia, substracta sibi velut columna, quae totum continebat aedificium, episcopo supradicto. Nam Regnaudus Rungefer, miles non magnae quidem potentiae, dissimulantibus principibus, qui habebant tueri ecclesiam, successorem ipsius Henricum, magnae quidem benignitatis et simplicitatis virum, atrocius infestavit. Qui proprium ejus clericum custodem utique domorum episcopalium de Varziaco capiens et inhoneste pertractans, diu in captione detentum, homines quoque praedasque terrae episcopalis abducens, castrum ipsum Varziacum videlicet violenter effregit, et damnificavit episcopatum in quingentis libris, et amplius factus audacior ad inermes, nemine defendente.

Eadem tempestate miles quidam Gregorius, et [Col. 0345A] cujus pater in genere suo primus de ignobili cingulum acceperat militare, Petrus scilicet de Brullato, decanum cepit Ecclesiae, et ultra Ararim, in Bufresiam videlicet extra regni fines usque ad. . . . . productum diu tenuit carcerali custodiae mancipatum. Quidam etiam malefici de nocte armati claustri, et ecclesiae immunitate effracta, canonicos et clericos qui ad matutinale officium convenerant, per Ecclesiam eductis gladiis fugaverunt, unum ex eis quem vulneraverunt, altero equorum pedibus conculcato, ipsam sanguine profanantes, nec minus equorum fimo foedantes, nec dabatur miseris requies, cum vel a nobilibus viris Drogone de Meloto, Stephano de Basso, domino de Arseio, aliis nihilominus militibus sive armigeris circumquaque quos aut privata [Col. 0345B] malitia, aut praesumptuosa temeritas, aut avara paupertas excitabat, non solum ad praedas, imo etiam plerumque ad caedes, oppressiones fierent hominum ecclesiae, aut irruptiones villarum, et non erat auxiliator.



De his quae gessit in episcopatu Parisiensi.

Nunc de his quae gessit Parisiis Guillelmus praedictus, pauca, quae nobis occurrunt de multis, breviter perstringamus. Eadem longanimitate et constantia, qua frater ejus Manasses Aurelianensis episcopus, de quo praediximus, adversus regem regalesque ministros ecclesiae jura prosequens, controversias quae usque tunc metu regio per episcoporum dissimulationem remanserant indecisae, tum [Col. 0345C] quod jus quoddam quod ecclesia in castelludo regis de parvo ponte scilicet habere debebat, tum super halis apud campellos a domino rege factis, tum super justitia et mensuris de territorio quodam apud sanctum Victorem, quod feodum clausum Brunelli dicitur, ad concordem concordantiam per compositionem redegit. Cujus obtentu, rex Philippus, qui tunc agebat in sceptris, redditus annuales viginti librarum Parisiensis monetae episcopo ejusque successoribus et centum solidos capitulo in perpetuum assignavit, sic igitur procurante jura regni ac sacerdotii distincta per compositionem initam regali et episcopali instrumento, et capituli etiam inde confecto, ut super praeteritis usque ad illum diem non possit iterum controversia suboriri quorumdam scholarium sicariorum, [Col. 0345D] qui de nocte incedentes armati raptus, adulteria committentes, et furta, et caedes plerumque, vel flagitia, pacemque non solum scholarium et securitatem, sed et civium ipsorum turbant, sic exterminavit de villa, ut quosdam quasi hujusmodi praecipuos sicariorum in carcerem praecipuum retruserit, quosdam exterminaverit, pacemque ac securitatem toti a talibus reddiderit civitati. Cui non solum noctes, sed et dies ipsi valde erant suspecti. Multa gessit in episcopatu praeclara ac perpetua digna memoria, quae vel vobis ignota relinquimus, vel propter legendi fastidium subticemus. Nunc de beato ejus exitu, quoad nostram pervenit notitiam, disseramus.



De beato ejus exitu.
[Col. 0346A]

Is, cum Parisiensi cathedrae tribus annis et fere dimidio bene et laudabiliter praefuisset, et tranquilla omnia fere, excepta causa scholarium, qui jurisdictioni ecclesiae suae et cancellarii in quibusdam se emancipare volebant, quaedam sibimetipsis auctoritate propria statuta condentes, ac sibi jus condendi hujusmodi in praejudicium episcopi et cancellarii, ut credebat episcopus, attribuere laborantes, chronica tandem quartanae fractus valetudine, ex quo frater suus Manasses saepe dictus de hac vita migraverat, demum cum jam convaluisse videretur de quartana febre correptus continua, licet lenta, domui suae disposuit, veluti illa aegritudine consummandus, vocatisque pridie quam [Col. 0346B] defungeretur majoribus de capitulo suo apud sanctum Clodoaldum villam episcopalem, ubi decumbebat infirmus, virisque religiosis, abbate videlicet sancti Victoris domino Radulpho de Hospitali, sociisque astantibus, mortis suae diem praedixit, et apud Pontiniacum locum Cisterciensis ordinis, ut ad majores suos, qui ibi tanquam loci fundatores dormiunt, se tumulari praecepit, ac sequenti de divinis omnes qui aderant informans et eloquiis, seque eorum orationibus recommendans, canonicos etiam praesentes Ecclesiae Parisiensis sedulo ad concordem electionem exhortans, colloquendo, inter manus religiosorum extremum emisit spiritum, ut de die mortis suae praedicentis veritas probaretur, sicque apud Pontiniacum, prout praeceperat, deportatus et [Col. 0346C] tumulatus in capella B. Thomae martyris ante principale altare beato in Domino fine quievit. Mortuus est autem in festo B. Clementis apud sanctum Clodoaldum, de quo jam supra diximus, anno Domini millesimo ducentesimo vicesimo tertio, regnante Ludovico circa initia regni sui. Sedit vero in episcopatu Antissiodorensi circiter tredecim annos et dimidium, Parisiis vero circiter tres annos et dimidium fere sub Romanis pontificibus Innocentio III et Honorio III, regnantibus in Francia Philippo et Ludovico, de quo superius fecimus mentionem. Explicit de Guillelmo.



CAP. LX. De Henrico qui fuit oriundus de pago qui dicitur Villanova, in Parisiensi dioecesi.

Huic successit Henricus de pago qui Villanova [Col. 0346D] dicitur, in Parisiensi dioecesi oriundus, qui prius cantor Antissiodorensis ecclesiae. Postea, per illam electionis formam, quae a jure compromissio dicitur, pontificalem cathedram adeptus est. Quem mediocrem genere nec inflavit nobilitas, nec vilitas abjecit; in quo licet virtus mansuetudinis a plerisque diceretur modum excedere, jura tamen episcopatus rigore justitiae sic illaesa servavit, ut tyranni, qui ea sibi usurpari consueverant, ea compellerentur restituere, et a suae tyrannidis violentia cessare. Iste est qui munitionem castro, quod Varziacum dicitur, praejudicialem a viro potente, nobili, atque ecclesiae Antissiodorensi inimico, Galchero de Puigniaco, acerrimo persecutore, in loco, cui Becherellum vocabulum [Col. 0347A] est, aedificatam fecit destrui, et non sine sui et suorum grandi periculo funditus everti. Cujus temporibus panis unicus servitoribus beati protomartyris distribuebatur, sed ipse de propriis facultatibus, secundum addidit; insuper et mille libras Parisienses ecclesiae in extremo contulit testamento. Hic ecclesiam beati Protomartyris donariis ampliavit, corda canonicorum in suum favorem mansuetudine inclinavit, inimicos Ecclesiae ad concordiam reduxit; et post cursum vitae praesentis, in pace in idipsum dormivit et requievit (Psal. IV, 9). Hic in loco qui Pulcher Redditus dicitur, morbo squinanciae labores praesentis militiae consummavit, dormivitque cum patribus suis senex et plenus dierum. Qui in ecclesia B. Protomartyris sepultus beatam [Col. 0347B] exspectat sanctorum resurrectionem, bravium, ad quod cucurrerat ut comprehenderet, percepturus. Sedit annis tredecim mensibus quatuor.



CAP. LXI. De Bernardo de Soiliaco.

Supradictis Patribus Bernardus de Soiliaco, vir eximiae sanctitatis, successit; qui et multos praedecesso rum sancta simplicitate et simplici sanctitate praecessit. Qui cum generis nobilitate polleret, morum tamen praecellens nobilitas sic eam pallio humilitatis obtexit, ut secundum Apostolum non alta saperet, sed humilibus consentiret (Rom. XII, 16). Cujus veneranda canities, vultus serenitas, verecundus aspectus, ordinatus incessus, sermonis modestia, casta conversatio, mensae frugalitas, argumenta virtutis interius redundantis efficacissima ministrabant. Et quia lucerna sub [Col. 0347C] modio abscondi non debuit, sed super candelabrum poni, ut ingredientibus domum lumen refunderet (Matth. V, 13), primo a supradicto venerabili Patre Hugone de Noeriis Antissiodorense antistite praebendale beneficium in Antissiodorense ecclesia consecutus est, ubi sacerdos effectus adeo se divinis officiis mancipavit, quod sicut ipsi propriis oculis vidimus, diu noctuque vix unica hora praeteriit, quae non per ejus labia devote transiret, excepto quod festivis diebus populis ad ejus sermones manicantibus sacrae fluenta doctrinae devotissime atque copiosissime influebat, ut stigmata Domini jugiter in suo corpore portaret (Gal. VI, 17); jejuniis et orationibus insistebat, cilicio semper intrinsecus inhaerente. Caeterum, ut hic non manentem civitatem habere, sed futuram [Col. 0347D] inquirere demonstraret, et cum Apostolo experiretur pericula fluminum et latronum, caeterorumque duodecim incommodorum, quae Apostolus ad Corinthios loquens se expertum fuisse commemorat (II Cor. XI, 26, 27), Hierosolymam petiit, ubi tanta lucerna abscondi non potuit, imo sanctitatis ejus in illis partibus adeo radii effulserunt, ut in Nazarenum archiepiscopum eligeretur, et cunctis aliis etiam sanctitate praeclaris praeferretur. Sed sublimitatem parvipendens humilitas in se conversa, plus elegit modicitatem servare quam in sublimitatis periculis pendere.

Itaque reversus ad propria et seipso semper melior effectus in Antissiodorensem archidiaconatum promotus est, ubi tanta sollicitudine animas [Col. 0348A] curandas suscepit, quod attendens de pascendis agnis et ovibus ter Petro repetitum mandatum (Joan. XXI, 16, 17) pavit eas doctrina, exemplo atque subsidio temporali, quibus jugiter insistens die noctuque, aestu urebatur et gelu, fugiebatque somnus ab oculis ejus. Igitur Heinrico tunc temporis Ecclesiae Antissiodorensis antistite viam universae carnis ingresso, et ad providendum ecclesiae de pastore invocata Spiritus sancti gratia electoribus congregatis, mira res accidit, et nostris temporibus in Gallicanis Ecclesiis inaudita; nam multitudinis electorum adeo cor unum et anima fuit, ut omnes uno spiritu conclamarent archidiaconum debere praefici quem Dominus praerogativa donaverat sanctitatis. Cunctorum igitur in ipsum concurrentibus votis, invitus [Col. 0348B] rapitur, repugnans trahitur, nolensque cogitur consentire. A tempore autem illo, quo in episcopum consecratus est, carnem suam tanta austeritate damnavit, quod feriis secunda, quarta, sexta, et septima escis quadragesimalibus ejus jejunia solverentur, nisi forte labor aut infirmitas aliquid lautius indulgeret. Tanta vero ad Christi pauperes erat ejus affectio, ut secundum doctrinam Tobiae, quo modo potuit, semper fuit misertus (Tob. IV, 8). Cum enim ei adfuit multum abundanter tribuit; cum autem modicum, et illud misericorditer studuit impertiri. Nos enim ipsi experimento frequenter didicimus quod sibi mensaeque suae sodalibus frequenter substraxit, unde pauperum esuries levaretur. Ipso audiente atque patienter sustinente murmurabant [Col. 0348C] servientes, murmurabant et socii pro deliciarum defectu, et mensae divitis parcitate, sed illaesa conscientia erga divites parcitati insistens, minus grave sustinuit ab eis de avaritia notari quam in judicio pauperum querimonias sustinere, nisi eis secundum doctrinam Evangelicam, quod superest, in eleemosynam contulisset (Luc. XI, 41). Adeo etiam vana mundi gloria ei exstitit odiosa, quod, sicut a fide dignis pauperibus plene perpendimus, illis quibus largiebatur eleemosynas, ne cui dicerent, inhibebat.

Ecclesiam vero beati Protomartyris tanto favore prosecutus est, quod eam luminaribus atque omnium ornamentorum genere ampliavit; insuper auxit et redditus canonicis et clericis horis matutinalibus dividendos. Caeterum sic viae ejus Deo placuerunt, [Col. 0348D] quod inimicos ejus ad tantam pacem reduxit, ut profiterentur tyranni, qui praedecessorum ejus temporibus terram episcopatus invaserant, frequenter se ideo ab invasionibus cessare, ne si ipsum offenderent, Deus in ipsos continuo visibiliter vindicaret. Cujus fama sicut odor agri pleni cui benedixit Dominus, ad aures illustrissimi regis Franciae Ludovici adeo spiraverat, ut prae caeteris praelatis ipsum familiarem haberet, et simplicitati ejus dulciter arrideret. et ejus negotia propensius expediri imperaret. Verum cum eum gravius solito infestare coepissent senectutis incommoda, e jugis tibiarum infirmitas, quae a medicis malum mortuum nuncupatur, eum affligeret, timens ne cum istis oneribus [Col. 0349A] episcopatus onera sufficienter ferre non posset, licet sicut ex ipsius regis ore frequenter audivimus, Rex eidem promitteret quod episcopatus jura tanquam propria tueretur, nihilominus ab Innocentio Romanae sedis antistite instanter petiit, et cum difficultate magna obtinuit ut ab eo, quo ecclesiae Antissiodorensi astrictus fuerat, vinculo solveretur. Quo facto omnis temporalium sollicitudo abjicitur, et totum spiritum in seipsum reflectens, solius conscientiae curam gessit. Cujus quies sola contemplatio, cujus confabulatio jugis oratio, et cum viris religione famosis, continuus de sancta conversatione tractatus. Quid plura? praedictae infirmitatis atque senectutis incommodis febris adjicitur; prosternitur corpus in lectulum; offerunt medici naturae contra morbos remedia, [Col. 0349B] quibus raro et paucis utitur, et his solis quibus eum uti Fratres praedicatores et minores, qui assistebant eidem, cum magna violentia compulerunt.

Tandem cum post prolixum cum supradictis Fratribus de sancta religione tractatum aliquantulum pausasset, ut eum crederent astantes dormire, pretiosam resolutus est in mortem; ea serenitate Deo spiritum reddidit, ut omnibus membris quietus, vultu serenus, nullius omnino doloris insignia in extremo mortis articulo indicaret, et qui in infirmitate spoliari renuerat, mortuus spoliatur; amovetur haerens carni cilicium, quod tanta pediculorum ac vermium scatebat copia, ut horrorem aspectui et foetorem olfactui inferret immensum, cujus caro vermibus [Col. 0349C] corrosa ossium per loca nudum praebebat aspectum. Igitur pontificalibus gleba sancta induitur, feretroque imponitur, atque a loco, qui pulcher Reditus dicitur ubi mortem perdiderat et vitam invenerat, ad ecclesiam Antissiodorensem ubi sepulturam elegerat, defertur. Occurrit ei devotus civitatis clerus cum populo; ruit in occursum ejus turba indiscretae aetatis et sexus, et certatim feretrum tangere cupiunt. Se praerogativa quadam caeteris praeferebant qui manu feretrum tetigissent, vel sericis quibus tegebatur osculum dedissent. Divinis igitur celebratis exsequiis canonici et clerici ad ipsum concurrunt, et quotquot contigit praeintrare, sacrae glebae pedes manus aut faciem osculantur, nec ideo ut in funeribus caeteris moris est, Deo et sanctis angelis [Col. 0349D] animam recommendant, sed precibus devotis flagitant, ut apud divinam, cui devote servivit, clementiam, eis ipsius merita suffragentur. Dormivit autem cum patribus suis praedictus Pater anno Domini 1244, mense Januar., die 6 mensis. Sedit annis novem.

    Praesul Bernardus mala semper ad omnia tardus,
    Sic vivens domuit cum carne et daemone mundum
    Quod moriens meruit Christo se reddere mundum.
    Anno milleno bis centeno quadrageno
    Quarto sanctorum migravit luce magorum.





CAP. LXII.---De Regnaudo de Siligniaco.

Huic successit Reginaldus de Siligniaco, prius [Col. 0350A] ecclesiae Antissiodorensi decanus, postea per illam electionis formam, quae a jure scrutinium nuncupatur, in episcopum promotus; vir quidem corporis statura procerus, candidus et rubicundus, et pulchritudine corporali electus ex millibus, cui generis nobilitate sublimi secundum exigentiam nobilitatis generis datum est cor sublime et nobile. Nam clericorum nobilium, necnon et militnm frequentiam diligebat, et larga manu, prout nobilitatem ejus decebat, eis exenia erogabat. Hic ecclesiae Antissiodorensi se magna pollicebatur facturum, sed ejus felicitati fatis invidentibus, sicut flos feni cito decor ejus emarcuit, et ejus gloriam succidit Dominus, dum adhuc ordiretur (Isai. XXXVIII, 12): ab ipso enim suae promotionis die adeo gravis eum afflixit [Col. 0350B] infirmitas, ut nec ecclesiae suae liceret eum vacare utilitatibus, sed eis solis de medicorum consilio dare operam oportebat, quibus ejus infirmitas levaretur. Dormivit autem et appositus est ad patres suos in coenobio de Rupibus Antissiodorensis dioecesis honorifice sepultus, ubi suam elegerat sepulturam. Sedit anno 1, mensibus 11, diebus 16.



CAP. LXIII.---Acta domini Guidonis de Melloto episcopi Antissiodorensis.

Recolendae memoriae successit episcopus Guido de Melloto, cujus gesta tanto seduliorem sibi vindicant auditorem, quanto altiora et actu nobiliora fuisse noscuntur. Fuit enim de dioecesi Antissiodorense ex utroque parente generoso sanguine procreatus. Pater ejus fuit Guillelmus de Melloto, miles [Col. 0350C] dominus castri sancti hujus Prisci hujus dioecesis, vir totius curialitatis et largitatis amator, mensae propriae communicator hilaris, pauperum nobilium sustentator, qui etiam, sicut fertur, acquisito cognomine ex rei consonantia et quadam proprietate boni, a plerisque Pacisbajulus vocabatur. Nam quoties inter aliquos confines suos discordiam exortam cognoverat, toto nisu ad pacis reformationem intendens, laborem interponere non cessabat, donec discordes, si posset, ad concordiam revocasset. Mater ejus de prosapia dominorum montis sancti Joannis traxit originem et antiquae nobilitatis stemmate fuit non inferior viro suo.

Horum itaque natus praesul, de quo loquimur, a pueritia ludo litterarum traditus sic profecit, quod [Col. 0350D] primo in fundamento grammaticae radicatus, liberalium artium fuit auditor proficuus, ac deinde utriusque juris canonici videlicet et civilis acquisita notitia, sacrae Paginae postmodum, quoties licuit, diligens existit revolutor. Sed ejus propositum in hac parte negotiorum ecclesiasticorum occupatio frequentius impedivit, in adolescentia quippe moribus et dogmatibus se exornans spretis lasciviis, membris incultis, et incomptis crinibus, compositione corporis, sicut mos est nobilium juvenum, non vacabat. Quamobrem patri minus charus inter liberos habebatur; sed Altissimi dispositio, qui sibi eum reservabat futurum antistitem, decultum ejus adeo processu temporis exornavit, quod filius [Col. 0351A] sapiens patris gloria, mutato nomine filii a patre, pater et dominus habitus est, et quasi incurvati sunt coram eo filii matris suae. Erat enim vir statura procerus, corpore bene compositus, corde magnanimus, ecclesiasticae rei augmentator industrius, providus dispensator publicae utilitatis, et plebis tutator indefessus, in sermone modestus, in oratione devotus, in altari angelicus, cujus cantus melodice reboans, velut tuba sonora, replebat aulam Dei, et spiritibus dulcisonis animos audientium delectabat. Nec minor consilio in conciliis et collegiis praelatorum corporali venustate caeteris praeeminens, venerando gestu et imperioso quodammodo praedominari videbatur aspectu; si quid autem incumbebat judiciali disceptandum examine coram ipso, seu aliud [Col. 0351B] ordinandum, persuasionibus et rationibus facilem ac sedulum praebebat auditum, et audita dijudicante revolvens animo, libransque omnia, nihil ex praecipiti faciebat.

Unde hunc ab ipsis discretionis suae primordiis morem contraxerat, ut agenda sua tanta deliberationis fornace decoqueret, multis sibi haec ascribentibus lenitati, quod interdum, sed raro, dispendioso peragi contingebat exitu quae maturato compendio potuerant expediri, et licet esset in negotiis et rebus prospere gerendis sollicitus, vix tamen unquam saecularium occupationum frequentia tanta fuit, cui divinum obsequium hora debita non praeferret. Erat siquidem illi quasi moris innati justitiae exercere rigorem, bene meritos renuntiare, maleficos punire, [Col. 0351C] ita quod quandoque non ex typho malitiae, sed ex zelo justitiae virgae mansuetudinem aliquantulum excedebat, oppressis compati, supplicibus parcere, humiles exaltare, superbos deprimere et debellare rebelles: et hac fuit insuper a Domino felicitate donatus, quod in omnibus quae pro honore Dei et juribus ecclesiarum suarum aggressus est semper victoriam dedit illi Dominus, et ejus opera cum gratia et favore direxit.



Qualiter cives Virdunenses expugnavit.

Anno aetatis suae tricesimo secundo, vel circa, vocatus per electionem canonicam ad regimen Ecclesiae Virdunensis, quanquam de ipsius gremio non esset, et in episcopum consecratus, retento nihilominus [Col. 0351D] ex dispensatione decanatu Antissiodorensis ecclesiae quem prius obtinebat, intellexit quod omnimoda jurisdictio, spiritalis videlicet et temporalis, civitatis et civium Virdunensium ad episcopum pertinebat, et quod praedecessores Virdunenses episcopi, longe retroactis temporibus, eam diu pacifice possederant pleno jure, sed per incuriam, aut impotentiam quorumdam, qui immediate praefuerant, pontificum, cives astuti jurisdictionem civitatis temporalem et jura episcopalia in multis usurpaverant, necnon majores et scabinos creaverant, per quos eadem civitas iis temporibus regebatur. Imposuerant quoque publicas exactiones et pedagia, ex quibus se rempublicam gubernare murosque et moenia civitatis fortificare dicebant. Quibus ad suam praesentiam [Col. 0352A] evocatis, ipse ut erat prudens animo secundum doctrinam evangelicam, primo per seipsum in blandis sermonibus et dulcibus inductivis ipsos et charitative monuit et rogavit, et postmodum per alios magnos et sapientes diligenter interpellari fecit, quatenus jurisdictionem ecclesiae taliter usurpatam et jura episcopalia quae subtraxerant, ecclesiae restituerent, et praesumendis similibus abstinerent. Quod surdis auribus obaudientes efficere recusarunt, praetendentes sub ficta verborum suavitate, sicut moris est patriae, excusationes multiplices in peccatis. Deinde via regia compulsus procedere ipsos canonice praemonitos et superbo oculo parere monitis recusantes excommunicationis mucrone percutit, quam sicut juris erat adeo aggravatam [Col. 0352B] ut in personas ecclesiasticae censurae nervus progressibilis ultra non esset, sustinentes animis obstinatis et ex correctione pertinaciores effecti, ibant ab obice leviores; videns autem nequitiam ipsorum in quibus ab antiquis progenitoribus usura et dolus viguerant et vigebant, praevia deliberatione cum solemni processione cleri totius civitatis villam exiens et corpus Christi faciens extra ferri, civitatem ipsam et homines generali supposuit interdicto, dimissis ibidem sacerdotibus aliquot tantummodo ad poenitentias morientium et baptismata parvulorum, et suspicans quod contra ipsum libenter sinistrum aliquod molirentur, si possent, sese in castra et munitiones episcopatus recepit; ipsi autem ex his indignantissime provocati, spiritu rebellionis [Col. 0352C] assumpto, coeperunt non recte cogitare qualiter injuste justum possent opprimere. Sicque factum est quod die quadam communi definitione inter se habita et edicto publice proclamato exierunt civitatem armati in fragore nimio et tumultu pompatico omnes a juvene usque ad senem armorum gestabiles, et debellare valentes cum militibus conductitiis numero quasi duodecies mille aestimabiles ad terram episcopatus vastandam, inter quos, ut fertur, quidam ducatorum et major eorum in vituperium pontificalis honoris mitram episcopalem galeae suprapositam deferebat.

Eadem vero die episcopus cum quibusdam suis armatis exierat Charniacum castrum ad praedandum, [Col. 0352D] ut creditur, animalia quae cives extra civitatem immiserant depascenda; sed a longe praevisis hostibus sui generis comitiva quae non procul aberat et pro qua mandaverat, convenisset ad illum, quibus congregatis numero paucis, videlicet trecentis aestimabiliter viris et non pluribus, ut creditur, militiae tamen peritis et armorum industriis circumspectus episcopus habito brevi consilio cum eisdem occupato promontorio circumcludens adversarios belli indoctos et opposito soli suppositos et tam prudenter quam potenter cum suis irruens in eosdem omnipotenti Deo qui docuit manus suorum ad praelium causam suam tuente, non tam victoriose quam miraculose devicit eosdem ut erectum male verticem rebellantium in delictis suo fremitu conculcavit, [Col. 0353A] quibusdam in fugam conversis, aliis gladio corruentibus et caeteris captis ductis. Fuitque captorum numerus capientium multo major, in quo conflictu sacerdotalis ministerii et pontificalis modestiae non oblitus lethaliter nullum laesit, sed animando et exhortando suos ad pugnam plus officio linguae quam ipsis manibus profecit ad pugnam, obtentaque victoria, ad castrum unde exierat cum gaudio regressus est. Paucis autem decursis diebus cives virga correctionis edocti, quos paulo ante mansuetudinis monita flectere nequiverant, pacem coeperunt inquirere et mediantibus bonis ad hanc concordiae formam deventum est quod jurisdictione omnimoda temporali et juribus Ecclesiae restitutis decies mille libras episcopo pro damnis et sumptibus exsolverent, [Col. 0353B] seditque episcopus civitatem ex tunc in tranquillitate regens, cui tantum praefuit anno uno.



Qualiter ad Ecclesiam Antissiodorensem translatus domum Regnaudi Rongefer militis de montibus expugnavit.

Elapso deinde aliquanti temporis intervallo, bonae memoriae Regnaudo de Salligniaco Antissiodorensi episcopo, rebus humanis exempto, ad Ecclesiam Antissiodorensem, in qua decanatum retinuerat, ut praedictum est, tam per electionem quam postulationem canonicam auctoritate apostolica interveniente cum laetitia magna populi et cleri translatus est, ubi qualiter rexit, quaeve gesserit, satis operum suorum evidentia declaratur, de quibus aliqua brevi chirographo perstringamus. In ejus siquidem novitate miles quidam [Col. 0353C] Regnaudus nomine, dictus Rongefer, antiquum et depressum statum domus suae de montibus prope Varziacum castrum episcopatus, sitae in Castellania, domum castri latenter immutans et in forteritiam tentans erigere, muris eam novis et fortibus inter caetera lignea et vetera dictae domus circumcingere clam incoepit: quod in grave dispendium episcopatus et perpetuum villae et hominum de Varziaco nocumentum posset successivis temporibus redundare, si coeptum opus pro desiderio consummasset; quippe cum locus ille de montibus de nativo situ pro majori parte difficilis et fortis existat, et miles ille vicinorum injuriosus et consuetus oppressor, villam et homines Varziaci jamjam pluries infestasset. Quo comperto memoratus episcopus praefato militi quasi nuntians [Col. 0353D] novum opus injunxit eidem ut ab opere coepto desisteret, et quidquid novi construxerat demoliri faceret, cum de consuetudine generali castrum aliud infra Castellaniam aliquam approbatam, invito superiore noviter exstruere non liceret; sed miles obstinatus et omnia vilipendens, ab opere quod patrarat nihilo magis conquievit. Episcopus autem animi roboratus constantia invocato brachio potestatis saecularis, domum ipsam obsidens et paucis diebus expugnans, quidquid novae et veteris invenit fortaritiae dirui fecit penitus et subverti, sicut adhuc ruinosum structurae vestigium cernentibus attestatur. Quamobrem miles nequam pluries vitae episcopi latenter posuisse fertur insidias quas tamen [Col. 0354A] intrepidus et hoste multo potentior, si armorum praesidio vellet uti, opitulanti Deo caute semper evasit,



De facto Robini clerici Caprarii.

Contigit quod cum clericus quidam nomine Robinus Caprarii, de facto relegatus ad tempus ab Antissiodoro sub poena capitali per laicam potestatem, inscio forte praelato tunc temporis existente, parentela Suavium de Antissiodori procurante, nec dum, ut dicitur, finito relegationis termino, Antissiodorum rediisset, per saecularem iterum comprehensus justitiam ad instantiam eorumdem Suavium furcarum suspendio publice traditus est, quanquam idem venerabilis Guido tunc praesidens Ecclesiae Antissiod. ipsum prius tanquam clericum sibi restitui pluries [Col. 0354B] cum instantia postulasset. Quam ecclesiae injuriam ad audientiam felicis recordationis Innocentii papae tertii tunc residentis Lugduni per appellationem delatam demum non sine multis et expensis succumbentibus adversariis ad honorem Dei sic ultus est, quod cum universali clero ac populo civitatem et suburbium processionaliter exiens, Lebino tunc praeposito Antissiodorense, Petro et Drocone Suavis fratribus et eorum complicibus in braccis et camisia cum virgis in manibus, pedibus omnino nudis praeviantibus, censura ecclesiastica coegit eosdem feretrum quoddam cum quadam imagine clericali supraposita a loco furcarum ipsarum usque ad cathedralem ecclesiam in praefato habitu publice deportare; ibique missa pro defunctis ab eodem antistite celebrata, [Col. 0354C] cadaver dicti defuncti jam ante diu in quodam scrinio reservatum juxta ecclesiam beatae Mariae in civitate more debito sepelivit, praefatis maleficis nihilominus pro tantae temeritatis excessu, nec pro expensis immensa pecuniae quantitate multatis non de qua trecentas libras eidem ecclesiae beatae Mariae pro anima ipsius defuncti processu temporis erogavit.



Qualiter castra subscripta sibi tradi fecit.

Ad intelligentiam hujus particulae supponendum est quod, sicut ex tenore chartae beati Bernardi quondam Clarevallis abbatis perpendiculariter liquet, domus comitis Nivernensis et Antissiodorensis et munitiones castrorum quae ipse dignoscitur tenere ab [Col. 0354D] episcopo Antissiodorensi videlicet Castri novi, sancti Salvatoris, Conadae, Malliaci et Betriaci tradi debent ipsi episcopo ad ejus beneplacitum, ita tamen quod eo decedente comiti vel ejus ministerialibus cum integritate restituantur; sed cum a longe retrolapsis temporibus praedecessores ipsius episcopi hoc jure non invenirentur usi fuisse, clarae memoriae Mathildim tum comitissam ad hoc ecclesiastica censura coegit, quod praedictas munitiones et castra eidem tradidit ad suum beneplacitum detinenda, ipseque ea tenuit per tempus aliquod, et in eorum qualibet pernoctavit, suosque custodes in eis discedens reliquit, et ad ultimum praefatae restituit comitissae.



De moneta Antissiodorensi.
[Col. 0355A]

Similiter ad intelligentiam subscriptorum praesciendum est quod apud episcopos Antissiodorenses exstat littera inclytae recordationis Philippi quondam regis Francorum, ex cujus serie inter caetera deprehenditur evidenter, quod si comes Nivernensis monetam novam cudi facere velit, eam debitae legalitatis et ponderis in jam dicta littera comprehensi cudi faciet et personae comitatus Nivernensis ecclesiasticae eam quandocunque voluerint, facient comprobari. Contigit autem quod nobilis vir Odo filius ducis Burgundiae, qui ratione uxoris suae in comitatum successerat, monetam novam Antissiodori facere cudi coepit, quam ministeriales ejus ipso in remotis agente, nondum tamen probatam a personis ecclesiasticis, [Col. 0355B] sicut fieri debuit, quin potius insciis, exposuerunt publice cursualem, facientes generaliter proclamari sub multa gravissima ne quis monetam aliam mitteret vel reciperet praeter illam, licet adhuc ejusdem monetae raritas tanta esset quod pro decima parte non sufficeret usibus reip. et popularibus alimentis. Episcopus autem, capitulo et personis ecclesiasticis civitatis suae convocatis in unum, ad eorum instantiam monuit ministeriales comitis ut quod super his attentaverat in pristinum statum reducerent et monetam ipsam exhiberent probandam, quod facere recusarunt. Episcopus autem habito cum eisdem personis ecclesiasticis concilio praesentiam recolendae memoriae Ludovici tunc regis Francorum viri Christianissimi cum litteris fide dignis factum attestantibus [Col. 0355C] personaliter expetiit, cui rei damna, seriem et querelam patefaciens popularem, obtinuit ab eodem monetae fabricatores expelli et eam auctoritate regia per civitatem Antissiodorensem publice declamari.



Qualiter compulit Templarios amovere campanam quam in domo sua de Monastello appenderant.

Illud etiam memoriali membrana conscribi dignum est, quod cum Templarii soliti suae terminos excedere libertatis, et quod ab apostolico concessum est eis ad gratiam, convertere frequenter ad noxam, campanam quamdam in domo sua de Monastello appendissent in altum publiceque pulsarent ad convocandum populum pro divinis in eorum oratorio audiendis, necnon benedictionem quorumdam nubentium [Col. 0355D] temere solemnisassent ibidem cum hoc eis ex privilegiorum suorum largitione nequaquam liceret, eos canonice monuit ut amoverent campanam et quod super benedictione hujusmodi nuptiali praesumpserant, emendarent eidem, quod ipsis facere recusantibus, querela fuit ad audientiam reveren. patris Simonis Dei gratia tituli sanctae Caeciliae presbyteri cardinalis fungentis tunc officio legationis in partibus Gallicanis perlata, coram quo tanto vigore negotium prosecutus fuit, quod in jure praevalens obtinuit per legati sententiam condemnatis sibi Templariis amovere campanam, et quod de benedictione nubentium attentatum fuerat emendari. Regnante inclytae recordationis Ludovico Dei gratia Francorum [Col. 0356A] rege cum nautis instantibus regium emanasset praeceptum amovere cuncta quae per Icaunam fluvium impedimento esse poterant navibus transvehendis, exsecutores super hoc deputati alia et majora quam commissum sibi requireret ministerium, sicut in plerisque malis moris est, agere gloriantes, trabeculas duas in Bochello subtus pontem Antissiodori, quod proprii juris et proprietatis est episcopatus, fundo fluminis infixerunt hinc inde flores lilii ferreos in signum regalis dominii earum summitatibus imponentes, quas statim audita re hujusmodi animosus vir fecit potenter erui et in domum episcopalem transferri. Sed propter hoc ad regis praesentiam procurantibus aemulis evocatus, proposuit coram eo quod cum regis ministeriales ipso minus requisito [Col. 0356B] mittendo trabeculas in Bochello quod proprii dominii et juris episcopatus existebat, cum nec esset in eo penitus aliquid quod liberum navium transitum impediret, ultra fines mandati fimbrias extendissent, eas juste eruerat: sicque factum est quod his et aliis perorationibus confusis et stupefactis adversariis liber victor abscessit.



De aedificiis quae construxit.

Quantis autem aedificiorum additamentis loca domorum episcopalium decoravit silentio praeterire dignum non est. Antissiodori namque juxta aulam episcopalem antiquam aliam geminam mirae venustatis aulam supra testudinem lapideam in qua vina consueverant reponi arce caementaria praepollentem erexit fenestralibus aperturis exstructis, sculptura [Col. 0356C] spectabili vitreisque perlucidis illustratam, cui ad divini cultus honorem capellam geminam non inferioris structurae, et cameram duplicem efficientes inferius et superius ipsam aulam cum jucundae visionis turricula decenti situatas ordine conjunxit. Insuper cameram episcop. supra Pratellum veternam et jam senio collabantem quasi funditus reparavit et in elegantiorem reextulit speciem novitatis, rursus cum ab eodem Pratello usque ad prisionem per de subtus a parte Icaunae pervius et facilis nulla vel prorsus inutili obsistente clausura ad domum episcopalem pateret ascensus, muris novis ac fortibus portelloque et propugnaculis operis sumptuosi visu pulcherrimis illum ambitum circumcinxit. Apud Ragennam prope Apoigniacum nobilis. episcopi habitaculum [Col. 0356D] cujus ambitum Icauna fluvius a parte posteriori per latera circumcingit, inprimis murum quemdam ab una parte fluvii ad alteram includentem continuam et planam terrae intercapedinem ab anteriore parte inter forteritiam et fossata construxit, primumque ibi ordinavit introitum, cui muro stabula ad equos pro ipsius muri longitudine constructa per de intus adjunxit, deinde clausuram munitionis lateritiam ruinosam et pro parte collapsam, nec fere partem dimidiam ambitus accingentem, muris egregiis pro tantula parte lateritiis, quantum ruinosa potuit ministrare maceria et pro toto residuo lapideis propugnaculisque et turribus restituit undique circumseptis, juxta cujus introitum turrim quadratam [Col. 0357A] validissimam et praegrandem quam Portellum vocant, plura continentem mansionum interstitia ex muralibus spissae latitudinis et latae spissitudinis constructam erexit, intra septa praedictae fortaritiae aulam episcopalem antiquam quibusdam superadditis et aliis in melius transformatis in statum redegit solito pulchriorem. Duas quoque cameras, utramque geminam, praegrandes aulae compares et confines, alteram videlicet nobilioris structurae majori ex transverso posterioris pinnaculi cohaerentem et vitellinis fenestriunculis refulgentem ex commendabili lapideo tabulatu construxit, antiquasque logias super Icaunam vetustate consumptas et ruinae jam proximas ex integro reparatas in formam restituit venustae pulchritudinis et pulcherrimae venustatis. Ex [Col. 0357B] alia vero parte appenditia necessaria ipsis muris munitionis affulta et ordine decenti constructa et locata. Apud Bellum Reditum, locum ex stagnorum confluentia piscibus copiosum et ex nemorum adjacentia temporis hiemalis algoribus levandis accommodum, domum quamdam depressam receptaculum episcoporum inglorium in aulam geminam placidae venustatis, habitaculumque gratiosum produxit cum socia camera structurae similis ad propriam episcoporum quietem. Excursum quoque unius stagnorum usque muros ipsius aulae pertingentem per injectam terrae molem ingentem quasi aggere constituto remisit in interiorum aquarum profundius accrementum, et in hujus terrae massa conjecta et planificata diversi generis plantatis arboribus, virgultum pro [Col. 0357C] loci capacitate fecit amoenum. Insuper appendicia inter aulam et capellam hospitibus et familiae necessaria logiasque magnae habilitatis ab aula in capellam, et e converso ducentes, aliaque diverticula aedificiorum construxit ibidem et majoribus forte locis ampliasset aedium accrementis, sed quia situm ejus non multa gratificabat amoenitas variisque abundabat proventibus, ideo forsitan ipsum rariori nec mirum prosequebatur affectu. Apud Varziacum aulam episcopalem geminam praegrandem et plura continentem habitacula insuper incendio concremata magnis reaedificavit sumptibus, et in structuram restituit clariorem, muros et propugnacula munitionis castri in suis cacuminibus pro majori parte dirupta vel collapsa egregie reparavit, appendiciaque placidae [Col. 0357D] mansionis et apertae commoditatis exstruxit muris ipsius munitionis affulta, apud villam Catuli prope Conadam locum in proprio ecclesiae solo eminentem, quem Ligeris antecurrit, situs amoenitate conspicuum et diffundentem longe radios visionis elegit, cujus oblectamentis allectus receptaculum quoddam ad recreationem naturae et levamen fatiscentis inquietudinis, sicut interdum expedit, inchoavit ibidem. Sed per principem saecularem, videlicet ante dictum Odonem filium ducis Burgundiae tunc comitem Nivernensem fuit ab opere coepto prohibitus, cujus prohibitionem in curia regis adeo victrice constantia prosecutus fuit, quod demum in jure comite succumbente et regia declarante sententia, quod ab incoepto [Col. 0358A] per comitem jure non poterat prohiberi, ex prohibentis resistentia provocatus coeptum opus in munitionem, aulam geminam et Capellam nobilitatis exquisitae provexit habitationi regiae congruentes, nativa rupe circumquaque excisa, quae pro sua laudabili pulchritudine intuentium morantur oculos, intuendo delectant animos et habitatores jucunda reficiunt mansione. Rursus excisis in profundo subter aulam siccae rupis visceribus cavas fecit ad vinorum custodiam quae temporibus ebullientis aestatis et aestuantis leonis meri potum exhibent glacialem: extra forteritiam, sed tamen infra loci continentiam depressis muralibus circumclusam, stabula pro equis et grangiam capacitatis immensae construxit, nec procul ab his extra poprisiam plantavit vineas [Col. 0358B] ex plantis diversorum vinetorum electis, quae temulentam annis singulis afferunt ubertatem.



Qualiter profectus est in auxilium Caroli regis Siciliae.

Ea tempestate qua damnatae memoriae princeps nefandissimus paterni sceleris imitator Manfredus filius Frederici quondam imperatoris, regno Siciliae proprio Petri patrimonio et ducatu Capuae occupatis, res ecclesiasticas damnabiliter tractabat, evertebat ecclesias, et fugabat praelatos. Vocato per summum pontificem viro magnifico Carolo, regis Franciae filio, pro suscipiendo regno hujusmodi et liberando de manibus impii memorati, concessaque ab apostolico omnibus in ejus auxilium proficiscentibus peccatorum suorum indulgentia generali, zelo devotae [Col. 0358C] peregrinationis accensus Romam adiit in Caroli subsidium, apostolica tamen interveniente licentia profecturus. Ubi a sanctissimo patre Clemente IV, Romanae Ecclesiae tunc praesidente, et cardinalibus honorifice et gaudens receptus, commisso sibi in ipsa expeditione legationis officio, de mandato ejusdem summi pontificis in auxilium ejusdem Caroli in regem consecrati, cum eodem rege et ejus exercitu gressum direxit.

Cumque jam approximassent Beneventanam civitatem, ubi stabat adversarius cum Alemannorum multitudine bellicosa, jamjamque starent acies hinc inde paratae congredi, ipse ut erat armis intus divinis praecinctus, et exterius indutus militaribus, stans super regis exercitum, salutaris exhortationis sermone [Col. 0358D] praemisso pro ipsis animandis, ad pugnam elevata manu loricata, apostolica fretus auctoritate, omnes ab omnibus peccatis absolvit, evolationem illis promittens incunctanter ad patriam, si qui forte morientes pro viribus strenuis debellassent. Moxque ut praedicationis suae exemplaris probaretur doctor non sequi, sed praecedere visus ad praelium. Tanto animositatis ardore corda videntium inflammavit, quod passim per hostes et gladios irruentes non aggredi, sed furere videbantur. In quo congressu modestiae pontificalis non immemor, nunc acies erumpendo, nunc equos hostium gladio prosternendo, nunc clamando et animando gestu et linguae redimebat officio, quod in personas [Col. 0359A] hostium attentare propter irregularitatis periculum forsitan expavebat, si fas sit credere quod vir, strenuus in justo bello et lethali conflictu, ferientibus manu mutua non repugnet. Denique Manfredo morte cadente in bello, suisque vel captis vel fugientibus, aut gladio peremptis, expleto victorioso certamine ac ipso rege totius Apuliae regimen et dominium tranquillum adepto, cum ipso aliquandiu commoratus, deinde vale dicto recedens apostolica revisit limina, ubi a papa et fratribus cum laetitia et veneratione susceptus, et aliquot diebus immorans, ac deinde cum apostolica benedictione recedens, iter suum, Domino prosperum faciente, ad propria regressus est. In cujus occursum civitatis suae divitum et pauperum utriusque sexus turba ruit [Col. 0359B] hilaris, et laetitia facta in populo plebs humilis patre restituto, drachmam perditam se reputat invenisse. Exsultat clerus ecclesiae et cum processione solemni ac divinarum laudum cantico pastorem excipiens vocibus altisonis gratias agit Deo.



De morte ejusdem.

Posthaec, cum trium annorum et duorum mensium vel circiter effluxissent curricula, aegritudine valida, videlicet fluxu ventris et febris incommoditate correptus, accubuit quasi graviter elaborans, supremae voluntati prudenter ordinavit elogium, in quo, servientibus suis pro meritorum exigentia condonatis, thesaurum de bonis ecclesiae conquisitum in communes erogationes, publica pauperum convocatione praemissa, non semel, sed pluries, aliisque [Col. 0359C] piis modis distribui statuens, pauperibus religiosis, monasteriis suae dioecesis pro augendo numero servientium Deo in locis suis reliquit non modicas pecuniae quantitates; ecclesiae vero Antissiodorensi, sponsae suae, duo paria vestimentorum pontificalium pretiosissima, alterum candidum, et alterum purpureum, et Cambutam; legavit insuper sex denarios reddituales sub certo modo cuilibet canonico qui per diem in ecclesia horis canonicis continue interesset. Ad quod explendum villam de Lecheriis prope Clamiciacum cum pertinentiis suis et omnes conquestus fecerat eirca domum de Brechia prope Antissiodorum, necnon villam de Floriaco Senonensis dioecesis cum omnibus pertinentiis, quam acquisierat cum omnibus proventibus et emolumentis [Col. 0359D] dictarum rerum legavit ecclesiae memoratae, et sumptibus suis res ipsas per exsecutores suos facere amortizari, si quae feudales erant, praecepit. Rursus festum beati Augustini duplex, et festum nativitatis gloriosae Virginis solemne fore perpetuo ibidem instituit, et ad haec sufficientes redditus assignare praecepit. Item de divini cultus augmento devotam gerens sollicitudinem, sex in capella sancti Joannis Rotundi, juxta cathedralem ecclesiam, ad honorem Dei, et beatissimi praecursoris, et totidem in capella sancti Michaelis ex alio latere. Ecclesiae cathedrali proxima, pro animae suae remedio, capellanias sacerdotales et perpetuas instituit, et fundavit de redditu quem acquisierat in portagio Trecensi ex donatione [Col. 0360A] a clarae memoriae consanguineo suo Theobaldo rege Navarrae, et comite Campaniae, praecedentibus meritis sibi facta; et in domo Dei sita in claustro Antissiodorensi altare quoddam similiter instituit, et fundavit, et alias quamplures pias dispositiones edidit, quae in ipsius extremae suae voluntatis serie plenius exprimuntur.

Illud quoque planum et verum est quod ex quo decubuit quotidie horas canonicas, quandiu fuit loquendi possibilitas, devotus ita dixit aut saltem audivit, et magis de salute animae quam corporis sanitate semper cogitans, paucos ad se permisit accedere, nisi qui vel in anima vel in corpore consulere possent ei. Cumque jam ex fluxus ingravescentis attenuato corpore, et membris quasi consumptis, [Col. 0360B] accelerantis resolutionis suae praesentiret instantiam, ut de convalescentia ulterius spes non esset, sororem, nepotes, neptes, et quotquot aderant consanguineos jussit excludi, ne forte per eorum praesentiam aliqua terrenae seu carnalis affectionis meditanti praestaretur occasio, quae jactatum in Domino posset interrumpere cogitatum, retento secum tantummodo venerabili viro Erardo tunc decano Antissiodori charissimo nepote et successore suo, cui quaecunque de salute animae suae occurrebant, eidem confidenter injungebat agenda. Quanta vero detestatione arguebat se pompam saeculi dilexisse, quanta deprecatione vilipendebat seipsum, quantaque contritionem lacrymarum affluentia testabatur ab illis, qui interfuerunt, auditum est. Demum extrema [Col. 0360C] delibutus unctione, fecit sibi Dominicae crucis signum et beatae Virginis imaginem anteponi, in quas vicissim suos defigens oculos, circumstantibus ei quibusdam fratribus de ordine Minorum, et pro ipso orantibus, quandiu perfecte vel semiplene verbum aliquod potuit eructare, vicibus alternis dicere non cessavit: In te, Domine, speravi, non confundar in aeternum; In manus tuas, Domine, commendo spiritum meum; Ave, Maria, gratia plena, Dominus tecum; Maria, mater gratiae, mater misericordiae, tu nos ab hoste protege, et hora mortis suscipe, et in his obdormiens, et migrans a saeculo anno gratiae 1270, XIII Kalend. Octobris die in festo sanctorum Sequani et Ferreoli, nascente aurora spiritum exhalavit, sepultusque est inter Patres [Col. 0360D] praedecessores suos in ecclesia cathedrali, cujus fama publice vivit mundo, et anima perenniter vivat Deo. Amen. Sedit autem Antissiodori annis viginti tribus, et mensibus sex.



CAP. LXIV. Acta domini Erardi de Lisiginiis Antissiodorensis episcopi et cardinalis.

Tantae famositatis antistiti, viro famosissimo, domino Guidoni de Melloto, Antissiodorensi episcopo successit Erardus nepos ejus, Dominus castri de Lisigniis, dioecesis Lingonensis, cujus memoria digna est recitatione solemni. Hic Erardus ex magnifico generositatis germine ex utroque parente exstitit procreatus; fuit enim pater ejus Guillelmus Marescallus Campaniae, qui attingebat principi Achaiae [Col. 0361A] in proximo consanguinitatis gradu, mater ejus fuit Margareta, germana praedicti Guidonis de Melloto praedecessoris sui, cujus generis nobilitas manifestatur dicti episcopi Guidonis chronicam intuenti. Hic Erardus, statura corporis mediocri, vultum demonstrabat angelicum tanta perfusum gratia, quod intuentibus ipsum se gratum et amabilem exhibebat. In loquela fuit facundissimus, ita quod alter Ulysses potuit merito appellari; in melodia vocis suos contemporaneos excellebat, ita ut in vocis ipsius emissione sonora poterat merito ejus vocis amoenitas melodiis philomelicis comparari. Et licet hunc generis nobilitas potuisset in fastum extollere mundialem, morum tamen elegantia praeeminens ipsum in tanta humilitate servavit, quod [Col. 0361B] modum maturum et religiosum acquirens ab omni lascivia semper exstitit alienus; et licet simplicitatem gereret columbinam, in tuendis tamen ecclesiae suae juribus magnanimus quamplurimum habebatur; largitatem in tantum diligens, quod plerumque metas transcendere videbatur. Inerat eidem tanta liberalitatis et benignitatis innata dulcedo, quod rubore verecundiae afficiebatur quotiescunque affectum ab ipso aliquid juste postulantium ad votivae exauditionis effectum deducere non valebat. Et licet in annis puerilibus ex praerogativa dilectionis a progenitoribus suis prae aliis liberis suis fuerit in deliciis educatus, austeritate tamen abstinentiae carnem suam ita edomuit, quod in fervore aetatis suae castitatem laudabiliter acquisivit. In aetate tenera, in arte [Col. 0361C] cantandi fuit quamplurimum eruditus. Postmodum vero studiis liberalibus traditus pollenti floruit ingenio, in tantum quod in juvenili aetate commendabiliter rexit in artibus, deinde legali scientiae ingenium suum ita applicuit, quod ipse acquisivit illius scientiae margaritam; postmodum ad juris canonici facultatem se transferens, laudabiliter licentiatus fuit Parisiis in decretis.

Circa tempora illa Gaufrido decano Antissiodorensi Ecclesiae humana sorte consumpto, canonici dictae ecclesiae ipsum Erardum in decanum dictae ecclesiae concorditer elegerunt. Cum autem in Antissiodorensi Ecclesia residentiam faceret personalem, et jura sui decanatus contra omnes et specialiter [Col. 0361D] contra suum praedictum avunculum defenderet animose, duorum annorum vel circa labentium curriculo Ecclesia Antissiodorensis per mortem dicti episcopi Guidonis avunculi sui pastoris solatio destituta, canonici dictae Ecclesiae ad electionem futuri pontificis procedentes ipsum Erardum, dogmatizante Domino, in episcopum per formam compromissi concorditer elegerunt, factusque episcopus subjectos suos consueta tractavit mansuetudine, instruendo ipsos verbo praedicationis pariter et exemplo, et licet postquam licentiatus exstitit in decretis, propter occupationes praelationis, studendi in facultate theologica modicum habuerit temporis intervallum, licet ad id, ut credimus, quamplurimum anhelaret, verumtamen propter ingenii [Col. 0362A] sui perspicacitatem et studii vehementis laboriosam indaginem egregii praedicatoris nomen et gratiam acquisivit; austeritatem abstinentiae quantum potuit in occulto servavit, et propter bonum castitatis subtus ad carnem gerebat cilicium. Habebat etiam tres catenas argenteas nodis plenas quodam insertas manubrio, ex quibus de nocte carnem suam disciplinis pluries castigabat, prout haec ex relatione veridica fide dignorum accepimus, qui ejus secretam poenitentiam agnoverunt.

Hic ecclesiae suae ferventissimus amator capituli sui obtinuit gratiam et favorem, et postquam adeptus fuit episcopalis apicem dignitatis, raro accidit, dum intraret dictum capitulum, quin ecclesia ipsa et capitulum perciperent in aliquo [Col. 0362B] exuberantem gratiam suae largifluae bonitatis. Contulit igitur praefatis ecclesiae et capitulo, dum vitam duceret in humanis, duos angelos argenteos mirae pulchritudinis et ingentis valoris, cum reliquiis B. Mariae Magdalenes insertis venerabiliter in eisdem; item crucem argenteam gemmis pretiosis ornatam, pretio quingentarum librarum Turonensium; item idem pontifex magnanimus et munificus dedit capitulo mille libras Turonenses ad augmentationem panis canonicorum; item quamdam mitram cum pontificali annulo pretio quadringentarum librarum Turonensium; item calicem pure aureum; item quatuor paria indumentorum sacerdotalium diversorum colorum, tam de examito, quam de diaspro, videlicet de unoquoque, tunicam, dalmaticam [Col. 0362C] et casulam; item alia duo paria indumentorum, videlicet de unoquoque tunicam, dalmaticam, casulam atque cappam. Fecit etiam multa alia bona episcopatui, ecclesiae et capitulo supradictis; ipse siquidem servitii divini sonorissimus concrepator, ejusdemque amator eximius, et amantissimus ampliator, ordinari procuravit in Antissiodorensi Ecclesia, Dominicis diebus inter canonicos et clericos dictae ecclesiae dividendas. Item apud Bellumreditum aulam novam construxit, et domum novam super portam cum domibus adjacentibus ipsi portae; item apud castrum Appoigniacum suae et praedecessorum suorum ditioni subjectum, licet incolae dicti loci [Col. 0362D] servituti manus mortuae, talliae, alto et basso, ad domini voluntatem et pluribus essent aliis servitutibus subjugati, rectam tamen decimam bladi, vini et aliorum fructuum ex agricultura provenientium contra legis divinae salutarem observantiam usque ad illa tempora semper solvere renuerunt, iste siquidem liberalitatis sibi nativae motus instinctu pastoralisque sollicitudinis incitamento pulsatus affectabat et ipsos restituere libertati et mederi periculis animarum. Sane ipse suae discretionis vigilantia suaeque exhortationis sedula efficacia ad hoc induxit incolas dicti loci, quod ad solutionem rectae decimae omnium fructuum praedictorum in perpetuum sub authentico chirographo sibi et ejus successoribus obligarunt, [Col. 0363A] et pro ejus concessionis repensiva de consensu sui capituli servitutem manus mortuae, lineae humani generis inhumanae, de loco illo totaliter abdicavit, et talliam praedictam voluntariam ad octies viginti libras Turonenses annui redditus coarctavit; verumtamen in concessione dictae decimae episcopales redditus in trecentis libris Turonensibus redditualibus, et amplius augmentavit.

Item a nobilibus viris Milone de Antissiodoro, et Joanne ejus fratre militibus furnum, justitiam, et plures res alias quas habebant apud praedictum Appoigniacum, comparavit, et in hoc episcopales redditus in quater viginti libris Turonensibus redditualibus ampliavit. Item in sui ultima voluntate super praedictis acquisitis, quae [Col. 0363B] fecerat apud Appoigniacum ultra praedictas quater viginti libras reddituales, contulit ecclesiae B. Stephani viginti libras Turonenses annui redditus die sui anniversarii dividendas. Item scholastriam Ecclesiae Antissiodorensis de rebus episcopatus in decem libris Turonensibus redditualibus ampliavit; ampliora bona sperabat ardenti desiderio dictae ecclesiae se facturum, nisi tam brevi tempore universae carnis inevitabile debitum exsolvisset. Duorum siquidem annorum vel circa currenti intervallo, dum apud Charitatem super Ligerim tempore prioris Milonis, quamdam mulierem Burgensem dicti prioris suspectam de haeresi vellet examinare, et dictus prior licet pluries monitus dictam mulierem ei tradere recusaret, episcopus dictam villam [Col. 0363C] generali supposuit interdicto. Dictus siquidem prior et ejus monachi in praejudicium episcopalis jurisdictionis dictum interdictum violare non verentes, corpora decedentium faciebant sepeliri in coemeteriis dictae villae. Ex hoc autem procurante humani generis inimico, inter episcopum et priorem praefatum graves fuerunt discordiae suscitatae. Sed finaliter procurante dicto episcopo, mediantibus archiepiscopo Senonensi et abbate Cluniacensi, ad hoc devenit negotium supradictum, quod dicta mulier exstitit dicto episcopo liberata, et quod unus de monachis de praedicto monasterio pro omnibus, qui ut interdictum ferretur in villa praedicta, et in violatione ejusdem interdicti culpabiles exstiterunt, humiliter et devote flexis genibus [Col. 0363D] dicto episcopo supplicavit, ut interdictum latum in dicta villa relaxaret, et eidem episcopo, tam pro interdicto, quam pro violatione ipsius emendavit. Fuerantque viginti corpora extracta de terra, quae sepulta fuerant, durante interdicto dicto, in coemeteriis memoratis, et absolutione ab episcopo obtenta, fuerunt super terram insepulta, quousque sermo generalis factus fuisset ad populum in ecclesia B. Petri de Charitate praedicta, et missa pro defunctis celebrata. Quibus sic actis, dicta corpora fuerunt ecclesiasticae tradita sepulturae.

Dum vero quatuor annorum et amplius effluxissent [Col. 0364A] curricula, inter ipsum episcopum et Joannem de Cabilone, comitem Antissiodorensem, orta est grandis dissensio, proterviaque comitis crebrescente, dum dictus comes jura Antissiodorensis Ecclesiae violare et invadere conaretur, dictum comitem, et ejus uxorem ferire mucrone anathematis non neglexit. Et dum comes et ejus uxor in sua malitia perdurarent, ut ipsos magis ecclesiastica severitas coerceret, civitatem Antissiodorensem, suburbia, totamque terram, quam habebat dictus comes in comitatu Antissiodorensi, generali supposuit interdicto. Et dum dictus comes facti sui malitiam niteretur appellationis remedio colorare, ipse jurium ecclesiae suae acquisitor indefessus, pro ipsius ecclesiae juribus vitam suam [Col. 0364B] periculis exponere non formidans pro dictis juribus defendendis ad Romanam curiam se transferendum studio piae deliberationis elegit. Et licet in praedicto negotio viriliter se haberet, morte tamen praeventus illud finali effectui nullatenus mancipavit. Illum siquidem, cujus odor famae redolens jam non solum in Francorum regione amabili, verum etiam in regione Italica conflagrarat, dominus Joannes papa vigesimus primus, et omnes cardinales honorifice receperunt. Et dum circa duorum annorum spatium in dicta regione fuisset mansionarius, ille, qui in regionis Gallicanae temperie fuerat enutritus, ebullientes calores illius regionis ferre non valens, febres et fluxum ventris patiens aegritudinis chronicae incurrit [Col. 0364C] incommoda. In regione tamen illa tam laudabiliter se habuit, quod apud dominum Nicolaum papam III, successorem praefati domini Joannis, et apud cardinales ejus merita tam dilucide claruerunt, quod ad dignitatem cardinalatus assumptus factus fuit Praenestinus episcopus cardinalis.

Et licet in numero episcoporum Antissiodorensium sexagesimus quartus exstiterit, primus tamen fuit inter ipsos, qui ad tantae dignitatis culmen fuerit provectus. Non post quidem multa tempora, ingravescente in ipso fluxu ventris, ultimo eloquio ex magnae deliberationis discretione condito, dum ipse perciperet quod ipsum pertrahebat defectus virium ad occasum, sacramentum extremae unctionis reverenter recepit, quibus [Col. 0364D] sic completis anno Domini 1277 XV Kalendas Aprilis, primo noctis silentio, evasit feliciter nequitias hujus mundi; et quia cum avunculo suo praedicto in Antissiodorensi basilica suam elegerat sepulteram, ossa ejus de civitate Romana ad dictam basilicam deportata, in eodem cum praedicto avunculo suo fuerunt in uno mausoleo honorifice collocata. Sedit in episcopatu Antissiodorensi septem annis, duobus mensibus et circiter tribus hebdomadis, illustri rege Philippo regnum Francorum moderante. Dominus per suam gratiam et misericordiam sibi concedat requiem sempiternam. Amen.



MONITUM INCERTI.
[Col. 0365]

Hic desinit tomus primus Gestorum pontificum Antissiodorensium. Secundus tomus majori ex parte desideratur, prout olim descriptus fuerat. Fertur exstare Parisiis in bibliotheca consiliarii cujusdam, unde quae sequuntur excerpta fuerunt a viro fide digno. Haec accipe, lector, praebe animum non indocilem, et rei veritatem percipies.



PARS SECUNDA.



CAP. LXV.---De Guillelmo de Gressibus.
[Col. 0365A]

Vetustissima laudabilisque consuetudo Ecclesiae Antissiodorensis hactenus habuit a primo ipsius pontifice, videlicet beato Peregrino, in posterum gesta notabilia pontificum singulorum sedis ejusdem, post ipsorum cujuslibet obitum scribi et registrari in libro ad hoc provide et perspicaciter ordinato, ut ex eorum recitatione frequenti gestorum laudes Deo redderentur, successoresque ipsorum per amplius ad actus strenuos incitarentur, suorum exempla praedecessorum imitantes. Ex incuria tamen seu historiographorum carentia, eclipsata consuetudo praedicta exstitit a tempore obitus bonae memoriae domini Eraldi de Lisigniis exclusive, cujus obitus dies exstitit anno Domini 1277. Et sic a centum annis in libro [Col. 0365B] praedicto de praemissis scriptum nihil invenitur usque ad adventum reverendi in Christo Patris domini Nicolai de Arceis, nunc ipsius Ecclesiae pontificis numero octogesimi primi, promoti a sancta sede apostolica, anno Domini millesimo trecentesimo septuagesimo tertio. Qui fuit sic promotus per sanctissimum in Christo patrem dominum Gregorium papam undecimum, in tempore Adventus Domini anno praedicto; cui domino nunc pontifici Ecclesiae saepe dictae visum est expedire ad ipsius consuetudinis usum reverti, fecitque diligenter inquiri veritatem de gestis pontificum, qui dictae Ecclesiae medio tempore praefuerunt. Et quidquid inventum exstitit, cum quanta fieri potuit diligentia seriatim lucideque registrari, juxta quod propositum per exactissimam [Col. 0365C] habitam diligentiam in praemissis inventa sunt quae sequuntur.

Sed cum de omnibus et singulis ad planum inveniri nequiverit certitudo, parcat lector hujus operis historiographo, qui non omnes vidit sequentes pontifices, de quibus infra scripsit, videlicet primos quatuor, de quibus per relationem condignam gesta calamo contexuit; reliquos vero vidit et scit quod vera sunt quae scripsit de iisdem, quorum plurium servitor exstitit continuus, et de caeterorum gestis sedulus indagator. Plurima enim alia sancta operati sunt pro salute sua, et suorum subditorum, quae etsi in libro praesenti scripta non sint, firmiter credendum est in libris vitae non deesse. Confisus tamen exemplo beati Gregorii in dialogi sui principio tertio [Col. 0365D] capite ibi, Ea quae mihi sunt, etc., dicentis quod »Marcus et Lucas evangelistae, quod descripserunt non visu, sed auditu didicerunt, tunc dubitationis occasionem legentibus subtraham per singula quod scribam.« Quae mihi haec audientibus sint comperta manifestabo. Hoc autem sentire cupio omnes hoc [Col. 0366A] opus legentes, quod in quibusdam sensum solummodo, in quibusdam etiam verba cum sensu teneri oportet, quia, si de personis omnibus et singulis ipsa specialiter verba tenere voluisset, hoc rusticano usu prolata stylus scribentis non apte susciperet. Seniorum valde venerabilium didici relatione quae narro, submittens tamen hoc opusculum correctioni debitae et relationi seniorum.

Guillelmus de Gressio, sexagesimus quintus episcopus, natione Gallus, de patria Wastineti oriundus, nobilis genere et moribus, successit immediate Eraldo de Lisigniis. Hic fuit vir scientificus strenuusque, ita quod ante hanc promotionem esset inter ecclesiasticos propinquior regi assistens et auctorisabilior. Ex qua causa, aliis suis virtutibus gratantius [Col. 0366B] fuit dictam promotionem assecutus, liberalis et dapsilis multum. Hic per provinciam suam multas lites, quae a longo tempore erant inter episcopos Antissiodorenses aliosque nobiles, partim per litigia, partim per compositiones, ad finem perduxit; sicque in fine sui regiminis aliquam controversiam non reliquit episcopatui apparentem. Acquestus plures fecit potissime in territorio de Appoigniaco, super quibus suum fundavit anniversarium de viginti libris annualibus Ecclesiae Antissiodorensis solvendis et distribuendis die praedicti anniversarii. Seditque diu et pacifice, scilicet per sexdecim annos, vel circa, attento obitu Erardi praedecessoris sui, qui fuit anno Domini millesimo ducentesimo septuagesimo septimo; hujus vero nonagesimo tertio, die [Col. 0366C] Veneris ante festum purificationis beatae Mariae virginis, estque sepultus in choro ecclesiae, a parte sinistra chori, contigue scalis, et prope nobilem tumulum bonae memoriae domini Guidonis de Melloto; imaginatum deauratum est super nigro marmore Qui Guido fuit sexagesimus tertius episcopus.



CAP. LXVI.---De Petro de Mornayo.

Petrus de Mornayo, sexagesimus sextus episcopus, natione Gallus, Bituricensis, vir nobilis, successit in episcopatu Guillelmo de Gressio; vir utique in utroque jure peritissimus, magni consilii, circa regem auctorisabilis multum. Inde cancellarius regis factus, creatus fuit episcopus Antissiodorensis, et usque ad vitae exitum officium cancellariae praedictum obtinuit. Hic fecit plures acquestus sedi episcopali. [Col. 0366D] Primo, acquisivit terram de Odanco a domino de Tholeta, cujus erat dicta terra, de feodo tamen sedis episcopalis; sed quia multas injurias inferebant domini de Tholeta habitatoribus Vargiacensibus (tunc enim erat tota illa terra servilis conditionis ad usus Nivernensis episcopatus), hoc motu principali [Col. 0367A] fecit acquestum, ad procurandam pacem et quietem suae villae Varziacensis. Item acquisivit prope villam et castrum de Moreto speciosam domum cum ejus pertinentiis, terris videlicet et vineis, in villa de Brocia parochiatus de Heretiaco, prope monasterium de Barsel, ordinis Cisterciensis, ab opposita parte villae et pontis de Lamoisio, super fluvium Sequanae. Item acquisivit magnam partem domorum episcopalium quae sunt Parisiis contiguae portae quae nominatur Inferni, licet antiquitus solebat nominari de Ferto, et obtinuit a rege magnam plateam extra muros contiguos, in qua construi fecit curtilia, et viridaria amoenissima, et circumcingi muris; sed propter guerras demum ibidem sunt fossata concavata. Item dedit ecclesiae suae [Col. 0367B] Antissiodorensi speciosissimum velum quadragesimale, quod adhuc durat. Item plures acquestus fecit in Appoigniaco, super quibus fundavit anniversarium suum viginti librarum annui redditus ecclesiae Antissiodorensi solvendarum a successoribus suis. In fine dierum resedit Regennae, et ibi vitam finivit, adductumque corpus ejus honorifice sepultum est in choro ecclesiae suae a parte dextra juxta tumulum nobilem domini Guidonis de Melloto suprascripti, anno Domini millesimo trecentesimo sexto, die scripta in dicto tumulo. Sic sedit tredecim annis vel circiter.



CAP. LXVII.---De Petro de Bellapertica.

Petrus de Bellapertica, sexagesimus septimus episcopus, natione Gallus, de partibus Borbonensibus, de [Col. 0367C] castro Bellaeperticae super fluvium Aligeris, mediocris generis et status ortus parentibus, successit Petro de Mornayo praedicto, et in episcopatu provisione apostolica, et in officio cancellariae promotione regia. Vir iste peritissimus in jure civili, in quo citra montes pater habebatur peritorum. Hujus enim labor et peritia fuit versari in dubiorum obscuritatumque juris civilis elucidatione, ut patet in libro appellationis hujus, Glossarium videlicet super libro codicis et quamplurimorum aliorum scriptorum suorum, secundum quae in studiis generalibus regni potissime Aurelianis informantur erudiri cupientes perfecte: habuit enim magistrum illum famosissimum dominum Jacobum de Ravigneio, qui similiter scripsit super Digesto veteri, quem magistrum sedulo secutus [Col. 0367D] similis eidem in magisterio est effectus. Ille Petrus parum resedit in dioecesi, semper vacans circa officium cancellariae praedictum et communicando regi: verumtamen fecit introitum in civitate, in quo rex interfuit, et ipsum auctoritate regia introduxit in civitatem absque illa antiqua solemnitate secundum quam comes Antissiodorensis baro de Donzeio, dominus de Thoceio dominusque de sancto Verano in Puisaia, ex natura et debito feodorum suorum debent et tenentur portare novum episcopum ab ecclesia sancti Germani usque in Ecclesiam Antissiodor., reservato ex parte regia dictis episcopis et dominis in futurum jure solemnitatis praedictae. Obiit autem Parisiis, sed dies incertus est; attento tamen [Col. 0368A] die obitus praedecessoris sui et die promotionis successoris sui infrascripti proximi quae fuit anno Domini millesimo trecentesimo octavo, sequitur quod sedit ipse Petrus circiter annos duos. Hic fundavit quatuor praebendas in ecclesia Villaenovae prope Bellamperticam, pro remedio animae suae.


Epitaphium

Hac jacet in cella Petrus cognomine Bella-
Pertica, perlucidus verbis, factis quoque fidus,
Mitis, veridicus, prudens humilisque, pudicus.
Legalis, planus, velut alter Justinianus
Summus doctorum, certissima regula morum,
Parisinorum decanus canonicorum,
Antissiodorica digne sumpta sibi sede
Tempora post media charus successit ab aede,
Annis sub mille ter centum septem simul ille,
Sulpitii festo migravit ab orbe molesto:
Det sibi solamen, spiritus almus. Amen.

[Col. 0368B] Tale habet epitaphium propter aquilam in choro ecclesiae cathedralis, in qua decanus fuerat.



CAP. LXVIII.---De Petro de Gressio.

Petrus de Gressio sexagesimus octavus episcopus, natione Gallus, patria Vastinetensis, nobilis genere ut suus avunculus Guillelmus suprascriptus. In utroque jure peritus fuit, cancellarius Franciae, suisque meritis condigno regioque favore et apostolica provisione ad sedem episcopalem promotus, virtute liberalitatis ac hospitalitatis honore praepollens ultra contemporaneos praelatos, relicto officio supradicto cancellariae, rexit sedem suam strenue ac laudabiliter ab omnibus dilectus. Cujus hospitalitatis singularitas nullum petentem exclusit. Tandem pondere [Col. 0368C] carnis onustus et ob hoc in regiminis exercitio taliter impeditus coadjutores habuit, et finaliter ad diem extremum veniens animam Deo reddidit vigesima prima die Septembris, videlicet in festo sancti Matthaei apostoli, anno Domini 1325; cujus corpus sepultum est honorifice in choro ecclesiae Antissiodor. juxta tumulum avunculi sui supradicti, a parte chori sinistra contigua tumulo domini Guidonis de Melloto suprascripti.



CAP. LXIX.---De Petro de Mortuo Mari.

Petrus de Mortuo Mari sexagesimus nonus episcopus natione Aquitanus, genere mediocri, vir acutissimi ingenii, utriusque juris professor solemnis, inter consiliarios regis strenuissimus, a sancta sede apostolica regiarum interventu precum ac ejus exigentibus [Col. 0368D] meritis promotus, successit Petro de Gressio, proximo supradicto, et intravit cum debita solemnitate civitatem et Ecclesiam Antissiodor, cum principibus et dominis aliis temporalibus qui ipsum portare debebant et portaverunt. Inter quos fuit comes Flandrensis ratione baroniae de Donziaco; qui comes facto homagio ipsi episcopo voluit et nisus fuit rapere annulum dicti episcopi, sed non potuit; verumtamen promisit episcopus se informare si spectaret ad jus ipsius comitis et sibi facere super hoc rationem. Strenue rexit sedem, sed parum, quia effectus exstitit sacrosanctae Romanae Ecclesiae cardinalis, in quo statu vixit partem sollicitudinis dictae Ecclesiae strenue portans et de sancta vita famatus, fundavit in loco originis propriae quatuor [Col. 0369A] conventus ordinum, monachorum, videlicet Carthusiensium, et alios duos ordinum Mendicantium. Tandem ab humanis decessit ejus anima, corpusque ejus deportatum ad locum praedictum inter dictos religiosos tumulatum. Promotus fuit anno Domini millesimo trecentesimo vicesimo quinto, in festo omnium Sanctorum, ad hanc sedem, et vicesimo octavo in festo Nativitatis Domini ad cardinalatum: sic sedit per tres annos in sede episcopali, obiit autem circiter annum millesimum trecentesimum trigesimum sextum in novitate papae Benedicti duodecimi. Fuerat antiquus socius specialis illius magni viri quem fecit Joannes papa vigesimus secundus excoriari, videlicet episcopi Capturcensis: sed sapienter recedens de curia ad refugium venit [Col. 0369B] ad regem Franciae qui ipsum honorifice recepit in magnum consiliarium et postmodum in cancellarium, et tandem fuit regis compater: ex his processit sua digna promotio praedicta.



CAP. LXX.---De Talerando.

Talerandus filius comitis Petragoricensis, natione Aquitaniae, nobilissimus vir et juris civilis peritus, apostolica provisione promotus successit praedicto Petro de Mortuo Mari. Non intravit civitatem, quasi continue mansit studendo in domo de Odanto prope Verziacum, quae fuerat acquisita per dominum Petrum de Mornayo supradictum, in qua dictus Talerandus speciosam aulam ac cameram construi fecit et ad opus studiendi unum claustrum retro ad modum religiosorum, et ibi multum profecit studendo. [Col. 0369C] Demum assumptus in cardinalem sanctae Romanae Ecclesiae, in quo statu strenuissime se habuit fuitque ad sedem Antissiodorensem promotus anno Domini 1328 et translatus ad cardinalatum anno sequenti tricesimo, et vacavit sedes quasi per annum propter contrarietatem promissionis durantem in sancto collegio promovendi dominum Stephanum de Mornayo cancellarium Franciae, sed multos habuit adversarios, ideo promotus fuit ille, qui sequitur anno trigesimo primo in festo Nativitatis Domini: sic solum sedit Talerandus circiter tres annos. Obiit cardinalis anno millesimo trecentesimo sexagesimo quarto; sepultus Avenioni, et demum translatum dicitur corpus ad partes suas. Ipse legavit pro anniversario suo fundando in Ecclesia Antissiodor. [Col. 0369D] centum florenos et soluti sunt.



CAP. LXXI.---De Aymerico.

Aymericus Guenaudi, natione Gallus, patria Pictavensis, septuagesimus primus episcopus, vir nobilis genere, scientia et moribus, legum professor, consiliarius regius in hospitio regio residens, et officium Magistri Requestarum exercens per longa tempora. Tandem rege et regina intercedentibus et exigentibus meritis suis promotus est ad sedem Antissiodorensem post praedictum Talerandum anno Domini millesimo trecentesimo trigesimo primo, Sabbato in quatuor Temporibus ante festum Nativitatis, tempore domini Joannis papae vigesimi secundi. Hic vir magni honoris exstitit, omnibus [Col. 0370A] amabilis, curialitate plenus, nobilium duleas atque statum multum habens gratum pacifice rexit sedem suo tempore, excepto litigio magno quod habuit cum religiosis de Charitate, videlicet priore de Boniaco, pro duobus clericis Anglicis quos suspendi fecerat praepositus de Boniaco, unde viriliter prosecutus factum hujusmodi propter quod misit in Angliam duos providos viros, quorum unus nominabatur Boutevilain de Antissiodoro ad inquirendum et referendum de titulo clericatus in tantum quod habuit expletum justitiae, per curiam Parlamenti ad honorem jurisdictionis spiritualis. Hic consecravit majus altare S. Stephani anno millesimo trecentesimo trigesimo quarto fundavitque unam capellaniam ad altare S. Martini in Eccles. Antiss. de viginti libris [Col. 0370B] annui et perpetui redditus super pluribus conquestibus per eum factis in Appoigniaco. Item fundavit anniversarium suum de viginti libris Turonensibus annui et perpetui redditus ibidem percipiendis; hic primus construxit claperia cuniculorum Regennis in Garenna. Translatus fuit ad sedem Rothomagensem anno 38; sic rexit per octo annos.



CAP. LXXII.---De Joanne Blangy.

Joannes de Blangeriis septuagesimus secundus episcopus, natione Gallus, patria Normannica, famosus magister in theologia studens ac legens Parisiis, domini Benedicti papae duodecimi motu proprio in translatione domini Aymerici, promotus exstitit ad sedem episcopalem Antissiodor. anno Domini millesimo trecentisimo trigesimo octavo. Memor enim [Col. 0370C] exstitit quod fuerant ipsi ambo contemporanei in studio Parisiensi in dicta scientia et in ejus lecturam concurrentes, et etiam licentiae et doctoratus insimul honorem atque culmen pariter assecuti; idcirco de ipso proprio motu providit Ecclesiae Antissiod. in qua tamen parum rexit semper anhelans Parisios reverti. Et ob hoc tempore domini Clementis papae VI supradicti Benedicti papae undecimi successoris cessit episcopatui suo, et certa pensione pro ipso ad vitam ordinata a sede praedicta reversus Parisios pro vita contemplativa ducenda, cum per navigium veheretur frigora passus et rheuma, febrem incurrit continuam in qua intravit Parisios et infra paucos dies expiravit et corpus ejus in ecclesia fratrum Carthusiensium inhumatum est, tempore paschali, [Col. 0370D] anno millesimo trecentesimo quadragesimo quinto, mense Aprili: hic sedit circiter sex annos.



CAP. LXXIII.---De Petro de Villanis.

Petrus de Villanis septuagesimus tertius, natione Gallus, patria Normanniae, ex gratia sedis apostolicae per praefati domini Joannis de Blangy renuntiationem promotus ad sedem episcopalem exstitit vir nobilis, facundus et strenuus, loca fortalitiorum de Regennis et Villa Catuli reparavit et in forma debita fortalitiorum posuit et munivit machinis gallandis et fossatis, et demum translatus exstitit ad sedem Baiocensem unde erat oriundus. Fecerat tamen in domo Odanti capellam et cameram opere regali nobilissimo. Hic libertate donavit homines et terram [Col. 0371A] de Odanto, mediante annuo redditu bladi et aliorum per singulas familias et domos, sed successor infra scriptus se fortiter opposuit huic concessioni et ex causa. Cum vero fuit in sedem Baiocensem translatus, urgente guerrarum rigore poenituit se dimisisse primam sedem, translatus autem exstitit de Antissiodorensi ad Baiocensem Ecclesiam circa annum Domini millesimum trecentesimum quadragesimum septimum: hic sedit circiter tres annos cum dimidio. Hic per comitem Antissiodorensem solum ingressus fuit civitatem hora vespertina Sabbato. In crastino tamen fecit convivium aliis nobilibus minime requisitis et insciis. Fuit igitur promotus ad sedem hanc Antissiodorensem per resignationem supra proxime scriptam Joannis de Blangiaco, [Col. 0371B] anno Domini millesimo trecentesimo quadragesimo quarto, more Gallicano in hiemali tempore videlicet post festum Nativitatis Domini. Sic sedit tribus annis cum dimidio; sepultus est Baiocis, dies apud nos non est certa.



CAP. LXXIV.---De Bernardo Bruni.

Bernardus Bruni septuagesimus quartus episcopus, natione Gallus, patria Lemovica, de episcopatu Morinensi translatus exstitit ad sedem Antissiodorensem statim post translationem proxime supradicti Petri de Antissiodorensi sede ad Baiocensem, anno Domini millesimo trecentesimo quadragesimo septimo in Pentecoste. Hic vir antiquissimus et sapientissimus atque ditissimus ultra omnes praelatos contemporaneos, strenuissimus jurium Ecclesiae custos et prosecutor, [Col. 0371C] non intravit civitatem suam. Hic incoepit infirmare libertatem quam contulerat suus praedecessor hominibus terrae de Odanto, et quia infirmitate gravatus, de qua obiit, nequibat tempore suo dictam litem perducere ad optatum finem, reliquit in suo testamento legatum mille florenorum auri successori suo infra scripto in prosecutionem dictae litis contra dictos homines et contra praedecessorem suum duntaxat convertendos. Huic erat modus vivendi talis quod in ortu solis prandebat, et ante horam nonae coenabat, quem modum a nutrimento juventutis tenerae dicebatur accepisse a quodam avunculo suo cardinali qui sic vivebat. Obiit autem in castro de Villa Catuli, anno Domini millesimo trecentesimo quadragesimo nono circa festum omnium [Col. 0371D] Sanctorum, et fuit corpus suum ad Lemovicas portatum et tumulatum. Sedit per duos annos et quatuor menses. Hic multum diligebat mansionem de Odanto et circumcinxit locum et domum palliciis et magnis turribus et construi fecit ibidem tres turres quadratas: non deficiebat nisi una quin fuisset ibi fortalitium quadratum muris correspondentibus de turre ad turrim, sed totum hoc fuit post modum destructum tempore guerrarum domino Iterio la Jarossa existente episcopo, ut inferius continetur.



CAP. LXXV.---De Petro de Croso.

Petrus de Croso septuagesimus quintus, natione Gallus, patria Lemovica, excellens magister in theologia, [Col. 0372A] prius decanus Parisiensis, deinde episcopus Silvanectensis, demum ad sedem Antissiodorensem translatus a domino Clemente papa VI per obitum supra proxime dicti Bernardi. Fuerant enim dictus dominus papa et ipse contemporanei in studio legendo et regendo, erantque compatriotae. Hic vir una cum scientiae excellentia gratia maxima pollebat in loquela omnique gestu multum amabilis universis prudensque et callidus in agendis. Hic receptis mille florenis supra proxime dictis pro litigando contra homines de Odanto incoepit perseverare in dicta lite. Tandem amabiliter tractatum et concordatum exstitit quod annuos redditus loco servitutis creverunt super quolibet de aliqua portione, sic fuit lis sopita, et statim assumptus exstitit cardinalis; non [Col. 0372B] intravit civitatem, sed in suo recessu appropinquavit eamdem in pratis prope fontem sancti Amatoris, et ibi egregie praedicavit et a clero et populo honeste accepit commeatum. Sedit per annum unum cum dimidio fuitque assumptus cardinalis in principio anni quinquagesimi primi circa festum Nativitatis Domini; obiit autem cardinalis in curia Romana, videlicet Avenione, mense Septembri, anno millesimo trecentesimo sexagesimo primo. Hic legavit magnam summam florenorum Ecclesiae Antissiodorensi pro suo anniversario, sed testamentum absconditum est et non adhuc potuit veritas inveniri. Sepultum est corpus in ecclesia fratrum Praedicatorum.



CAP. LXXVI.---De Audoyno.

[Col. 0372C] Audoynus septuagesimus sextus, natione Gallus, patria Lemovica, antea Noviomensis, postea Parisiensis episcopus, demum translatus ad sedem Antissiodorensem in translatione dicti Petri praedecessoris ad cardinalatum, videlicet in principio anni milles. trecentesimi quinquagesimi primi in Nativitate Domini. Hic vir erat peritus in utroque jure et consultissimus; arbitratum autem exstitit ab eo cum consensu decani et capituli Antissiod. quod inutilis et damnosa erat domus de Belloreditu propter magnas reparationum missiones, attenta pluralitate domorum episcopalium alibi, et prope existentium; ordinatum tamen fuit retineri in statu stabula longa duplicia. Intra aream dictae domus ac magnum altumque portale in introitu domus, ac [Col. 0372D] parvam domum dicto portali contiguam ad recipiendum gentes episcopi illuc pro venando vel aliter accedentes, item furnum ab alia parte portalis, et haec visa sunt sufficere pro colono et familia ad opus nutrimenti pecorum, ibidem collocandis in futurum. Translatus fuit ad cardinalatum per hunc modum, quia illo tempore erant duo cardinales sub nominatione Antissiodorensi, videlicet Talerandus Petragoricensis et Petrus de Croso. Translatus exstitit ad sedem Magalonensem, anno quinquagesimo tertio, more curiae Romanae in Nativitate Domini, more autem Gallicano anno quinquagesimo secundo, in festo Purificationis beatae Mariae, sequenti factus cardinalis et sic nominatus fuit cardinalis Magalonensis [Col. 0373A] Hoc fuit tempore avunculi sui domini Innocentii quinti, in novitate sui pontificatus, videlicet primo anno revoluto; sedit per duos annos Antissiodori minus duobus mensibus; obiit anno sexagesimo quarto mense Maii, die undecima, Avenione, et ibidem tumulatus est in monasterio fratrum Carthusiensium, quod est in regno juxta Villam novam quod fundavit dominus Innocentius avunculus suus praedictus. Pro fundando anniversario suo dedit Ecclesiae Antissiod. trecentos florenos auri et soluti sunt.



CAP. LXXVII.---De Joanne de Auxeio.

Joannes de Auxeio septuagesimus septimus, natione Gallus, patria Burgundus, nobilis vir prosapiae de Turnella in comitatu Nivernensi, in utroque jure [Col. 0373B] peritus, prius episcopus Trecensis, electus per viam sancti Spiritus, quae via non habuerat in regno Franciae in aliqua cathedrali ecclesia effectum a longinquis temporibus, successit in episcopatu Antissiodorensi supradicto Audoino proprio papae motu. Hic exstitit homo mitis, pius, misericors et hospitalitati plene deditus; tam in Trecensi quam in Antissiod. episcopatibus sedit annis sexdecim, videlicet in Trecensi decem et in Antissiod. sex annis minus tribus septimanis: promotus enim fuerat Antissiodori anno quinquagesimo tertio in festo Purificationis B. Mariae virginis secundum morem curiae Romanae, et obiit octava die mensis Januarii anno quinquagesimo nono, juxta dictum morem computando. Hic vir singulis annis, quandiu praefuit Trecensi sedi, visitationis [Col. 0373C] officium perfecte exercuit et officium episcopale, tam in ordinum celebratione quam aliis indesinenter et in propria persona exstitit exsecutus, et ibidem cum magnis sumptibus corpus sanctae Syriae transtulit et in altum collocavit honorabiliter in theca condecenti. In sede Antissiodorensi ordines indeficienter celebravit in propria persona, ultimis exceptis videlicet ante festum Nativitatis Domini ante ejus obitum, quia erat gravi infirmitate detentus, ut apparuit ex obitu.

Eo enim tempore in die festo Conceptionis beatae Mariae virginis, inimici Angli nomine regis Navarrae ceperunt violenter fortem domum de Regennis, ex quo cor ipsius fuit vehementer aggravatum. Cumque [Col. 0373D] de die in diem ad insultum procederent contra civitatem Antissiodorensem, tandem die Jovis post Epiphaniam Domini, hora nona clamor insiluit ad arma, quia inimici dabant civitati insultum. Eadem hora ingravescente infirmitate sua sacramentum extremae unctionis recepit, ad quod cum magna perplexitate personae ecclesiasticae armatae de murorum custodia propter hoc redeuntes interfuerunt. Quo facto more beati Augustini qui in forma simili vitam finivit, lacrymis utens pro pane, cum sensuum integritate et perfectione loquelae animam suam Deo commendans, cum lacrymis Deo reddidit animam, fuitque venerabiliter tumulatum ejus corpus in choro ecclesiae Antissiod. a parte sinistra inter tumulum nobilis domini Guidonis de Meloto et scallam de choro. [Col. 0374A] Hic fecit introitum suum primum in civitate Antissiod. cum tota solemnitate debita, orta tamen fuit dissensio de pallio serico super cathedra, et super ipso existente, quod pallium, portantes, dum descendit de humeris ejus, ceperunt et secum asportaverunt, ad ipsos spectare universaliter asserentes; et quia de reddendo fuerunt sub excommunicationis poena moniti, ortum fuit scandalum propter quod ingressum turris de Thociaco et turris de sancto Salvatore eidem postmodum denegaverunt, sed postmodum informarunt de sua possessione iterata per tres vices quoad dictum pallium: idcirco mandavit eis reddi dictum pallium quod positum fuerat de communi consensu in manu sequestra, et qui haec scripsit, scit quod vera sunt, quia in omnibus interfuit. [Col. 0374B] Caeterum cum in primo suo introitu non fuissent hora debita gentes archidiaconi Senonensis, venerunt tamen, dum fuit ante altare, inthronizaveruntque eum in cathedra. Male vero contenti de eo, quia intraverat portas ecclesiae sine eorum auctoritate, petierunt postea marcham auri causa dictae inthronizationis, quibus fuit responsum ab episcopo quod deliberaret super hoc; postea concordando cum eis diu postea misit quasi mediam partem valoris dictae marchae, et fuerunt contentae dictae gentes. Insuper fuit Senonis iste Joannes, et fecit professionem solitam super altare et solvit certam summam pecuniae circiter sex libras, et postea satis cito misit illis cappam sericam secundum antiquam consuetudinem quam se scire dicebat, quia alias ibi solverat [Col. 0374C] cappam tali causa. Hic ordinavit duplex officium in Ecclesia Antissiod. die festo Decollationis sancti Joannis Baptistae. Qua die suum primum fecit introitum Antissiodori: in suoque testamento legavit Ecclesiae Antissiodorensi centum libras per annum pro anniversario suo fundando, ut patet ex tenore hujus testamenti. Item in vita sua dedit Ecclesiae Antissiod. librum qui vocatur Rationale officiorum divinorum, sed propter destructionem civitatis diu nequivit inveniri, sed postea per dominum Petrum de Auxio ejus nepotem et haeredem fuit inventus, et ipsum detinet in praesenti.



CAP. LXXVIII.---De Iterio de Jarossa.

Iterius de Jarossa septuagesimus octavus, natione [Col. 0374D] Gallus, patria Lemovicensis, nobilis genere, vir in utroque jure peritus, strenuus in facto et in jure, in spiritualibus et temporalibus, homoque magnanimus post dicti Joannis de Auxio obitum manens in curia Romana multum familiaris papae per sedem apostolicam promotus est ad sedem Antissiod. et per procuratorem receptus die octava mensis Martii, videlicet Jovis post sacros cineres, anno praedicto millesimo trecentesimo quinquagesimo octavo more Gallicano, more vero Romano quinquagesimo nono. Dominica vero sequenti in aurora fuit ab inimicis, videlicet Anglis, nomine regis Navarrae capta civitas cum scalis per negligentiam custodum in parte pertinente ad custodiam Burgensium, qui inimici tot et tanta mala fecerunt tam in personis quam in bonis [Col. 0375A] quod enarrari non possit, nedum in destruendo civitatem solum, sed totam patriam subsequenter et totum regnum, tenueruntque civitatem ab ultima die Martii, anno praedicto, usque ad diem festi Nativitatis beatae Mariae virginis proxime sequentem, in cujus festi media nocte venit connestabularius Franciae cum quinquaginta millibus armatorum, inter quos erat vir strenuus provectusque in facto armorum dominus Henricus de Pictavia episcopus Trecensis, et intraverunt civitatem obturaveruntque portas et cum inenarrabili diligentia super muros rasos posuerunt cados vacuos quos impleverunt lapidibus, et his in forma propugnaculorum et moeniorum circumdederunt et munierunt omnes muros in die et nocte cum dimidio. Demum in locis competentibus [Col. 0375B] statuerunt munieruntque civitatem quadringentis hominibus armorum, et magno brigandorum numero ad custodiam civitatis, qui manserunt longo tempore, sed rex Angliae cum suo exercitu Campaniam, Burgundiam et partes Antissiodor. occupavit et vastavit. Treugis vero inter ipsum regem et ducem Burgundiae concordatis, recessit de ducatu Burgundiae et rediit per partes Aurelianenses. Post treugas inter dominum regem et ipsum captas et concordatas et ipsius regis Angliae recessum, praedicti homines armorum et brigandi qui jam custodiendo civitatem ipsam et patriam spoliaverant de bonis omnibus, dimissa civitate huc atque illuc divisi per singulas de seipsis comitivas fortia loca furtim intraverunt, et non minus quam hostes patriam [Col. 0375C] oppresserunt per annum et ultra castrum seu fortalitiam de Regennis quod de manibus Anglorum rex receperat, et teneri faciebat munitum gentibus armorum per Ballivos Trecensem et Calvi montis in propriis personis, ibidem residentes. Ipse rex reddidit dicto episcopo Iterio ad rogatum domini papae Innocentii quinti, sub cautione tamen quod taliter custodiretur, quod de eo non posset damnum vel periculum regno in posterum evenire, quod castrum et tunc cum magnis missionibus tam reparationum et fortificationum quam munitionibus armatorum pro custodia exstitit suo tempore custoditum, magna similiter pecuniae summa dictis Ballivis soluta pro missionibus custodiae de suo tempore.

Tempore etiam hujus episcopi habitatores Varziacenses [Col. 0375D] considerantes quod inimici insidiabantur eis die ac nocte, et quod proponebant fortificare locum de Odanto in praejudicium et periculum villae de Varziaco, destrui fecerunt locum dictum de Odanto. Hic cum proponeret venire ad suam dioecesim, peste inguinaria quae vigebat in Romana curia suffocatus in brevi, finivit dies suos, octavo die mensis Junii, anno Domini millesimo trecentesimo sexagesimo primo, et in crastino die corpus ejus traditum est sepulturae honorifice in ecclesia fratrum Praedicatorum. Disposuerat autem, ut fertur, sedes apostolica ipsum transferre ad sedem Arelatensem, ut postmodum ad cardinalatum proveheretur. Multum enim erat clarus et notus summo pontifici et dilectus a [Col. 0376A] cardinalibus qui ipsum reputabant verum et sapientissimum, et sic erat. Hic sedit per duos annos cum dimidio. Hic pro anniversario suo fundando legavit Ecclesiae Antissiodor. centum francos auri ad scutum, et soluti sunt.



CAP. LXXIX.---De Joanne Germani.

Joannes Germani septuagesimus nonus, natione Gallus, patria Burgundus Senonensis, ortus de Dimonte. Primo fuit decanus Ecclesiae Antissiod.; postea creatus episcopus Cabilonensis ad preces reginae Franciae cujus erat specialis consiliarius: demum proprio motu papae tunc Innocentii V, ipso inscio, translatus sedem Antissiodor. per obitum supra dicti Iterii praedecessoris; in utroque jure licentiatus, prudens in consiliis, conversatus in hospitio reginae [Col. 0376B] praedictae, inter consiliarios major et praecipuus, et deinde de secreto regis Joannis consilio, quo rege redito de captivitate Angliae adveniente in Burgundiam, possessionem ducatus adepturus ex sucessione ultimi directae lineae descendentis ducis, videlicet Philippi generi comitis Flandrensis, duxit secum dictum episcopum principalem consiliarium et auctoritate regia introduxit eumdem in civitatem Antiss., non obstante defectu solemnitatis antiquae quae debebat in primo ejus introitu custodiri, videlicet in vigilia jacere in monasterio sancti Germani et in crastino in cathedra portari per Nivernensem pro baronia de Donziaco, per Antissiodorensem pro comitatu, per Barensem pro terra de Puisaia comites, nec non et per dominum de sancto Verano deportari [Col. 0376C] ad portas Antissiodor. ecclesiae praedictae propriis humeris, et postmodum jurare in ejus fidelitate de terris supradictis; voluitque et concessit rex praedictus nulli inferri in futurum praejudicium ex dictae solemnitatis defectu, sed jus cujuscunque in posterum auctoritate majestatis regiae reservavit. Modum ingressus praedicti visum est expediens his scriptis assignare: pranso rege praedicto Regennis, venit rex in vesperis Antissiodorum et in introitu portae civitatis episcopus juxta ipsum et paulo post anticipavit equitaturam regis, venitque ante portas ecclesiae in vestibus consuetis, descendensque equo accessit orare ante imaginem beatae Mariae virginis in portali, et statim perfecta oratione regressus exstitit in habitu ecclesiastico ante fores ecclesiae, oblatoque [Col. 0376D] sibi libro continente formam juramenti novi episcopi, dictam formam ad rogatum decani legit et devote dictum praestitit juramentum: demum dictus decanus tradidit eidem possessionem Ecclesiae, per chordae tympanilis per superiorem fenestram ante fores praedictas projectae apprehensionem, et tunc ipsae fores fuerunt apertae. Illico advenit ibidem rex praedictus et descendit de equo et venit ad orandum coram imagine supradicta, quo facto rediit ante dictas fores, et insimul ecclesiam intraverunt episcopus a dextra et rex a sinistra parte, et choro decantante hymnum Te Deum laudamus. In ordine praedicto venerunt ante altare, et oratione ab eorum utroque perfecta dictaque antiphona cum versu, [Col. 0377A] dictus episcopus orationem alta voce protulit. Sic possessionem per decanum assecutus, sic recesserunt ambo, et comitatus regem ad locum quo hospitaturus erat, accessit episcopus ad domum episcopalem in proposito celebrandi ordines in crastino. Praedicta enim facta fuerunt die Veneris post festum beatae Luciae; sed in crastino rege accelerante recessum, cum patria et potissime civitas multa ardua haberent agere erga regem, dictus episcopus in hoc vacavit et ob id impeditus ordines minime celebravit, sed comitato rege usque ad sanctum Priscum, rediit tarde in prandio, et post misit ad sanctum Germanum pro habendis pastibus consuetis, sed ad religiosorum requestam, posuit eos in sufferentia et demum compositum exstitit inter ipsos. In crastino autem [Col. 0377B] hujusmodi die introitus sui praedicti venit officiarius archidiaconi cum uno canonico Senonensi et fecit querimoniam de inthronizatione praedicti episcopi quam asserebat spectare solum ad dominum suum archidiaconum. Quo audito, consultatione facta super hoc, accessit tertia die mane ad ecclesiam, et pro jure archidiaconi conservando dictus officiarius et vicarius archidiaconi posuit ipsum episcopum in cathedra lapidea, quae est a parte dextra altaris, postmodum petiit unam marcham auri pro praedicto archidiacono ex causa inthronizationis praedictae. Item pro ipso officio marcham argenti, et dictus canonicus totidem ex consuetudine antiqua; quae petitio fuit posita in deliberatione et promisit facere quod esset rationis. Dominica vero sequenti suo collegio [Col. 0377C] fecit convivium, et die lunae secutus fuit regem in Burgundiam et ibi pro rege rexit cum aliis magistratibus ducatum usque ad sequens immediate festum Resurrectionis Dominicae, incipiente anno Domini millesimo trecentesimo sexagesimo secundo; reversus dictus episcopus de Burgundia mansit in episcopatu faciens ordines et alia ministeria episcopalia, culturas reficiens in terris et vineis, fortalitia et alia aedificia diligentissime reparans ac muniens; et inter caetera redimens castrum suum Villae Catuli de manibus illorum qui illud tenebant de tempore praedecessorum et reddere renuebant, eis solvit octingenta scuta auri, nec non pro terra sua de Tociaco solvit tenentibus turrim dicti loci magnam florenorum summam.

[Col. 0377D] Quibus actis existens in castro suo praedicto Villae Catuli, cum vigeret epidimia in partibus Antissiodorensibus, tumor sub ascellis ipsum arripuit qui in brevi coegit animam ejus a corpore separari, cum magna devotione et sacramentis Ecclesiae, eucharistiae scilicet et unctionis extremae perceptis, et testamento perfecto, et omnibus recte dispositis. Hic sui regiminis tempore, imo solius anni spatio contulit decem canonicatus et praebendas Antissiodorenses, quod de nullo suo praedecessore auditum est: illis tamen personas bonas assignavit, omnes de patria Antissiod. vel Senonensi oriundas. Obiit autem in vigilia festi Nativitatis beatae Mariae virginis anno Domini millesimo trecentesimo sexagesimo secundo, [Col. 0378A] in castro suo Villae Catuli, et fuit adductum corpus ejus Antissiodorum et honorifice sepultum in choro a parte dextra prope sedes chori. Prima est sua sepultura a parte superiori, et cum promotus ad dictam sedem fuisset, anno praecedenti circa festum beati Joannis Baptistae, sequitur quod sedit solum per unum annum et circiter duos menses. Hic reliquit pro suo anniversario Ecclesiae Antissiod. decem libras annui redditus.



CAP. LXXX.---De Petro Aymonis.

Petrus Aymonis octuagesimus episcopus, natione Gallus, de Alverniae partibus oriundus, juris civilis doctor et de officio subdiaconatus domini papae Urbani quinti sumptus, promotus fuit ad episcopatum hujusmodi per praedictum sanctissimum Patrem dominum [Col. 0378B] Urbanum quintum in sua nova creatione, anno Domini millesimo trecentissimo sexagesimo secundo, circiter festum Omnium Sanctorum, et fuit hic Petrus prima persona quem promovit ipse papa in episcopatum. Hic fuit honorabilis, et cerimonialis in suis factis tam ecclesiasticis quam mundanis, morum honestorum et dapsilis, affabilisque. Quippe nutritus erat in curia Romana tam circa cardinales quam circa summos pontifices, quibus virtutibus praedictis invitantibus electus quampluries exstitit in factis maximis regni ambasiator, seu solemnis nuntius, et saepe solus sine socio erga papam, imperatorem, regem Angliae regemque Hungariae, in quibus actibus pluries et multipliciter versatus, in secreto domini nostri regis consilio exstitit honorifice [Col. 0378C] collocatus.

Hujus tempore semper fuerunt guerrae, viriliterque et cum magnis missionibus custodiri fecit sua fortalitia, potissime vero Regennarum et Villae Catuli, et reparari hospitium episcopale Antissiodorense et similiter domum suam episcopalem Parisiensem, multum amabilis atque dulcis ipsum adeuntibus, nihil tamen de negotiis ipsum tangentibus habentibus agere cum eodem. Multum praesumebatur ipsum cardinalari suis meritis et intercessionibus imperatoris et regum suprascriptorum et favore plurium cardinalium quorum in scholis socius exstiterat; sed hectico morbo disjuncta fuit in eo corporis et animae societas, anno Domini millesimo trecentesimo septuagesimo tertio, mense Septembri, die [Col. 0378D] secunda in domo episcopali Antissiod., ejusque corpus decenti traditum sepulturae in choro ante scalam partis sinistrae juxta sepulturam bonae memoriae domini Joannis de Auxeio, quae jungitur sepulturae bonae memoriae domini Guidonis de Melloto quondam episcopi Antissiodorensis et ejus nepotis domini Eraldi de Lisigniis similiter episcopi, qui ambo quiescunt in eodem sarcophago ac tumulo, qui Eraldus fuit primus episcopus de Antissiodoro factus cardinalis. De obitu ejus Romae, et quomodo ejus ossa reportata fuerunt in hanc ecclesiam suam plenius continetur superius in gestis ejusdem, videlicet in libro primo Gestorum pontificum Ecclesiae Antissiodorensis. Ipse Petrus ingressus fuit civitatem, [Col. 0379A] primum introitum faciendo, sine solemnitate antiqua et consueta, sine deportatione ad ecclesiam facienda per nobiles feodatarios ecclesiae, de quibus solus comes associavit eum in dicto ingressu novo. Cum ex relatu antiquorum et fama vetustissima teneretur quod per libros, litteras vel alia documenta sive narrata quorumcunque non apparebat litigium in forma litigiali fuisse inter aliquem episcopum Antissiodorensem, decanos et capitulum Ecclesiae Antissiodorensis, iste primus litigium habuit cum eis super pluribus summis pecuniarum et rerum aliarum annuatim ab episcopis debitis, quas solvere cessabat. Mediantibus tamen viris sapientibus destitit a litigio, et dilexit dictos decanum capitulum et personas singulares, et, ut saepius exprimebat, magnam devotionem gerebat [Col. 0379B] ad ecclesiam, potissime ad fabricam ipsius ecclesiae juvandam, nisi sors conditionis humanae citius impedimentum dedisset. Dedit ipsi ecclesiae pro fundando anniversario suo trecentos denarios auri Francos, fecit professionem Senonis consuetam, et loco cappae sericae dedit ibi pannum sericum, seu aureum, quem prius renuentes capere decanus et capitulum Senonense finaliter ceperunt. Sed de inthronizatione sua nihil fuit factum pro parte archidiaconi Senonensis, et, si quid solutum fuit ipsi archidiacono, ignoratur. Sedit per decem annos minus circiter duobus mensibus; dederat in vita sua huic ecclesiae pannum sericum deauratum, qui in magnis solemnitatibus in summitate majoris altaris, videlicet ante cereos ponitur.


[Col. 0379C] CAP. LXXXI. De Nicolao de Arceis.---LXXXII. De Guillelmo de Totavilla.---LXXXIII. De Ferrico Cassineti.---LXXXIV. De Michaele de Creneio.---LXXXV. De Joanne de Thoisy.---LXXXVI. De Philippo de Essartis.---LXXXVII. De Joanne de Corbeya.---LXXXVIII. De Laurentio Pynon.---LXXXIX. De Petro de Longolio.---XC. De Anguerrando de Synart.---XCI. De Joanne Baillet.



CAP. XCII. De Francisco a Dintavilla.

Franciscus de Dinteville ex nobilissimo patre Claudio de Dinteville, commarieni in Burgundia, Ecgenetorum, Polizei, multorumque aliorum locorum domino; matre vero Joanna de la Baulme ex comitibus montis Revelli. Qui quidem Claudius de Dinteville, sicut in domo et familia ducum Burgundiae [Col. 0379D] alitus et educatus (quippe qui illis a thesauris et consiliis esset), ita in omni negotio eorum fortunam secutus est, atque demum in praelio ad Nanciacum cum Carolo duce fortiter cecidit. Caeterum cum adhuc eorum ducum prosperae secundaeque res essent, Joannam claro loco divite ac potenti familia uxorem duxit, ex qua liberos quatuordecim, mares scilicet decem, feminas quatuor suscepit, quorum hic novissimus Franciscus primum Cistarciensis episcopus; dein anno Domini millesimo quingentesimo quarto, vacante sede Antissiodorense per decessum bonae memoriae reverendi Joannis Baillet, communi omnium canonicorum voto in episcopum postulatus, a Leone X pontifice maximo a Cistaricensi Ecclesia ad Antissiodorensem translatus est, [Col. 0380A] anno aetatis suae quadragesimo nono, die 5 Martii. Puer humanoribus litteris Divioni primum, postea Heduae operam dedit, ubi inter caeteros omnium judicio doctissimus habitus, non mediocrem de se exspectationem praebuit. Postremo Papiae Caesareis legibus pontificiisque sanctionibus annis quinquo graviter incumbens, sedatis bellis, compositisque rebus inter Christianissimum Franciae regem Ludovicum XI et Burgundiones, juris utriusque doctor, domum parentesque revertitur. Paucis inde mensibus in reverendissimo domini Georgii ab Ambasia Rothomagensis archiepiscopi, postea cardinalis et legati familiam, ob animi et corporis praestantes egregiasque dotes ascitus, fratrum parentumque favore adjutus, magnas in Ludovici duodecimi regis [Col. 0380B] curia amicitias comparavit. Erant autem tunc tempore Guillelmus Pot, Tornacensis episcopus illi avunculus, Jacobus commarieni dominus eques auratus, Jacobus magnus Franciae venator, et Galterus regius oeconomus, seu regii hospitii magister, Polizei dominus, fratres, eidem Christianissimo regi Ludovico duodecimo charissimi, et a consiliis, quorum opera et auxilio sacerdotia seu beneficia multa, eaque peropima, nempe Castilionis ad Sequanam coenobium, Dervense monasterium, praedictumque Cistarensem episcopatum obtinuit. Cumque anno Domini millesimo quingentesimo decimo, vacante sede Heduensis Ecclesiae, cujus jampridem canonicus erat, a majori saniorique parte capituli in episcopum postulatus esset, rogante volenteque praefato rege Ludovico, [Col. 0380C] juri suo cessit in favorem domini Jacobi Hurault; obtinuerat autem juvenis parochiam de Riceyo, praebendas in Ecclesiis Heduensi, Balnensi, et Divionensi, prioratumque de Choysiaco in Meldensi dioecesi, quibus omnibus Antissiodorensem episcopatum suscipiens cessit, solo sibi Dervensi monasterio reservato

Possessione episcopatus adepta vir splendidus, ut erat moribus ingenuis, liberalis et magnificus, domos episcopales Varziaci et Regennarum reparavit, restauravitque Regennis turrim egregiam, palatium deambulatoriumque magnificentissimum a fundamentis exstruxit. In monasteriis Dervensi et Castillonensi (quae bellis ita diruta repererat, ut nec abbati domus, nec monachis ipsis regularia loca, [Col. 0380D] claustra videlicet, dormitoria, et refectoria superessent), quae nunc illic conspiciuntur aedificia, quantae industriae, quantae diligentiae, quantaeque magnificentiae vir fuerit satis ostendunt. In Dervensi namque monasterio chorum ecclesiae, campanile, pinnaculum, navis valvas, claustrum, et domum abbatialem, quae bella, incendia, longaque abbatum et monachorum paupertas et incuria labefactarant, ita reparavit, ut nova omnia longeque prioribus aedificiis sumptuosiora paucis annis videri potuerint. Castrum praeterea Summeurae totius patriae propugnaculum, tutamen et praesidium, turribus quatuor munitissimum fossato duplici, pontibus, aquarumductibus, hortis, stabulis, reliquisque ad ut litatem et ornatum tanti castri, et rebus necessariis [Col. 0381A] splendide decoravit; siquidem in eo castro palatium magnificum, cui sacellum ornatissimum appendet, granaria ingentia eaque duplicia, penu, cellarium maximum, paucis annis, postquam coenobio illi est praefectus, eductis ejectisque ruderibus et ruinis, quae, ut in aliis bellorum incendiis antecessorumque coenobiarcharum negligentia obtigerant, incredibili impensa majoreque diligentia exstruxit. In Castillionensi vero monasterio, claustrum, capitulum, dormitorium nova a fundamentis erexit. Ecclesiam autem, refectorium domumque abbatialem, quibus nullam monasterii faciem Martius furor reliquerat, ita reparavit, ut nova omnia, hospitiaque arridentia videantur; eorum monasteriorum fructus, census, et redditus solerti adeo providentia ampliavit, [Col. 0381B] auxitque, ut non immerito fundator potius quam administrator et dici et haberi debeat. Porro quantum ad Antissiodorensem Ecclesiam attinet, templum ipsum seu aedem divo protomartyri Stephano in ea urbe sacram mirifice adornavit, pulpitum ad Epistolas et Evangelia legenda totius Galliae pulcherrimum, miro lapidum tabulatu, raro artificio elegantique, ut cernitur, structura, suo aere donavit, organa ea tempestate et bellissima et argutissima nulli sumptui parcens instrui curavit; pallia duo aurea pretiosissima majori altari accommoda, planetas, pluvialia, aliaque sacerdotalia vestimenta quamplurima auro, margaritis et lapidibus pretiosis intexta, quanta nulla alia Galliarum ecclesia splendidiora habeat, elargitus est, et ejus ope [Col. 0381C] maxima a frequenti suffragatione ea pars provinciae Antissiodorensis quae est trans Jonam, videlicet Donziacum, Clameciacum, et circumjacentia loca, quae olim, saeviente passim inter Francorum regem et Burgundiones bello, Senonensi jurisdictioni ascripta fuerat, Antissiodorensis praetoris jurisdictioni per supremae curiae parlamenti, sive senatus Parisiensis arrestum, restituta est.

Irrepsit (proh dolor!) eo tempore Lutherianae haereseos nova impudentia, ad quam radicitus exstirpandam, et a fidelium theatro penitus explodendam provincialia concilia per Senonenses archipraesules Poncherium et de Prato non semel congregata sunt. Quibus omnibus cum suffraganei [Col. 0381D] episcopi orthodoxique Patres multi convenissent, tum hic potissimum magno fidei zelo fervens, nunquam non astitit, proserpente sensim et clanculum suppullulanti per viciniora loca perniciosa illa lue, dioecesim suam diligenti cura et provida circumspectione usque adeo tutatus est, ut ex grege sibi credito virus id exitiale qui hausisset repertus sit nemo. Regum Ludovici duodecimi et Francisci primi quibus ut charissimus, ita eorum consiliarius et eleemosynarius ordinarius erat. Curiam quotannis, tribus quatuorve mensibus continuis magno satellitio, apparatu eleganti, sumptuque maximo frequentabat. Unde, ut sunt hominum mores, principibus, nobilibus et aulicis omnibus acceptissimus erat. Tanta denique [Col. 0382A] morum elegantia, tanta animi facilitate, tanta in rebus agendis cautione et providentia fuit, ut nihil ei dissidii, controversiae nihil, odii et invidiae minus cum capitulo aut canonicorum aliquo unquam intercesserit, tantumque abfuit ut ex ecclesiae juribus redditibusve aliquid propterea deperderetur, ut etiam (quod et in Dervensi et Castillionensi monasteriis contigisse supra dictum est) ea non mediocriter adauxerit. Tandem cum in Antissiodorensi episcopatu annos decem et septem, mensem unum, dies viginti sex sedisset, sexagesimo sexto aetatis suae anno, die Veneris quae fuit penultima Aprilis millesimo quingentesimo trigesimo, longo profluvio ventris universae carnis viam est ingressus.

Sentiens itaque vitae suae finem dierumque terminum [Col. 0382B] a Domino sibi constitutum adventasse, die Dominico mortem ejus praecedente, audito sacro, praeviaque peccatorum suorum diligenti ac generali confessione, salutiferum eucharistiae viaticum pro Christiano more digne reverenterque suscepit; die vero Martis subsequenti, audito item sacro, nec non it rata confessione, rursum devote magnaque cordis contritione communicavit. Tum advocatis notariis testamentum condidit in Franciscum a Dintavilla illi ex fratre nepotem successorem nuper Regiensem episcopum, Antissiodorensis Ecclesiae decanum et canonicum, in cujus favorem jampridem suum Antissiodorensem episcopatum resignaverat. exsecutorem nuncupavit. Testans autem duodecim, quod aiunt, obitus annuos et perpetuos quolibet [Col. 0382C] ultimo die Veneris, cujusque mensis in Antissiodorensi ecclesia celebrandos pie fundavit, et pro cujuslibet celebratione duodecim libras Turonenses canonicis distribui voluit; quod et haeredes continuo fideliterque praestiterunt. Ubi vero Jovis dies subsequens illucescere coepit, sacro se perungi oleo postulavit, unctionem hanc extremam non eadem, sed Veneris mane, congregato canonicorum choro per manus venerabilis cantoris, mente sanus, animo constans, intellectu vigens, ut etiam ad psalmos et versiculos omnes rite distincteque responderet, cum ea qua potuit, humilitate et reverentia suscepit; peracta unctione rogataque ab ipso cantore et canonicis universis, qui dolentes lacrymabundique astabant, [Col. 0382D] offensarum venia, eorum sese precibus commendans, ultimum illis recedentibus vale dixit. Aderat praefatus Franciscus nepos, qui etsi pro dignitate (decanus enim erat) munus et obsequium hoc unctionis extremae patruo amantissimo deberet, tamen ob ingruentes lacrymas luctumque inexplebilem, omnino exsequi non potuit. Igitur ab illa hora, qua unctus est, usque ad tertiam ejus diei pomeridianam nihil mundanum, nihil terrenum volvens, sed semper de regno Dei loquens, spe maxima, fide majore, constanti et infracto animo Deum se vocantem exspectabat, atque in hoc perseverans, paulo ante quartam corpus humo relinquens, beatam coelo animam reddidit. Funus ducendum tum funalibus cereis, tum pompis ab ordine, genere et dignitate non [Col. 0383A] alienis, tum etiam precibusque et eleemosynis publicis, privatisque ad implendum quoque testamentum, cui erat a patruo datus exsecutor praefatus Franciscus nepos, quanta potuit, diligentia curavit. Successione demum temporis nobile patruo mausoleum marmorea ejus effigie venustatum, magna omnium admiratione sculpi, fingi, pingi jussit:

Nobilitas, virtus et magnificentia tecum,
Hic, Francisce, jacent, haec coelo munia digna . . . 1548



CAP. XCIII. De Francisco a Dintavilla secundo.

In defuncti patrui locum suffectus est Franciscus nepos, Galteri a Dintavilla Tricatiorum praesidis et Annae a Placida Sede dictae filius. Qui tenellus adhuc puer, prima grammaticae rudimenta Trecis hauriens, [Col. 0383B] huc Lutetiam a parentibus missus apud regiam illam Navarrorum scholam, mansuetioribus musis liberalibusque disciplinis institutus, Pictavum dein Pataviumque jurisprudentiae dicata gymnasia adiens, juris utriusque et civilis et pontificii arcana didicit, tanta morum ac vitae integritate, ut inde reversus in regis Francisci primi aulam accersitus fuerit, thesauraria Pictavensi, prioratu Choisiaco in agro Meldensi, sacerdotioque Ryceiano Lingonum finibus insignitus donatusque hoc ipsum procurante regia parente Ludovica, cui tum a sacris et eleemosynis Franciscus hic nepos erat. Quo in munere, dum citra ullam famae ac nominis notam strenue versatur, vacante Regiensi Ecclesia, ad illam nominante rege pastor constituitur. Eam Ecclesiam [Col. 0383C] cum aliquot per annos laudabiliter rexisset, propatruo jam ad senium vergente, et episcopatum Antissiodorensem cum Dervensi monasterio, quibus praeerat volens ac spontanee ejurante, dimisso pontificatu Regiensi Antissiodorensis Ecclesiae coenobiique Dervensis regimini communibus omnium votis praeficitur. Ante vero quam publice ac solemniter pro more a populo reciperetur, et in Ecclesiam suam plausibiliter admitteretur, Rex hominis animum vario ac multiplici tum doctrinae, tum virtutis genere ornatum, non ignarus, eum ad summum pontificem Clementem septimum oratorem destinat. Ubi quam prudenter, quam sancte quamque feliciter rem gesserit, neminem, qui vel mediocriter publica negotia intellexerit, nescire certum [Col. 0383D] est; nam praeter sacrum illud ac felix inter Henricum secundum filium Francisci regis, et Catharinam Clementis neptem, tractatum tunc conjugium, innumera alia, eaque ardua huic commissa negotia multis ex voto successere.

Neque vero silentio praetereundum, cum in ea legatione, dum pro nonnullis purpuratorum Patrum ordinem ambientibus apud pontificem verba faceret, tantam in oratore facundiam, tantam animi modestiam, sinceritatemque demiratus pontifex: Quid tu, inquit, pro absentibus et nobis omnino ignotis, aures nostras compellis ac demulces? quin tu tibi potius consulis? pro aliis anxius oraturus venisti, pro te sollicitus nihil. Cui ille fortis, ut erat [Col. 0384A] ab omni ambitione alienus, respondit: Huc, beatissime pater, huc, non mea, sed principis mei causa accessi, ejus negotium, non meum gerere, sicut teneor et debeo, ita et volo cupioque; publicam non privatam personam agat quisquis hoc munere fungitur et honestum et necessum est; honores autem ipsos, imo vero onera ista, ut nihil moror, sic nec venor, nec ambio. Legatione fideliter obita, in Galliam regressus, creditum sibi gregem coepit pastor vigilantissimus sedulo regere, moderarique editis propterea constitutionibus, quae ad mores et Christianam pietatem facerent. Moliuntur interim homini nihil tale metuenti insidiae, atque ab aulicis et magnatibus quibusdam, quorum malevolos animos ob feliciores viri successus invidiae labes altius [Col. 0384B] insederat, in regis odium sensim adducitur. Quo factum est, ut mature ab amicis persuasus, ne atrocius a furentibus aemulis impeteretur, patrium solum verteret, ac toto ferme triennio apud exteros primatus ageret. In ea peregrinatione Romam veniens, a Paulo III pontifice maximo susceptus est et blande consolatus, neque illi defuit complurium cardinalium favor, quin et nobilium Venetorum. Dum apud eos per id tempus moratur, gratiam sibi non modicam conciliavit.

Detecta tandem impostorum fraude insontem innoxiumque revocari jubet rex, concessa illi adversus eos qui absentis sedem et bona occuparant, legitimi experiundi facultate, quos postea jure persequens ab illata calumnia sese graviter vindicavit. [Col. 0384C] Postliminio reversus, dum pastorali sollicitudine dioecesim suam circumit et visitat, ex ovibus creditis non paucas reperit, quae a clanculariis haereseos Lutheranae disseminatoribus labefactatae in errorum devia conniventibus mercenariis praecipites abierunt. Has diligenter, et ut pastorem bonum addecet, ad fidei caulas, ad ovile Christi, ad Ecclesiae gremium reducere satagens, nec tempori, nec valetudini, aut sumptibus ullis pepercit. Cumque sic agrum Domini a noxiis sentibus repurgare modis omnibus contendit, deprehensi nonnulli ex eorum classe, quibus concionandi facta potestas erat propter assertas inter concionandum dudum sepultas ac damnatas haereses, recantatis prius temere et impie dictis, honore et gradu ecclesiastico privati [Col. 0384D] exsilium subire compulsi sunt. Deprehensus est et praeter spem sacerdos ex oppido Genabo seu Giemo, qui sacros ordines susceptos parvi aut nihili pendens, junioris cujusdam viduae specie illectus, illam (quod esset ejus farinae) Conada abduxerat, ex eaque simulato matrimonio adulterinam sobolem susceperat. Deprehensum, convictum, condemnatum et degradatum victrices flammae e medio sustulerunt. In summa nihil non egit pius antistes, quo latentes sub agnina pelle lupos ab ovili arceret, fugaretque; quod nisi cessassent quibus tum a rege delegata fuerat in facinorosos haereticos jurisdictio, tuta forsan in hac dioecesi pacataque forent ab haeresibus omnia.

[Col. 0385A] Porro monasterium Dervense moderandum cum suscepisset illic plerosque coenobitas per vitiorum abrupta grassantes offendit, quos accitis aliunde probis religiosis, ad melioris vitae frugem sese convertere coegit; ad quorumdam autem improbitatem qui pingue et optimum beneficium magnopere avebant illud tandem ad Aremarensis et cellae in agro Trecassino monasteria permutare compulsus est, posteaquam ei per decennium et eo amplius praefuisset, ambobus autem et Aremarensi et Cellae monasteriis, prius ad charorum opus cessit, quam e vita migraret. Instaurata sane, constructaque ab eo aedificia Antissiodori, Regennis, Varziaci, et monasterio Aremarensi hominis curam et diligentiam mirumque ac prope stupendum ingenium testantur. Ingentia templis [Col. 0385B] donaria, pii bonique pastoris liberalitatem effantur, in dies erogatae xenodochiis, conventibus, collegiis et hospitalibus eleemosynae pectus vere Christianum in eo fuisse commonstrant; cibus parcus, potus rarus, modicus somnus, continuus labor, pertinax et indefessum studium, vitam philosopho dignam declarant. Nam praeter liberalium artium disciplinam mechanicas etiamnum (quas vocant) artes mirum in modum callebat. Pictoria vero summopere delectabatur, ejus artis peritos domi semper alens; temporis parcissimus, vetus illud Apelleum saepiuscule adducebat, ut nulla dies sine linea abiret. Ut enim doctos, eruditos, studiosos, gnaros, solertes, ingeniosos et vigilantes suscipiebat, venerabatur ac fovebat, ita desidiosis, socordibus, ignavis, oscitantibus [Col. 0385C] et inertibus, oppido infestus erat. Caeterum cum nihil sit ab omni parte beatum, vir tantus ac talis, febre, calculo, dysenteria, podagra, variisque morborum generibus, ut plurimum laborabat, neque sic affectus, sui unquam obliviscebatur; sed suam post Christum crucem bajulans cum Apostolo Deum in infirmitatibus glorificans, laetus et gaudens coelorum regnum ea se via intraturum sperabat. Circumactis igitur in episcopatu quatuor et viginti annis, posteaquam mature de suis rebus ordinasset, ad mortis imperium (cui parere necesse est) naturae tributum nondum sexagenarius exsolvit, anno incarnati Verbi quinquagesimo quarto, supra sesqui millesimum, quinto Kalendas Octobris.



CAP. XCIV. De Roberto de Lenoncourt.---XCV. De Philippo de Lenoncourt.---XCVI. De Philiberto de la Bourdaisière.---XCVII. De Jacobo Amyot.
[Col. 0385D]

Jacobus Amyotus Meloduni, quod oppidum est millibus viginti supra Lutetiam ad Sequanam positum, natus est III Kalend. Novembris, anni millesimi quingentesimi decimi tertii, parentibus honestis potius quam copiosis Nicolao Amyoto et Marguareta de Amoribus. Quorum opibus tenuiter sustentatus a puero, primum Meloduni, deinde Lutetiae in studio bonorum litterarum et philosophiae rudimentis ita profecit, ut circa annum undevicesimum magisterio Facultatis Artium, ut vocant, cohonostaretur, et aequalibus suis facile praeluceret. Usus est in Latinis vulgaribus magistris quales fere in gymnasiis publicis [Col. 0386A] Lutetiae juventutem terunt; sed in Graecis ad prima ejus linguae elementa quae valde paucis ea tempestate erant familiaria, primum Joanne Evagrio Remensi, qui in collegio cardinalitio novo, et aliis inusitato more classem regebat ab aliis segregatam, quae Graecorum dicebatur, quoniam in ea nihil nisi Graecum legebatur et docebatur. Sed ubi regii lectores ab augustae memoriae Francisco rege primo instituti sunt, Jacobi Tusani in poetis, Petri Danesii in oratoribus et philosophi assiduus auditor per aliquot annos fuit, et Ciceronis orationes aliquot Latinas eo disserente magna cum omnium doctorum admiratione didicit. Mathematicis item disciplinis sub Orontio Finaeo professore regio sedulam navavit operam. Sic linguarum et liberalium [Col. 0386B] artium cognitione instructus Bituricum postea perrexit cum V. C. Canayo, qui celebris causarum patronus in senatu Parisiensi fuit, ut juri civili operam daret.

Ibi reverendus abbas coenobii divi Ambrosii Bituricensis D. Colinus, qui tunc lector anagnostes ordinarius et cubicularius erat magni Francisci regis, illius disciplinae nepotes suos commisit, ejusdemque beneficio, et hortatu Augusta Marguarita regis soror unica, Navarreorum regina, et Biturigum ductrix et moderatrix, avia materna Magni Henrici quarti felicis memoriae, Amyotum professorem instituit litterarum Graecarum et Latinarum in regia Biturigum, honestis ad id stipendiis annuis constitutis. Quo munere et professione per duodecim fere annos [Col. 0386C] tanta cura, et sedulitate, et doctrina functus est, ut magnam inde eruditionis ac probitatis famam compararit. Quo rumore percrebrescente, amplissimus vir D. Morvillerius, tunc propraefectus urbi Biturigum, eruditione ac probitate Amyoti impulsus, nepotes ex sorore et ornatissimi viri Bucetelli, Toparchae de Sacy, consiliarii, et a secretis et epistolis regis, curae ac moderationi tradidit instituendos. Quo institutionis tempore horis successivis tragoediis quibusdam Graecis Gallico rhythmo exprimendis, aliisque Graecis opusculis Gallice vertendis Heliodori historia de Theagene et Chariclea, itemque Longi Graeci bucolico dramate prosaico de Daphne et Chloe operam dedit, et versiones suas typis mandavit, tametsi in codice Graeco de Theagene, quo quidem [Col. 0386D] usus tum fuerat, auctoris nomen inscriptum nusquam esset, ut parentem scripti illius interpres ignoraret, donec Romam profectus in Vaticana bibliotheca exemplum manu exaratum illius historiae invenit, in quo Heliodori nomen ascriptum erat, ut idem in tertia editione Gallica declaravit.

Paulo post versionem Gallicam nonnullarum Plutarchi Chaeronei Vitarum illustrium virorum aggressus est, quam Francisco primo, regi magno, obtulit et consecravit, a quo tam splendida translatio tantopere probata est, ut jusserit Amyoto inchoatam translationem prosequi, et ad umbilicum ducere, eique tanti laboris ac operis ratione habita pro remuneratione abbatiam Bellozaniensem, quae forte [Col. 0387A] tum vacaverat, regia Iiberalitate concessit, idque postremum sacerdotium fuit, quod rex ille contulit, quia non multo post vitam cum morte commutavit. Quapropter Amyotus fortunam majorem vix responsuram labori apud Gallos ratus, nec ad alios honorum gradus provectum iri, instituit in Italiam proficisci, ut illic vitam hoc mediocri censu agitaret, bibliothecas Italicas consulendi animo, et codicem Plutarchi mendose excusum cum manuscriptis conferendi, et cum eruditis viris, quos ibi nancisceretur, sermones ea de re ultro citroque habendi. Dum haec cum animo cogitaret, obtulit ei se commoda admodum occasio ejusmodi anno millesimo quingentesimo quadragesimo sexto. Idem Morvillerius ab Henrico II rege missus ad Venetos legatus, Amyotum sibi [Col. 0387B] adjunxit itineris comitem, qui tum tricesimum secundum aetatis annum attigerat, cum paulo major natu Morvillerius esset. Per id legationis tempus legatus regius tanto cum eo amicitiae et familiaritatis vinculo astrictus est, ut pati non potuerit ipsum a se discedere, etiamsi incredibili desiderio bibliothecas aliarum civitatum Italiae visendi flagrare sciret. Jam perscrutatis omnibus sedulo loculis Venetae bibliothecae locupletissimae ad institutum opus Plutarchi scripta conferendi, emendandi, et elegantius Gallice vertendi, Venetis Romam se contulit. Ubi perhumaniter acceptus est ab episcopo Mirapicensi, qui domi suae eum retinuit, et per biennium ferme convictorem habuit, cum quo ultro citroque sermones haberet, de litteris ac disciplinis verba [Col. 0387C] faceret.

Eodem ferme tempore in illustrissimi cardinalis Turnonii amicitiam se insinuavit, qui a rege ad aulam revocatus, cum ob egregias animi dotes, et virtutum ornamentum, tum ob rerum civilium, et regni negotiorum accuratam cognitionem et experientiam, eumdem Amyotum itineris comitem assumpsit cum Dionysio Lambino, viro clarissimo et utriusque linguae peritissimo, qui postea regius Graecarum litterarum professor Lutetiae fuit. Cum is cardinalis ad aulam se contulisset et audisset regem quibusdam antistitibus ac proceribus sibi gratissimis hanc provinciam dedisse, ut accuratissime tanquam de re maximi momenti sciscitarentur ac percontarentur de probo, erudito ac cordato viro, [Col. 0387D] a quo liberi regii Aurelianensis et Andegavensis duces, jam tum imperio destinati, sedulo institui et doceri possent, regi Amyotum, cujus mores, ingenium, doctrinam, aliasque animi dotes perspectas et exploratas habebat, obtulit. Proinde e vestigio ad hoc praeclarissimum et gravissimum munus Amyotus unus ex tot tantisque viris quibus hoc eruditum saeculum florebat, ascitus est; in quo ita strenue ac fideliter gessit ad regni Francorum commodum et ornamentum, ut regi reginaeque gratus et acceptus fuerit, idque longo annorum intervallo usque ad Francisci II obitum.

Quo tempore Carolus IX Francorum regno potitus, officiorum et meritorum praeceptoris sui (quem [Col. 0388A] ideo magistrum suum semper nominavit) non immemor, magnum Franciae eleemosynarium constituit, et a sanctiori et augustiori consilio sibi esse voluit, ac paulo post abbatia Rupium decoravit, et mox alia, nempe sancti Cornelii Compendiensis vacanti, ultro ac sponte sua cum minime ambientem exornavit. S. R. E. cardinali de la Bourdaisière Romae defuncto, Pius V Amyoti virtutum, eruditionis, pietatis ac fervidi affectus erga Ecclesiam catholicam apostolicam et Romanam fama impulsus, eumdem episcopatui Antissiod. praefecit, quod libenter a rege concessum est, qui nihil magis expetebat quam ut eum ad summos honores et dignitates proveheret, ut reipsa ostenderat, ac primoribus aulicis ac principibus patefaciebat. Hujus vero regiae [Col. 0388B] in se benevolentiae, benignitatis ac beneficientiae semper gratum et memorem se praestitit, non tantum superstite principe, sed etiam post obitum ejusdem, quein semper laudibus in coelum extollebat, quarum revera dignus erat, felicemque ejus memoriam colebat et piis manibus semper apprecabatur.

Porro cum rex Henricus III, reversus a Polonia, per Sabaudiam Allobrogum transiret, ductrix amita regis ei Amyotum tantopere commendavit, ut ei rex pollicitus fuerit eumdem Amyotum in suo gradu dignitatis et officii eleemosynarii magni Franciae apud se permansurum, utpote quem primum praeceptorem habuerat, ideoque eum se per totam vitam semper magistrum suum appellaturum esse; hujus promissi nuntius rex ipse fuit redux Amyoto et ab eodem [Col. 0388C] vicissim petiit ut propensam erga se voluntatem et fidum obsequium, quo hactenus usus fuerat, in munere regio exhibere pergeret: singulari certe ac novo exemplo hoc beneficium in Amyotum ab optimo rege collocatum videri potest, ut duorum succedentium unus idemque magnus eleemosynarius fuerit, cum obtinuerit apud principes ad regnum haereditario jure accedentes officia summa primasque dignitates ad eos deferre, quos in comitatu et obsequio suo antequam rerum potirentur chariores et gratiores apud se habebant. Jam vero idem rex Christianissimus paulo post reditum a Polonia, cum equitum Torquatorum ac moderatorum seu commendatorum sancti Spiritus ordinem institueret, Amyoti sui minime est oblitus, imo primum ejus ordinis Equestris moderatorem [Col. 0388D] praefecit; quin etiam in ejusdem gratiam et favorem ordinis constitutionibus ac typicis litteris inseri voluit hunc capitis articulum: Quisquis magnus eleemosynarius fuerit, idem etiam dicti ordinis moderator seu commendator erit eaque lege, ut nobilitatis generis sui indicia ac testimonia dare non adigatur, ut caeteri omnes adiguntur. Sed qua pietate episcopatum auspicatus fuerit ex eo constat quod simul atque pontificias bullas accepisset, per procuratorem possesionem adiit, dum Lutetiae consecrationis munus consequeretur ut commodius postea, venia a rege impetrata, ipsemet reipsa ad possessionem adipiscendam accederet et munere episcopali fungeretur; cum religioni haberet sacerdotii opimi reditu frui, in que [Col. 0389A] nullum adhuc officium praestitisset. Porro cum primum ac praecipuum antistitis munus in praedicatione verbi Dei esse perspectum haberet, quae rite ac pro dignitate exerceri absque theologiae scientia minime posset, in qua mediocriter tantum versatus erat, quia non tantum studii et operae in sacris litteris quam in aliis disciplinis et scientiis insumpserat, tunc coepit serio summaque contentione theosophiae incumbere, statimque aggressus est, praeter sacrorum Bibliorum quotidianam lectionem, sanctorum Patrum et doctorum Ecclesiae Graecorum et Latinorum volumina die noctuque evolvere.

Interim magistrum Petrum Viel doctorem theologum accersivit, eumque rogavit ut sibi possessionem realem adeunti atque auspicia ingressus episcopalis [Col. 0389B] suscipienti assisteret. Quod pius ac eruditus doctor episcopo libenter concedens, coram eo plerasque sanctas conciones in ecclesia cathedrali habuit, ad hoc frequentes sermones de rebus divinis et de expositione locorum insignium sacrae Scripturae, de controversiis theologicis et quaestionibus scholasticis inter eos habebantur. Episcopus certe D. Thomae Aquinatis scripta tanti faciebat ut ea fere ad unguem referret, altitudinem et subtilitatem tanti ingenii admiratus, quare tandem dicti viri hortatu et rationibus impulsus ad concionandum animum appulit ac solemni die quo sacra celebrare instituerat, non imparatus quidem, sed viribus utique diffidens, timidus accessit ac tametsi voce admodum exili ac submissa pronuntiaret, sic tamen aperte pureque ac dilucide [Col. 0389C] animi sensa expressit tantoque verborum delectu ac copia, tanto sententiarum pondere, tam praeclaro denique ordine dixit, ut eruditi doctiores evaderent, imperiti et plebeii meliores et ad pietatis officia concitatiores abirent. Cum haec concionum progymnasmata tam felicem successum habuissent, alacrius multo summa cum assiduitate hoc ecclesiasticum munus exsequi perrexit ac nullo deinceps solemni die et festo anniversario sacris operari ac concionari intermisit, cum apud gregem residere liceret, concionum vero summa capita et auctoritates Latinis verbis ad formam homiliarum contextas et manu sua exaratas reliquit. Exinde totus coepit eloquiis sacris, et Graecorum Latinorumque Patrum [Col. 0389D] scriptis incumbere atque ad hanc vehementissimam sitim eorumdem libros perlegendi explendam ante horam quintam matutinam post fusas ad Deum preces museo se abdebat, donec quidam canonici cum domesticis accederent ad comitandum eum ad aedem sacram et solemnem missae liturgiam, cujus celebrationi semper intererat in choro cum habitu decenti et canonicorum proprio, ubi confessionis formula pro more Ecclesiae in missae introitu recitata in exitu benedictionem suam exhibebat; inde ad prandium cum convivis accedebat, inter quos aderat semper aliquis ex dignitate ornatis vel canonicis praeter hebdomadarium a quo sacrum celebratum fuerat. Inter pocula etiam sermones de litteris et rebus honestis habebantur, ut ejus mensa jure dici potuerit [Col. 0390A] schola virtutis omnis, doctrinae ac pietatis, unde vel pereruditus quivis se doctiorem et meliorem recedere ingenue fateretur; a prandio cum coetu eodem per horae spatium colloquebatur; tum amicis recedentibus ac vale dicentibus, ad bibliothecam et coepta studia redibat, saepe sibi in votis esse significabat secretario Martino (quo familiariter utebatur et quem canonicatu et praebenda nec multo post archidiaconatu pietatis et meritorum ergo in Ecclesia sua exornandum curavit) ab aula magnam anni partem recedere velle quo frequentius et liberius episcopali muneri incumberet. Eapropter statim post conventus juridicos Blaesis habitos, Antissiodorum repetiit, sed ita male per difficillima tempora acceptus est a quibusdam quos factiones ac suspiciones calumniaeque [Col. 0390B] transversos agebant ut pio proposito consilioque frustratus tempori et vi majori cedere coactus fuerit, cum malo exemplo, non ab adytis tantum, sed ab aditu ecclesiae sine causa arceretur et episcopalis domus septo constringeretur, adeo ut nullis episcopi officiis fungi posset. Tandem ne quid omitteret quod simplicioribus et scrupulosioribus animis satisfacere crederet, tametsi minime, quod ad ipsum spectabat indigeret, eo se dimisit abjecitque ut primum absolutionem ad cautelam, ut vocant, peteret; demumque plenam et absolutam a summo pontifice obtineret per illustrissimum legatum cui peculiariter in mandatis erat ut usquequaque dicti episcopi desiderio faceret, satis, cujus ipsi legato, ut et pontifici maximo vitae integritas honestissima et religiosissima conversatio [Col. 0390C] aliaque merita patebant.

Hoc ergo incredibili solatio fuit episcopo, cum haberet, quod avebat maxime, et liberum jam et esset muniis officiisque ecclesiasticis defungi, quae ab integro aggressus est primo quoque tempore a concione sacra, utpote primo praecipuoque officio quam habuit die cinerum, primo Quadragesimae, eodem affectu, pari modestia eodemque fere gestu quo consueverat, nulla plane perturbatione commotus ab omni vindictae cupiditate liber, nullis usus querimoniis et invectivis in injurias sibi illatas et offensas, ac protervias suorum: quod mirum plerisque visum est, qui praesulem intus et probe non noverant: at enim ulciscendi minime cupidus fuit, et ad injuriarum memoriam [Col. 0390D] oblivione delendam paratissimus; paulo tamen ad iram proclivior erat quam facile citoque coercebat, nec unquam alicui delicta praeterita probrose objectabat; tetricus, severus, acer, difficilis accessus ac morosus vulgo ferebatur; ejusmodi tamen ab iis qui aliquandiu ipsius consuetudinis consortio usi fuerant non habebatur. Verum cordatus, quadratus, candidus agnoscebatur: quippe cum Romano more, ore libero loqueretur, non simulate, cum dissimulare nesciret, ne apud proceres quidem ac principes quorum auribus nihil dabat nec palpum obtrudere noverat, tantum abest ut in eorum gratiam quidquam faceret quod honestati et aequitati minus consentaneum judicaret, quin aperte se nunquam id commissurum profitebatur.

[Col. 0391A] Quamobrem familiares ac domestici prudentiores cavebant imprimis ne quid ipsi proponerent, vel ab eo poscerent, quod dubium, anceps, controversum vel leviter suspectum esset; sin secus, repulsam cum gravissima increpatione interdum paterentur. Caeterum pacis amantissimus lites et dissidia cane pejus et angue fugiebat, maxime cum suis canonicis et capitulo. Musico utique concentu oblectabatur, atque inter privatos parietes inter cantores partes suas agebat. Qua de causa chari praecipue acceptique ipsi erant canonici quos ultro pulpitum adire cantandi animo observabat, ut caeteri choristae, praecentores, succentores, subsidiani, symphoniaci, qui praesertim cum cantus peritia vocisque amoenitate probos et ecclesiasticos mores prae se ferebant, organis etiam musicis [Col. 0391B] gaudebat, et saepe manuclavium digitis increpare ante prandium amabat, ut hilarior post gravissima studia mensae accumberet.

Sed ad graviora et episcopo magis decora gradum faciamus, cum in episcopatu resideret Amyotus, solemnibus, anniversariisque festis diebus, ipsemet sacris operabatur; idemque meridianis horis concionabatur, ideoque eos qui ei ministraverant ad altare et in choro in sacro missae sacrificio die lunae tantum excipiebat; Dominicis vero diebus et feriatis primis vesperis privilegii intererat, et festo die matutinis psalmodiis et precationibus, e quarum egressu ad sacellum ibat pie celebratum missam (ut per singulos Adventus et Quadragesimae dies solebat) deinde majoris (ut vocant) missae celebrationi et vespertinis [Col. 0391C] precibus intererat. Caeteris diebus et feriis profestis majori liturgiae sacro aderat, qua celebrata hebdomadarius ad praesulis prandium accedebat; praeterea etiamsi concionandi munere fungeretur, curae tamen habebat ut eruditos et probatos viros perquireret, et accerseret, qui in ecclesia sua concionarentur, et per omnem dioecesim, ac potissimum in oppidis in quibus quosdam novae religionis sectatores et haereticos versari audierat, ut puta Giemi, ad haec committebat ac praeficiebat cantoriae dignitati capituli sancti Stephani ecclesiae pium doctum et prudentem virum, idemque in aliis urbibus, quarum sacerdotiis parochialibus rite providerat. Porro cum ad ecclesiam Antissiodorensem primum accessit ruentis assimilem intus et in penetrali comperit. Itaque eam reficere [Col. 0391D] et instaurare coepit a choro et augustiore altari, quae ab integro reparavit, et sex columnis fusilibus e cupro munivit, et exornavit, cum pedo seu lituo imminente arae a postica parte, deinde cathedras altas et humiles ab utroque chori latere construi fecit, ad sedem dignitatum et canonicorum, et in extrema supremaque parte dextri lateris, thronum episcopalem in quo sedere mos est antistiti officio fungenti, et in extremo chori loco et in superiore tabula haec verba subscribi voluit: Jacobus Amyotus Antissiodori episcopus, cum a perduellibus haereticis foede laceratum, direptum, ornamentisque omnibus spoliatum reperisset hoc templum, exhedram istam divinis laudibus concinendis accommodatam, ad Dei [Col. 0392A] optimi maximi gloriam, domusque ejus decorem, de integro instaurandam curavit 1573.

Organa nova de integro, in angulo chori exstruere et collocare fecit, idem duorum sacellorum ornamenta dedit, unum e panno auro texto, aliud ex holoserico figurato, itemque duo candelabra argentea donavit, et ad aquam benedictam deferendam magnum vas cum aspersorio, duasque acerras sive thuribula, cuncta ex argento. Postremo ecclesiam suam omnibus ornamentis pro facultatibus exornavit, quibus alia quaque adjecisset, nisi tumultus bellici obstaculo fuissent, siquidem per civile bellum eo propemodum redactus est, ut aegre ei suppeterent fortunae ad se familiamque sustentandam, agris ac redditibus ab oppositis occupatis ac direptis, ob [Col. 0392B] factiones et rumusculos sinistros a malevolis, avidis et ambitiosis famigerulis fictos, castrum Ragennarum quondam pulcherrimum et mirifice constructum et exornatum incendio ab haereticis conflagratum ita reparavit, ut ipse cum tota familia et etiam cum adventantibus amicis commode in eo habitare posset. Idem gymnasium amplum et praeclarum exstruxerat Antissiodori, in opportuna admodum urbis regione, et aere salubri, nempe inter ecclesiam cathedralem sancti Stephani et abbatiam divi Germani, in quo societatis Jesu Patres destinaverat constituere ad juventutem civitatis et indigenarum erudiendam, et probis moribus, catholica pietate, bonisque litteris imbuendam, etiam usque ad theologica studia, ut constat ex pacto et convento inito [Col. 0392C] cum Patre Pigenatio, qui lente nimis et frigide negotium exsecutus est, donec episcopus egredi coactus fuerit ad regem Blaesis conveniendum, ubi conventus juridici habebantur, proinde negotium dilatum ad ejusdem praesulis reditum, et pium illud opus intermissum fuit, non quod propositum mutasset, cujus tenax erat: eosdem Patres reditu mille aureorum nummorum dotare statuerat, cum mille ducentis libris Turonensibus, ut inde supellectilem commodam ex animi sententia, antequam Parisiis egrederentur, sibi compararent; sed dissidia bellorum civilium exorta sub finem conventum, et relegatio Jesuitarum e Galliis hoc nunquam satis laudatum institutum prohibuerunt, non tamen plane irritum effecerunt. Nam praesul in sua voluntate [Col. 0392D] perstitit, ut gymnasium a se constructum instituendae juventuti destinaretur, cui nunc usui inseruit, testatur hoc inscriptio haec quae insculpta est in tabula superliminari januae.


CHRISTO SERVATORI OPT. MAX. S.


Religionis veritas, morum probitas, et bonarum artium politura, hic promercales habentur, non aere, sed studio, pietate et labore; proinde turpes impii et ignava segnitie degeneres ab istis foribus procul facessite.

Huic autem inscriptioni, ut auctoris ejus mens et consilium perciperetur, ab eodem secretario adjectum est illud corollarium:


[Col. 0393A] Jacobus Amyotus episcopus Antissiodorensis huic gymnasio, quod exstruendum curavit, hanc inscriptionem apponi voluit.

Ad extremum hic antistes postquam factionum et bellorum civilium tempore calamitoso, multa dictu gravia, perspectu aspera, ut poeta tragicus ait, corpore exantlata atque animo pertulisset, quantum natura humana constanter ferre potest, succubuit tandem tot aerumnis oppressus, et exstinctus vigor ille corporis optime constituti, et frigoris et caloris patientissimi, tum lenta febre correptus est, quae graviter urgens pulmonum hausit spiritus, et sensim ad mortem compulit, qua undenonagenarius in Domino, ut episcopum tanto nomine dignum decuit, obdormiit Non. Febr. anno salutis 1593, sacramentis [Col. 0394A] poenitentiae, eucharistiae, extremae unctionis, ut par fuit, munitus, domesticis, clientibus, gravissimis viris, Dionysio Peronneto doctore theologo eloquentissimo, ecclesiasta poenitentiario cathedralis ecclesiae, Gilberto le Comte, Reginaldo Martino, Victore Camus cultoribus et canonicis assistentibus, monentibus, consolantibus, omne pium obsequium et salutare et novissimum ministerium constanter exhibentibus.

(Haec subita dictione anno 1612 a Feder. Morello regiorum professorum decano Latine exarata sunt, ex iis excerpta, quae M. Reginaldus Martinus secretarius ejusdem Amyoti Antissiodorensis episcopi Gallice scripserat de Vita optimi sui patroni.)




[Col. 0393]
CARMEN DE MONASTERIO GEMMETICENSI.
(Neustria pia, pagg. 263, 264, etc.)



ARGUMENTUM
[Col. 0393B]

   Siste gradum stabilem prudens quicunque viator,
Aspice quae graphicis sunt his depicta tabellis:
En tibi clara patent, sicut spectantis in unda,
Seu levi in speculo solet apparere figura,
Quae fuerint hujus rutilae primordia gemmae.
(Gemmeticum [(1) 1Kb] siquidem a gemma dixere priores,
Quod reliquis gemmae praecelleret instar Eoae.)
Inde scies quinam dederint regesque, ducesque,
Tot bona, tot terras, et opes, tot praedia, census:
Unde monoptolemi nongenti, coelitus acti,
Strictius inclusam possent hic ducere vitam:
Quas itidem Lelegum turmae Dacaeque phalanges,
Intulerint clades; qui tandem a sedibus imis,
Haec loca sarcierint priscis convulsa ruinis,
[Col. 0393C] Expedio brevibus complexens gesta camoenis.



PRIMA FUNDATIO DICTI MONASTERII.


Saecula sex Phoebus cum lustris volverat octo
Virginis a partu, dum sanctus vir Philibertus,
Celtica quem genuit claro Burgundia partu,
Hos petiit fines, tanta stipante caterva
Quanta Jacob Gessen ipsam culturus eremum
Quae licet haec quondam spinosis horrida silvis,
Undique diversa restagnans cincta palude,
Gente prius nulla, nullis sit culta colonis,
Nec Cereri penitus, nec dulci nota Lyaeo,
Nulla tamen toto fecundior exstitit orbe,
Ille pater postquam Dagoberti munere regis
Prima hujus sacri statuit fundamina templi:
[Col. 0393D] Mox quippe antiquam mutarunt omnia formam.
   Hic ubi capripedum latitabant antra deorum
Solivagis habitata feris, nunc pervia sanctis,
Aurea templa nitent, instar stillantis Olympi;
Nocte dieque preces effundunt, inclyta divum
[Col. 0394B] Cantica nunc resonant, nunc sacra Tonanti,
Agmina persolvunt monachorum munia laudum,
Angelicos imitata choros, ubi monstra ferarum
Horrisonis vacuas complebant vocibus auras.
   Quae prius exsuccos silvestri germine fetus
Tristis alebat humus, condensis obsita dumis,
Fertilis ambrosios coepit producere fructus.
Taxus olens, tiliae molles, aconita, cicutae
Alcinoi silvis cedunt; nigra bacca racemis,
Purpureae gravidis turgent in vitibus uvae,
Et renovatus ager dulces producit aristas.
Hic ubi crescebant calami juncique lacustres,
Luxuriant vario gemmantia prata colore:
Deque paludigenis nunc surgunt pinguia cannis
Pascua, et ingentes labuntur ab aequore pisces
[Col. 0394C] Fluctibus impulsi, quoties Latoïs utrinque
Jungit horizonti roseos Titania currus,
Ac rapidus, turgente salo, reflectitur amnis;
Ut refluant per agros, per prata virentia rivi,
Qui fecunda suis irrorent frugibus arva,
Ut rigat Aegyptum septeno gurgite Nilus.
   Haec dedit ille Sator rerum, qui terminat orbem,
Maxima qui solidam statuit super aequora terram,
Sistit et immensos praescriptis finibus amnes,
Ne Cybele tumidis obruatur Thetios undis:
Imbribus et montes sterilesque humectat arenas,
Ut sua cunctiparens concedat munera tellus,
Unde trahant vitam quaecunque cibaria poscunt,
Sive per incultos errent animalia campos,
Sive secent liquidum stridentibus aera pennis,
[Col. 0394D] Vel quae monstra natant variis distincta figuris:
Quidquid et aetherea spirando vescitur aura,
Confovet, et propria unicuique alimenta ministrat,
   Denique qui quondam siccis de rupibus undas
Duxit, et ex alto demisit vertice carnes
[Col. 0395A] Mannaque: seu pluvio funduntur ab aethere nimbi
Ut populum, mirante polo, nutriret Hebraeum,
Per steriles campos desertaque rura vagantem.
Sic sua Gemmeticis largitus dona colonis
Fecit, ut invitis naturae legibus olim
Aspera quae fuerat, fieret cultissima eremus:
Quam circumflexo praecingit Sequana fluxu,
Haud secus ac Arcton sinuosi cauda draconis.



DESTRUCTIO EJUSDEM MONASTERII.


   Lustra octo totidem labentia saecula cursu
Astra penetrarunt post incunabula Christi:
Belgica dum Getico Francorum littora bello,
Barbarus Hastingus, Dacis egressus ab oris,
(Haud secus atque leo praedae sitibundus ab antro)
[Col. 0395B] Impetiit, gelidam qua Francia respicit Arcton,
Finitimasque urbes et plurima castra subegit.
Proh scelus! Altithroni celeberrima templa tonantis
Diruit, infesto pervertens omnia Marte.
   Classibus instructis tandem, Boreaque secundo,
Sequanicos intrat portus: cito fama per urbes
Pervolat attonitas, tantae praenuntia cladis.
Undique tunc misero miscetur Neustria luctu:
Undique bella premunt, hostes grassantur, et horror
Ingruit armorum, fulgent vexilla Cradivi.
Hinc procul aufugiunt monachi: procul abdita Mystae
Hanspreadum deserta petunt, ubi claustra domusque,
Nostri juris erant: ne sacrum solvere votum,
Aut efflare animam urgerentur, et obruta diris
Corpora tormentis Stygiae dimittere morti.
   [Col. 0395C] Pars tamen hic sistunt armis, et milite complent
Haec loca, quo possent hostes arcere minaces:
Duxerunt satius forti succumbere letho
Quam sacra barbaricae spurcanda relinquere genti.
   Nauticus interea expansis exercitus alis
Fluctivagas refugi sulcando fluminis undas,
O funesta dies! ipsis allabitur oris.
Ut primum armati funduntur navibus hostes,
Obsidione premunt hujus sublimia circum
Moenia coenobii, glomeratis ordine turmis:
Primoque aggressu, tentant per tela, per ignes,
Pandere vi portas, scalisque ascendere muros.
Custodes contra rigidis extrudere contis,
Crebraque per patulas tela intorquere fenestras
   Ast ubi suffodiunt acta testudine Daci,
[Col. 0395D] Tortaque pulsat onus validis balista lacertis:
Jam vallum, nec terra tumens, nec claustra, nec ipsi
Custodes sufficere valent, nil moenia prosunt:
Dant ibi saxa locum, portisque ruentibus, imas
Invadunt arces: pars obvia corpora quaeque
Infausta sternunt, nullo discrimine, caede:
Semirutis alii miscent incendia tectis.
   Inclyta Christiparae camerato culmine ad auras
Aetherias surgens exstabat Virginis aedes.
Quam ferro accisam quatiunt, et verbere crebro
Fundamenta cavant: ast vulnere victa supremo
Ingemuit, traxitque jugo convulsa ruinam.
Tollitur in coelum densato pulvere nubes
[Col. 0396A] Et concussa tremit tam vasto pondere tellus.
   Tunc aditum subeunt perfusi membra cruore,
Praedaeque accincti sacrorum fercula, gazas,
Quotquot erant, adimunt: nec ab ulla clade quiescunt,
Donec claustra, domos, sacrasque a sedibus aedes
Eversas videant medios considere in ignes.



DE EJUSDEM RESTAURATIONE.


   Interea centum vicibus sol contigit orbem
Lanigeri et Librae: tandem cedentibus armis,
Pacis alumna Ceres Martis compescuit iras.
Protinus refugis duo Patres claustra relinquunt
Haspreadum repetuntque suum pietatis asylum!
Qui cum spectassent, horrendis obsita dumis,
Inque vepres redigi, latebrosaque lustra ferarum,
[Col. 0396B] Quaeque panomphaeo fuerant sacrata Tonanti,
In gemitus toti et lacrymas solvuntur amaras,
Singultuque gravi vertunt ad sidera vultus.
»O Pater, o Bonitas, aiunt, spes unica rerum,
Qui tibi confisos nusquam dimittis inanes,
Cerne quot excidia et clades, quot funera casus,
Quot mala perpetimur, nostrisque medere ruinis:
Jam memores proavis quod nostris foedus inisti,
Ut sicut Solymûm quondam venerabile templum,
Sic ea sacrilega restaures diruta gente,
Quae tibi tam celebri sunt structa palatia cultu:
Ut tibi vota sacro monachorum turba perenni,
Munia laudis agat solemnibus aucta triumphis,
Priscaque jam vigeat pietas, reverentia cultus.
Talia perstabant fundentes vota precesque,
[Col. 0396C] Thetios uberibus, soloque legumine freti.
   Nec mora: mittit opem summo qui spectat Olympo,
Guillelmumque ducem, Rollonis sanguine cretum,
Coelitus huc afflat venando flectere cursum,
Qui monachos nactus scitari coepit ab illis,
Quis tam decrepitos istis vos appulit oris?
Quaenam relligio, aut vestri fiducia voti?
Quae structurae inerant tam vastis conditae eremis,
Unde patent priscae vestigia tanta ruinae!
   Cumque rei seriem, a primis annalibus orsi,
Ordine narrassent, ex more cibaria praestant:
Porrigit alteruter panem, sitientibus offert
Alter aquam: siquidem ducebant talibus aevum.
Dux vero adversus tam vilia fercula, cedit
Protinus hisce locis totus profusus in iras.
[Col. 0396D] Qui vix ingressus densae penetralia sylvae
Numinis impulsu Stygium nanciscitur aprum:
Qui rapido cursu, rauco bacchatus hiatu,
Vulneris intrepidus transit venabula, casses,
Semianimemque ducem culmis prostravit acutis.
At memor offensae mox viribus ipse resumptis,
Hos repetit Patres, sceleris pro labe pianda:
Sumpturusque cibum, quem spreverat, accubat iisdem
Coenobii hujus pollicitus sarcire ruinas,
Tunc fieri delubra jubet, cellasque domosque;
Multaque restituit, priscis subversa ruinis,
Praedia, divitias quo possent quaestibus absque,
Quique monoptolemi seclusam ducere vitam.
   Protinus artificas sponsa mercede labori
[Col. 0397A] Structuras renovare parant arctando minori
Schemate, limitibus, domuumque locique tenore
Archetypum: tandem fabrefacti encoenia templi,
[Col. 0398A] Quae olim Christiparae, rursus sacrantur eidem.
Quae gregis hujus eris perpes custosque salusque.



[CANONUM PRISCA COLLECTIO.]




[Col. 0397]
DE SEQUENTE COLLECTIONE CANONICA MAII MONITUM.
(Spicilegium Romanum, tom. VI, pag. 397.)

. . . . Nunc si bibliothecae pontificalis in canonica re divitias patefacere velim, longi nimis sermonis initium faciam. Certe de nobilissimis aliquot Graecis codicibus alio loco et tempore dicam; etenim canonici Graecorum juris insigni aliquo opere augendi, cupiditate non vana jamdiu incensus sum. Unus nunc Latinus prae caeteris me movit codex Vat. 1349, quem nemo, ut puto, praeter Ballerinios dissert. De collect. can., part. IV, cap. 18, 6, commemoravit, qui temporis angustiis, ut aiunt, pressi et difficultate scripturae territi, vetustam hanc prae caeteris collectionem expendendam aliis reliquerunt. Ego igitur, hoc diligenter excusso codice, rem utiliorem me facturum putavi, si ejus singillatim capitula seu titulos, ut de Anselmo feci, recitarem, quam si multos nomine tenus praedictae bibliothecae codices recenserem, quorum nuda notitia bibliographicam classem augeret, scientiam juris canonici non juvaret. Est is codex membraneus foliorum majorum 225, litteris Langobardicis valde implexis exaratus, titulis rubricatis, saeculi X incipientis aetatem referens, ideoque Lucensi Anselmo vetustior.




[Col. 0397]
CANONUM PRISCA COLLECTIO [(1) 1Kb] .

[Col. 0397B] Incipit gratissima canonum collectio, quae Scripturarum testimoniis et sanctorum dictis roborata legentes aetificat; ubi si quippiam discordare videtur, illud eligendum est quod majoris auctoritatis esse decernitur.



PRAEFATIO.

Synodicorum exemplarium numerositatem [cod., innumerositatem] cospiciens, ac plurimorum ex ipsis obscuritatem rudibus inutilem providens, nec non ceterorum diversitatem inconsonam destruentemque magis quam aedificantem perspiciens, brevem ac consonam ex ingenti silva scriptorum in unius voluminis textum expositionem digessi, plura addens ut plura describerentur, singulorum nomina singulis testimoniis praescripta composui, ne quis velut incertum [Col. 0397C] quid pro quo dicat, ut cum generales titulos quos necessario proposuimus recurrat, numeros diligenter observet; quibus observatis, quaestionem quam voluerit sine ulla cunctatione repperiet.


EXPLICIT PRAEFATIO.



INCIPIUNT CAPITULA LIBRI PRIMI DE ORDINATIONE CLERICORUM.

    1. De nomine episcopi.
    2. De his qui nomen episcopi indigne usurpant.
    3. De initio sacerdotum in utraque lege.
    4. De nomine principis [(2) 1Kb] 
    5. De ordinando principe cum sorte.
    6. De quatuor generibus ordinationis.
    7. De bonis principibus ordinandis pastorali cura.
    [Col. 0397D] 8. De malis principibus potius increpandis quam ordinandis.
    [Col. 0398B] 9. Quod non debet appetere principatum nisi qui prius subjectus fuerit.
    10. De aliis desiderantibus principatum indigne.
    11. Quod homicidae non debeant accipere pastorale ministerium.
    12. Quod indigni sint principatu ecclesiae qui non bene regunt domos suas.
    13. De principatu non recusando.
    14. De principatu non cito tenendo.
    15. De malis principatum mercantibus.
    16. Quod non genus nec locus sed mores aedificant principem.
    17. De praecavendo principe [(3) 1Kb] .
    18. De impositione manuum episcopis, seu de ordinatione.
    [Col. 0398C] 19. Quod non unus unum ordinet.
    20. De baculo et anulo episcopi.
    21. Qui ordinandus sit episcopus.
    22. De moribus episcopi.
    23. De aetatibus et meritis quibus provehi debe ad episcopatum.
    24. Quod non de alia ecclesia vocandi sint qui ordinantur, nisi in necessitate.
    25. De ordinatione episcoporum.
    26. Episcopatus nonnisi meritis praecedentibus detur.
    27. Quod extra conscientiam metropolitani non ordinetur episcopus.
    28. Quod nolentibus clericis vel populis nemo debeat episcopus ordinari.
    [Col. 0398D] 29. Quod non habeatur episcopus quem nec clerus elegerit, nec populus exquisiverit.
    [Col. 0399A] 30. Ut nullus invitis ordinetur antistes.
    31. Judicio multitudinis ordinationes fieri non debere.
    32. De episcopalibus ordinationibus.
    33. De electione episcopi.
    34. De his qui ad episcopatum in provinciis provehuntur.
    35. Quod addi debeant episcopi numero ordinatorum [(4) 1Kb] , si de ordinando episcopo fuerit contradictum.
    36. Qualiter ad sacrum ordinem sit accedendum.
    37. Non accipiendum praemium pro episcopatus honore.
    38. Quod non oporteat episcopum aut quemlibet ex clero per pecunias ordinari.
    39. De episcopalibus in provinciis ordinationibus.
    [Col. 0399B] 40. Ut episcopi qui ordinantur, ab ordinatoribus suis epistolas accipiant, quae diem et consulem praeferant.
    41. Quod non oporteat ordinationes episcoporum diu differe.
    42. Quales vel quam docti debeant ordinari episcopi.
    43. Qualiter consecrentur episcopi.
    44. Ut episcopi canones agnoscant antequam ordinentur.
    45. De laicis non temere faciendis episcopis.
    46. Ut metropolitanis sua jura serventur.
    47. Veterum statuta servanda sunt in ordinatione episcopi.
    48. Contra Patrum praecepta nullus usurpet episcopus [Col. 0399C] ordinari.
    49. Ut neophyti non ordinentur.
    50. Qui praepositus vel episcopus indiget ordinari, ab ecclesia postuletur.
    51. Quod non debeant officia ecclesiastica pecuniis obtineri.
    52. Praeter sententiam metropolitani non ordinetur episcopus.
    53. De ordinandis episcopis per vicos et modicas civitates.
    54. De tempore ordinationis
    55. Quod non conveniat, contemptis clericis ecclesiarum, de laicis episcopos ordinari.
    56. De plebibus quae numquam episcopos habuere.
    57. Ut episcopus non ordinetur in dioecesi quae [Col. 0399D] episcopum numquam habuit, nisi cum voluntate episcopi ad quem ipsa dioecesis pertinet.
    58. Qui concubinam habuit, ad sacrum ordinem non accedat.
    59. De cupiendo vel fugiendo honore.
    60. Laicus non repente consecretur episcopus.
    61. De his qui de potestate saeculari ad episcopatum promoventur.
    62. Quod debeat princeps facere heredem in vita sua.
    63. De moribus electi heredis ordinandi.
    [Col. 0400A] 64. Quod post mortem prioris debet princeps ordinari.
    65. De consensu populi cum principe in ordinando successore.
    66. Quod princeps solus ordinat successorem.
    67. Aegroto episcopo ordinari successor potest.
    68. De aegrotante episcopo qui voluit successorem ordinari.
    69. Ut eligat episcopus successorem se vivente [(5) 1Kb] .
    70. Quod debeat electio bonorum observari in eligendo successore.
    71. Ut supra.
    72. Ut nullus ad episcopatum pro se constituat successorem.
    73. De ordinatione episcopi qui impetraverit pecunia, [Col. 0400B] vel qui successorem faciunt ex parentibus.
    74. Quod alienigena episcopus aliquando eligitur.
    75. Quod episcopus consecrari non debeat, nisi cleri et populi fuerit postulatu.
    76. Qualis debeat esse qui episcopus est ordinandus, expositio Hieronymi in epistolam Pauli apostoli.
    77. Qualis debeat esse qui episcopus eligitur.
    78. De episcopis qui post ordinationem sacerdotis munera libenter accipiunt.
    79. Ut non accipiant aliquid muneris propter manus impositionem.
    80. De eo qui recipit pecuniam de sacro ordine sub obtentu eleemosynae.
    81. Quod sacra ordinatio nullatenus vendi debeat.
    82. De ordinatione patriarcharum.
    [Col. 0400C] 83. De his qui ad regimen ecclesiae sunt promovendi.
    84. De nomine presbyteri.
    85. De exordio presbyteri.
    86. De moribus presbyteri.
    87. De nomine diaconi.
    88. De exordio diaconi in utraque lege.
    89. De diligentia diaconi.
    90. De nomine subdiaconi.
    91. De ministerio subdiaconi.
    92. De exordio subdiaconi in utraque lege.
    93. De exordio lectorum.
    94. De eo qui eligendus est in lectorem.
    95. De voce lectoris.
    96. De exordio exorcistae.
    [Col. 0400D] 97. De ostiario.
    98. De ministerio ostiarii.
    99. De acolytho.
    100. De nomine clerici.
    101. Quod omnes qui habent gradus ecclesiasticos, clerici nominantur.
    102. Quod presbyter idem sit qui episcopus [(6) 1Kb] .
    103. De ordinatione presbyteri, diaconi et ceterorum.
    104. Item de eorum consecratione qui ab infantia Deo se voverunt.
    [Col. 0401A] 105. Item de grandaevis.
    106. Quae in singulis clerici gradibus tempora sint praescripta.
    107. De ordinatione clericorum regulariter facienda quando ulla rerum vel temporum urget angustia.
    108. De laicis, si aggregandi fuerint ecclesiasticis officiis.
    109. Ut ne illicitas ordinationes ullus usurpet.
    110. Ne nuper baptizati ad sacrum ordinem promoveantur.
    111. Alienum clericum nullus praesumat ordinare, nisi cum scientia sui episcopi.
    112. Quod supra.
    113. Item quod supra.
    114. Ut digami non admittantur ad clerum.
    [Col. 0401B] 115. Quod supra.
    116. Item quod supra
    117. Qui duas duxit uxores quamvis laicus ante baptismum, ad clerum non promoveatur.
    118. Similiter qui secundam duxit uxorem.
    119. Quod si quis viduam, vel ejectam, aut meretricem acceperit, non admittatur ad clerum.
    120. Designandum est qui laicus ad sacrum ordinem pervenire debeat.
    121. De praesumptis clericis qui non solum ad clericatum sed etiam ad infulas summi sacerdotii promoti sunt.
    122. Quod hi qui non sponte eunuchizati sunt suscipiantur ad clerum.
    123. De eadem re.
    [Col. 0401C] 124. Ut is qui se eunuchizavit, clericus non fiat.
    125. Quod si quis sibi partem corporis volens amputaverit, clericus esse non potest, nolens autem potest.
    126. Qui clerici debeant conjugibus sociari.
    127. De his qui ad presbyteratum vel diaconatum promoventur, et ante ordinationem sibi conscii peccatorum sunt.
    128. Quod clericis non liceat poenitentiam agere, et quod post poenitentiam nullus possit ad clericatum admitti.
    129. Ut si per arrogantiam poenitens, digamus, vel viduae maritus, clericus factus fuerit, non promoveatur.
    130. Quod secunda conjugia saecularibus non negentur, [Col. 0401D] quibus tamen post hoc factum ad clericatum minime convenit aspirare.
    131. De conversatione clericorum, ut in uno conclavi sint.
    132. De ordinatione ministrorum sacerdotum, quando fiat.
    133. Presbyterorum et diaconorum ordinationes certis celebrentur temporibus.
    134. Ut nemo litterarum nesciens, vel aliqua parte corporis inminutus promoveatur ad clerum.
    135. Quod clerici criminosi nequeant promoveri; et in clero positi, si in aliquibus fuerint inventi criminibus, [Col. 0402A] a suis officiis arceantur.
    136. De his qui viduas aut dimissas ducunt, vel in malis conciliis mixti sunt.
    137. Item de eadem re.
    138. Ut ex curialibus clericus non fiat, propter voluptates quas a diabolo inventas exhibere compellitur
    139. Quod digami ad clerum admitti non possunt.
    140. Qui de laicis possint clerici fieri.
    141. De his qui in parva aetate coram parentibus religionis habitum tenuerunt.
    142. Quinam clerici debeant promoveri.
    143. Ut clerici invidi non promoveantur.
    144. Quod ab illicitis sit ordinationibus abstinendum.
    145. Ut nullus episcoporum servum alterius ad [Col. 0402B] clericatus officium promovere praesumat.
    146. Ut quicumque ad sacerdotium vel viduarum mariti, vel habentes numerosa conjugia, promoti fuerint, ab omnibus ecclesiasticis officiis arceantur.
    147. Ut si quis sacerdotum contra haec interdicta fecerit, a suo sit officio submovendus.
    148. Ut hi qui semel in ecclesia legerint, ab aliis non possint promoveri.
    149. Ut nullus alienum clericum sollicitare vel tenere praesumat, suo episcopo non praebente consensum.
    150. Ut implicati negotiis alienis, ante redditam rationem clerici non ordinentur.
    151. Rebaptizati ad nullum clericatus gradum promovendi.
    [Col. 0402C] 152. Ut hi qui peregre baptizantur, ad clerum non veniant.
    153. De discretione poenitentium, quinam possint ad ecclesiasticos ordines provehi.
    154. De discretione libertinorum, qui ad ecclesiasticos ordines pervenire possint, vel qui non possint.
    155. Quod non oporteat absolute [(7) 1Kb] quoslibet ordinari.
    156. De singulis gradibus sacri ordinis, qualiter ordinentur; in primis de psalmista.
    157. Qualiter ostiarius ordinetur.
    158. Qualiter lector ordinetur.
    159. Qualiter exorcista ordinetur.
    160. De exorcistis qui non sunt ab episcopis ordinati.
    [Col. 0402D] 161. Qualiter acolythus ordinetur.
    162. Qualiter subdiaconus fiat.
    163. Si lector bigamus sit, aut viduam ducat, non amplius quam subdiaconus fiat.
    164. Quod subdiaconi a diaconis sint remoti.
    165. Quod subdiaconis cum ostiariis assistere non licet.
    166. De diaconis qui tempore ordinationis nuptias attestati sunt.
    167. Ut levitae et virgines ante XXV annum aetatis non consecrentur.
    168. Qualiter diaconus ordinetur.
    [Col. 0403A] 169. Si qui clerici ab episcopis suis promoveri contempserint, nec illic maneant unde recedere noluerunt.
    170. De numero certo diaconorum
    171. Quo tempore presbyterum conveniat ordinari.
    172. Qualiter presbyter ordinetur.
    173. De his qui in aegritudine sunt baptizati.
    174. Presbyter diaconum aut presbyterum non ordinabit.
    175. De his qui ad honorem presbyteri sine examine provecti sunt.
    176. Quod subdiaconus in conjugio esse non debeat.
    177. De inlicita ordinatione.
    178. De mercantibus sacerdotium et vendentibus donum Dei.
    [Col. 0403B] 179. Quod bigamus non sit ordinandus.
    180. Ut pueri ad sacrum ordinem non admittantur.
    181. Cujus aetatis esse debeant qui promoventur in sacrum ordinem.
    182. Quod bigami ad sacrum ordinem non sunt applicandi.
    183. Cur praeceperit Apostolus unius uxoris virum sacrae applicari militiae.
    184. Ut ordinationes presbyterorum certis fiant temporibus.
    185. Qualiter debeat esse qui clericus fit.
    186. Rursus quales homines clerici fieri debeant.
    187. Cujus aetatis clerici fieri debeant.
    188. Neque curialis neque taxeota ad clericatum admittendi.
    [Col. 0403C] 189. Statuta sancti Silvestri de ordine clericorum.
    190. Quod semel ordinatus, iterum ordinari non debeat.
    191. Quod deponi debeat qui denuo manus impositionem recipiat.
    192. De servo ordinato in clero.

Explicit de ordinatione clericorum.





INCIPIT LIBER SECUNDU DE CELEBRATIONE CONCILII, etc.

    1. Ut bis in anno concilia celebrentur.
    2. Quibus temporibus synodi ab episcopis debeant in provincia celebrari.
    3. Ut episcopi ad synodum inpraetermisse occurrant.
    [Col. 0403D] 4. De episcopis qui ad concilium non occurrunt.
    5. Ut episcopus dioecesanos presbyteros et quosdam ex laicis conveniant litteris [(8) 1Kb] .
    6. Ut metropolitani arbitrio synodus congregetur.
    7. Si quis episcopus a metropolitano admonitus ad synodum vel ordinationem episcopalem venire distulerit.
    8. Dissidentes episcopos si non timor Dei, synodus reconciliet.
    9. De conjuratione vel conspiratione.
    10. De delatoribus.
    11. De accusatis et accusatoribus.
    [Col. 0404A] 12. Quod excommunicati ad accusationem admitti non debeant.
    13. Quod servi et liberti omnesque infames personae non debeant accusare.
    14. Ut qui unum crimen non probaverit, ad alterum admitti non debeat.
    15. Qui ad testimonium admittendi non sint.
    16. De his qui in accusationem majoris natu veniunt.
    17. Si episcopus absque tempore synodi in crimine detentus fuerit, a duodecim episcopis audiatur.
    18. De presbyteris vel clericis accusatis.
    19. De accusato vel accusatore.
    20. Ut causatores de levibus causis non audiantur.
    21. De accusatoribus fratrum.
    [Col. 0404B] 22. Ne sine accusatore legitimo quispiam condempnetur.
    23. Accusatores fratrum ad communionem recipiantur non ad clerum.
    24. De episcoporum aut clericorum accusatoribus.
    25. De falsis testibus.
    26. Quod duo sunt falsorum testium genera.
    27. De vituperatoribus vel accusatoribus clericorum.
    28. De excommunicatis apud vicinos episcopos audiendis.
    29. Quod non oporteat clericos habentes adversum invicem negotium, proprium episcopum relinquere et ad saecularia judicia convolare.
    30. Quod officium pristinum dampnati pro criminibus [Col. 0404C] usurpare non debeant.
    31. De praevaricatione excommunicationis.
    32. Si quis excommunicatus ante audientiam communicare praesumpserit, ipse in se dampnationem protulit.
    33. De clericis dampnatis.
    34. De dampnatis et ministrare temptantibus.
    35. Quod cum excommunicatis non sit orandum.
    36. De clericis qui intra annum causam agere non procurant.
    37. Ut clerici sine pontificis sui misso nullum ad saeculare judicium praesumant attrahere.
    38. De clericis excommunicatis et laicis.
    39. De episcopis ab ejusdem provinciae sacerdotibus [Col. 0404D] consonanter exclusis.
    40. De provinciali synodo retractanda.
    41. De episcopis et clericis adeuntibus imperatorem.
    42. De his qui ad comitatum ire voluerint.
    43. Quando et in quibus causis episcopi ad comitatum ire debeant.
    44. De diaconis ad comitatum dirigendis.
    45. Quod ad comitatum a pupillis et viduis ac necessitatem patientibus sit eundum.
    46. De ultione nequiter judicantium.
    47. Quod non poterit episcopus, clericus, et monachus, praedia aliena conducere
    [Col. 0405A] 48. De his qui ignorant quid sit in synodo constitutum.
    49. Quod episcopus vel presbyter in judicio advocatum habere debet.
    50. De eo qui advocatum habere minime valet.
    51. Ut nullus episcopus vel infra positus die Dominico causam audire praesumat.
    52. Ut nullus episcopus pro judiciis munera accipiat.
    53. Ut episcopus nullius causam audiat absque praesentia clericorum suorum.
    54. Ut nullus accusati sedem usurpet episcopi.
    55. Ne interventor episcopus cathedram, ubi interventor est, insideat.
    56. De vacantibus episcopis.
    [Col. 0405B] 57. De episcopo qui excommunicat eum qui sibi soli crimen confitetur.
    58. Ut non temere quemquam communione privet episcopus.
    59. De his qui sine causa excommunicant.
    60. De ordine quo depositus iterum ordinetur.
    61. De communione privatis et ita defunctis.
    62. De defensoribus ecclesiarum ab imperatore poscendis.
    63. Ut ab imperatoribus postuletur advocatorum defensio pro causis ecclesiae.
    64. De his qui ecclesiastica ministeria praeter ecclesiam faciunt.
    65. De fructuum oblationibus, quae ministris ecclesiae feruntur.
    [Col. 0405C] 66. De his qui agapam, id est pastiones pauperum, risui deputant.
    67. Si quis potentium quemlibet expoliaverit, et admonente episcopo non reddiderit.
    68. De his qui plebes ad se pertinentes neglegunt.
    69. Ut episcopus neglegens suam dioecesim communione privetur ejusdem.
    70. Ut basilicae in cujus territorio sunt, in ejus episcopi maneant potestate.
    71. Si qui oratorium intra domum aedificant.
    72. De reliquiis.
    73. Quod ordinationum omnium dotes ad episcopi ordinationem debeant pertinere.
    74. De tricennali praescriptione.
    75. Ut episcopus ambulet per dioecesim suam.
    [Col. 0405D] 76. Ut episcopus duos solidos tantum accipiat, neque tertiam partem de oblationibus quaerat. Et ut clerici non cogantur more servili.
    77. Quod episcopus non debeat donationes ultra pactum statutum exigere.
    78. De dispensatoribus singularum ecclesiarum.
    79. De his quae a fidelibus in parochianis basilicis offeruntur.
    80. Ut ab episcopis praeceptione Papae novae basilicae dedicentur.
    81. De sacris locis noviter institutis.
    82. De aedificatione venerabilium locorum.
    83. De administratoribus venerabilium locorum suas res offerentibus.
    [Col. 0406A] 84. De primatu episcoporum.
    85. Ut curam rerum ecclesiasticarum tantum episcopus habeat.
    86. Quod pontifex rerum suarum habeat potestatem.
    87. De re episcopi, quam ante episcopatus gradum habuerit.
    88. De rebus ad ecclesiam pertinentibus, et de his quae propria episcopi esse noscuntur.
    89. Quod episcopus ecclesiasticarum rerum ob dispensationem in pauperes habeat potestatem.
    90. Quod in unaquaque ecclesia cui episcopus praesidet, quattuor tam de redditibus quam de oblationibus fidelium fieri debeant portiones.
    91. De episcopis qualiter cum suis clericis agant.
    [Col. 0406B] 92. Ut episcopi juxta ecclesiam habeant hospitium.
    93. Ut episcopi pauperes et infirmos tueantur.
    94. Ut episcopi supellectilem in mensa vilem habeant.
    95. Ut episcopus gubernationem pauperum per ministros agat.
    96. Ut episcopus nullam curam rei familiaris ad se revocans, tantum orationi et doctrinae vacet.
    97. Quod possessiones ecclesiae ab episcopo non sint alienandae
    98. Si ecclesia per simplicem episcopum res suas amiserit.
    99. Ut nulli apostolicae sedis Praesuli possessionem ecclesiae magnam vel parvam in perpetuum liceat alienare.
    [Col. 0406C] 100. Ut non liceat presbyteris titulorum suorum praedia, seu quicquid juris eorum fuerit, quomodolibet alienare.
    101. Ut qui petierit praedium ecclesiae, et acceperit, et si quis danti subscripserit, anathemate feriatur.
    102. Ut presbyteri rem ecclesiae, in qua sunt constituti, non vendant.
    103. Si quis clericorum pauper in ordine promotus, postea habuerit aliquid, ecclesiae potestati subjiciat.
    104. Ut rebus ecclesiae nihil episcopi auferant. Et qualiter proximi fundatores ecclesiarum sollicitudinem gerant.
    105. Ut episcopus exiguum aliquid sine clericorum [Col. 0406D] conniventia distrahat.
    106. Ut servos ecclesiae fugitivos liceat vendere episcopo.
    107. De episcopis qui per testamentum de rebus ecclesiae aliquid contulerint.
    108. De libertis ex familia factis.
    109. De discretione manumissorum ex familia eclesiae, qualiter manumittantur.
    110. De libertis patrocinio ecclesiae commendatis.
    111. Quod manere debeat firmum, si servi fisci ecclesiam construxerint.
    112. Quod non debet minus princeps ministrare quam minister.
    [Col. 0407A] 113. Quod non decet principem servare proprium thesaurum.
    114. Quod non debet princeps ecclesiam propriam habere.
    115. De eadem re.
    116. Cur carnali principi in locis sanctorum fieri tumuli permittantur.
    117. Quod non degradandi sunt principes a Deo uncti, etiam maligni, non privandi opibus.
    118. De pessimis principibus ejiciendis [(9) 1Kb] .
    119. De mansuetudine principis erga populum.
    120. Quod non debet princeps despicere monachos.
    121. Quod principes non culpentur parvo crimine.
    122. De subjectione populi erga principem.
    [Col. 0407B] 123. Quod princeps habere ministrum debet.
    124. Ut minister obediat principi.
    125. De excommunicatione contradicentis.
    126. De jure principis apud populum.
    127. De poenitentia murmurantis contra principem bonum.
    128. De jure doctoris.
    129. De honore doctoris.
    130. Quod doctores debent implere quod docent.
    131. Quod debent doctores accipere consilia a subjectis.
    132. Quod sequenda sit doctrina doctoris mali, non opera.
    133. De malo doctore contempnendo.
    134. Quod melior est docta justitia quam sancta [Col. 0407C] rusticitas [(10) 1Kb] .
    135. Quod sancta rusticitas discretionem non habet.
    136. Quod sancta rusticitas debet subjici, non praeesse [(11) 1Kb] .
    137. De rusticitate certante contra justitiam.
    138. De comparatione sanctae rusticitatis et scientiae peccatricis.
    139. Quod melior est sancta rusticitas quam sapientia non implens quod docet.
    140. Difficilius errantem converti sapientem quam rusticum.
    141. De doctore bono non contristando.
    142. Quod non minoris mercedis sit pabulo verbi quam terreno pane satiari.
    [Col. 0407D] 143. Quod considerandum est doctori quid, cui, quando, qualiter loquatur.
    144. Quod non liceat episcopo in aliena provincia clerum ordinare.
    145. De his qui cum ad episcopatum vocantur evitant.
    146. Ut ab episcopis aliena parochia non pervadatur
    147. Ut ecclesia saeculari potentia minime pervadatur.
    [Col. 0408A] 148. Episcopus die Dominico ecclesiae deesse non debet.
    149. Episcopus sedens stare presbyterum non patiatur.
    150. Episcopus colleganum [(12) 1Kb] se presbyterorum agnoscat.
    151. Episcopi si per ambitionem sedem mutaverint, nec in exitu communionem saltem laicorum consequantur.
    152. Quamdiu episcopus in aliena civitate remorari debeat.
    153. Qui persecutionis tempore in aliena remorari voluerint, non prohibeantur.
    154. Non liceat episcopo a sua ecclesia plus tribus hebdomadibus abesse.
    [Col. 0408B] 155. De his qui in ecclesiis in quibus provecti sunt minime perdurarunt
    156. De tempore quo licet sacerdotibus ab ecclesia abesse.
    157. Non transmigrandum de civitate in civitatem.
    158. De eo quod si necessaria est transmigratio episcoporum, non temere judicentur.
    159. Quod fugiendum sit de civitate ad civitatem. Et de mutatione sedium, si necesse sit.
    160. De mutatione sedium episcoporum, si utilitatis causa est.
    161. Quod nullus debet judicare episcopum.
    162. Ut clericus qui se eunuchizavit, abjiciatur de clero.
    163. Ut laicus qui se eunuchizavit, tribus annis [Col. 0408C] communione privetur.
    164. Quod episcopus, presbyter, et diaconus, fideles peccantes verberare non debeant.
    165. De presbyteris qui, contemptis episcopis, seorsum conventum congregare temptant.
    166. De his qui merito facinorum suorum ab ecclesiae congregatione pelluntur.
    167. Quod clerici dampnati non debeant ab aliis recipi.
    168. De ordinatis episcopis nec receptis.
    169. Quod episcopus, presbyter, diaconus aut quilibet ex clero, etiam laicus, aleator et ebriosus non debeat esse.
    170. Quod episcopus, presbyter, et diaconus, non [Col. 0408D] debeat cum haereticis orare.
    171. Quod non admittantur ad clerum ab haereticis ordinati.
    172. Quod omnis cujuslibet ordinis clericus, qui catholicam fidem deserens, haereticae se communioni miscuerit, si ad ecclesiam conversus fuerit, in eo gradu quo fuerat sine promotione permaneat.
    173. De schismaticis.
    174. De presbyteris qui immolaverunt tempore persecutionis.
    [Col. 0409A] 175. De his qui ex fuga comprehensi sunt et per vim immolaverunt.
    176. Ut presbyteri modum sibi debitum servent.
    177. Quod presbyteri plebium in ecclesia civitatis nec sacrificium offerre nec ministrare debeant quae oblata sunt.
    178. Qui in agris et possessionibus debeant ordinari.
    179. Quod nequaquam in duos metropolitanos provincia dividatur.
    180. Quod non liceat clero post mortem sui episcopi rem ad eum pertinentem diripere.
    181. Ut episcopi vel clerici filios suos non facile emancipent.
    [Col. 0409B] 182. Ut princeps sacerdotum non appelletur episcopus.
    183. De debibus quae nunquam episcopos habuerunt.
    184. De precibus ad altare dicendis.
    185. Nullus episcopus, presbyter, diaconus, conductor existat.
    186. De clericis scurrilibus.
    187. Ut clerici nullam negotiationem inhonestam et turpia lucra sectentur.
    188. De eadem re.
    189. Quod episcopus, presbyter, et diaconus, non debeant usuras accipere.
    190. Ut clericus nec suo nec alieno nomine foenus exerceat.
    [Col. 0409C] 191. Si quis clericus furtum ecclesiae fecerit.
    192. Ut cujuslibet ordinis clericus, si tardius ad ecclesiam venerit, clericus non habeatur.
    193. Quod nullus ecclesiasticorum in tabernis comedere debeat.
    194. Clerici tabernas non ingrediantur absque peregrinationis necessitate.
    195. De clericis qui in mutuam caedem prorumpunt.
    196. De clericis qui ad saecularium defensionem confugiunt propter districtionem episcopi.
    197. De clericis negotia et nundinas sectantibus.
    198. Si voluntarie clericus dampnum ecclesiae fecerit.
    [Col. 0409D] 199. Ut clericis vetetur ebrietas, quae omnium vitiorum fomes et nutrix est.
    200. Cujuscumque ordinis clerici nuptialia convivia vitent.
    201. De clericis qui magos aut sortilegos consuluerint.
    202. Clericus magus et incantator non sit, neque phylacteria faciat.
    203. De clericis qui in seditione arma sumpserint.
    204. De clericis per plateas et andronas ambulantibus.
    205. De clericis in nundinis et foro deambulantibus.
    [Col. 0410A] 206. Clerici qui vigiliis desunt, stipendiis privandi.
    207. Clerici maledici degradentur
    208. De clericis sepulcra demolientibu
    209. Clerici adulatores et proditores degradentur.
    210. Clerici in vestimentis aut calciamentis non quaerant decorem.
    211. De clericis per creaturam jurantibus.
    212. De distantia ministerii sacerdotis et diaconi.
    213. De honore quem presbyteris diaconi, et diaconis subdiaconi qui sub ipsis sunt, debent exhibere.
    214. Ut diaconi mensuram propriam juxta Patrum statuta custodiant.
    215. De obedientia diaconorum erga presbyteros.
    [Col. 0410B] 216. Ne diaconus praesente presbytero eucharistiam det.
    217. Ut diaconi tempore tantum oblationis alba utantur.
    218. Quod non debeant benedicere subdiaconi.
    219. Ut sacerdotes et levitae canes ad venandum et accipitres non habeant.
    220. Quod sacerdos foenore aut venatione occupari non debeat.
    221. De clericis qui sunt in parochiis.
    222. Si clericus inconsulto episcopo agendam celebraverit.
    223. De his qui ex vasis ministerii aliquid vendiderint.
    [Col. 0410C] 224. Ne presbyter benedictionem vel poenitentiam in ecclesia dare praesumat.
    225. Quod episcopus nisi ab alio postulatus dimissoria facere non debeat.
    226. De praesidibus vel ceteris rempublicam agere volentibus, ne sine litteris episcopi sui communicent.
    227. Ut clerici vel laici in aliena ecclesia non communicent sine litteris episcopi sui
    228. Quod non oporteat egenis epistolia attribui.
    229. De clericis qui sine epistolis sui pontificis proficiscuntur.
    230. De pacificis peregrinorum.
    231. Ut sine epistola episcopi sui non liceat clericum [Col. 0410D] proficisci.
    232. Ut nullus fidelium praeter commendaticias suscipiatur epistolas.
    233. Ut nullus episcopus presbyter aut diaconus sine commendaticiis suscipiatur epistolis
    234. Epistola formata Attici Constantinopolitani.
    235. De indoctis sacerdotibus.
    236. Interrogatus sacerdos debet respondere. Quod si nesciat legem, ipse arguitur quod sacerdos non sit.
    237. Ut aegrotus episcopus non vetetur sacrificia celebrare
    238. Quod daemoniis aliisque passionibus inretitis ministeria sacra tractare non liceat.
    239. De hypocritis quod dupliciter condempnentur.
    [Col. 0411A] 240. Quod qui vitio est subjectus, alterius non possit arguere vitium.
    241. Quod praepositorum culpa a subditis non sit denudanda.
    242. Quod non omnes uno modo sint instituendi.
    243. De his qui peccantem non recipiunt.
    244. De honore clerici ac laici.
    245. Quod cum dampno animae suae ab ecclesia, quae pauperes pascit, accipiunt illi qui de suo sibi sufficiunt.
    246. Qui in sacrario operantur, quae de sacrario sunt edant.
    247. De his qui in congregatione sibi commissa solummodo ex familia ecclesiastica clericos aggregare student.
    [Col. 0411B] 248. De episcopis aliisque religiosis viris tabulizantibus, vel ludentium sociis.
    249. Nullus episcopus cogatur subjectum sibi clericum de suo clero dimittere
    250. Ut episcopi sua manu non caedant.
    251. Quod nihil prosit sacerdoti, etiamsi bene vivat, si male viventibus non contradicat.
    252. Si presbyter post acceptum gradum uxorem duxerit.
    253. De subintroductis mulieribus.
    254. Episcopos vel sequentes ordines, qui sacrosancta mysteria contrectant, placuit ab uxoribus abstineri.
    255. De presbyteris qui uxores acceperunt vel fornicati sunt.
    [Col. 0411C] 256. Quod sacerdotes et levitae cum mulieribus sociari non debeant.
    257. De his qui mulieribus adulteris juncti sunt.
    258. De diversis ordinibus ab uxoribus abstinendis.
    259. Quod clericis carnale conjugium denegetur.
    260. De incontinentia sacerdotum seu levitarum.
    261. Ut episcopus et presbyter uxorem suam, quam debet caste regere, non relinquat.
    262. Epistola Hormisdae papae per universas provincias.
    263. De suspecta sacerdotum infamatione.
    264. Quale mereatur occultatio dolosa supplicium, et quantum remedii habeat confessio peccatorum.
    265. De non contempnendo oblationes presbyteri [Col. 0411D] conjugati.
    266. Ut presbyteri et diaconi in graviori culpa convicti manus impositionem tamquam laici non suscipiant.
    267. Quod presbyteri et diaconi si in aliquod crimen prolapsi fuerint, non possint per manus impositionem poenitentiae remedium consequi.
    268. Quod incertum sit utrum priorem gradum episcopus post lapsum accipiat.
    269. De ministerio quod agit post poenitentiam qui sub gradu peccavit.
    270. De lapsis gradibus.
    271. Epistola Isidori episcopi ad Massonem episcopum de restauratione sacerdotum.
    [Col. 0412A] 272. Quod sacerdotibus lapsis, in monasterio poenitentia agenda est.
    273. De lapsis sacerdotibus post acceptum sacrum ordinem, ut post poenitentiam ad ministerii officium revocari non possint.
    274. Gregorii PP. responsum ad Secundinum servum Dei inclausum de restauratione sacerdotali.
    275. De reconciliatione episcoporum.
    276. Qualem oporteat clericum esse.
    277. De Polychronio Hierosolymitano episcopo.





CAPITULA LIBRI TERTII DE MINISTERIIS ECCLESIASTICIS, etc.

    1. De differentia presbyteri ad similitudinem ministerii [Col. 0412B] episcopi.
    2. De causis quibus immolabant sacerdotes in lege naturali, quorum primus Melchisedec immolans ptulit.
    3. De causis quibus immolabant sacerdotes legaliter, quorum primus Aaron
    4. De causis quibus immolant sacerdotes in novo foedere.
    5. De modis quibus nunc immolat Ecclesia.
    6. De universo sacrificio propter quattuor leges.
    7. De ordine sacerdotum erga principem et populum.
    8. Quod non habeant sacerdotes hereditatem nisi Deum.
    9. De superfluis sacerdotum ecclesiae dandis.
    [Col. 0412C] 10. Ut sacerdos non quaerat pretium ministerii.
    11. De jure sacerdotum.
    12. De poena resistendi sacerdoti.
    13. Quod danda sit pars substantiae mortui sacerdotibus.
    14. Ut sacerdos non accipiat munera iniquorum.
    15. Quod non nocet victus ac vestimentum necessarium, nisi superflua recipiat dona.
    16. Quod dona iniquorum a sacerdote recipienda sint, ut pauperibus tamen erogentur et captivis.
    17. Quod non debet sacerdos aestimare sibi dona oblata sua esse, sed ecclesiae.
    18. Quod superiores gradus non debent curas saeculares habere.
    [Col. 0412D] 19. Quod non nocet ministerio ministrantis contagium vitae.
    20. De increpatione malorum sacerdotum.
    21. Quod Paschae temporibus presbyteri et diaconi remissionem peccatorum per parochias dent.
    22. Quo tempore Pascha celebretur
    23. Ad aliam parochiam eulogias, quae oblatae sunt, minime destinandas.
    24. De lectionibus quae debeant recenseri in sabbatis.
    25. Quod interstitium psalmorum debeat in conventu fidelium fieri.
    26. Quod pro episcopo infirmo sacerdos non ministret.
    27. De precibus post sermonem habitum ad plebem [Col. 0413A] faciendis, et de his quo intra sacrarium communicare conveniat.
    28. Non licere presbytero introire ad altare prius quam ingrediatur episcopus.
    29. Quod missa non ab alio sed ab eo qui coepit compleri debeat.
    30. Quod non debeant sacerdotes aut clerici amicti palliis et praecincti lumbos in ecclesia ministrare.
    31. Quod episcopi, presbyteri, diaconi, saecularibus indumentis non debeant uti.
    32. Nullus clericus causam dicat cinctus nisi in ecclesia.
    33. Quod episcoporum cubicularii, non laici, sed clerici vel monachi esse debeant.
    [Col. 0413B] 34. De his qui debeant in ambone, id est in pulpito, psallere.
    35. Quod cantantibus et psallentibus Domino, angelorum adsint praesidia, et maledictus homo qui opus Dei facit neglegenter.
    36. Quod pueros eunuchizari nefarium sit, et de cantoribus ecclesiae.
    37. De cantoribus et psallentibus.
    38. Quod cum disciplina debet cani.
    39. De modulatione cantandi in ecclesia.
    40. Ut sacris altaribus dediti, cantores non eligantur
    41. Quod laudanda est Ambrosiana melodia, et quod per ipsam ad credulitatem multi pervenerunt; et quod propter ipsam melodiam, castrationem ab [Col. 0413C] hominibus fieri abonimandum est.
    42. De precibus nona et vespera celebrandis.
    43. Si frater nominandus inter missarum sollempnia, an non.
    44. Cujusnam specialiter in ecclesia nomen taceatur.
    45. Epistola beati Damasi papae ad Hieronymum de ordine missarum.
    46. Ut nullus sacerdos sacrificium altaris in panno tincto celebret.
    47. Ut nihil aliud in sacrificio praeter id quod statuit offeratur.
    48. Ut in altari ubi episcopus missam facit, non liceat ipso die sacerdoti missam celebrare.
    [Col. 0413D] 49. Quod ministri altaris oblatione celebrata debeant communicare.
    50. De altari moto.
    51. Quod Dominica eucharistia vere sit caro et sanguis Christi.
    52. Utrum cotidiana accipienda eucharistia.
    53. De saecularibus quoties accipere eucharistiam debeant.
    54. Quod fideles laici ingredientes ecclesiam communicare debeant.
    55. Nullus praesumat ad celebrandam missam cum baculo introire, nec cum velato capite altari assistere.
    [Col. 0414A] 56. De affligendo corde inter missarum sollempnia.
    57. De his qui intrantes ecclesiam propter nimiam luxuriam sacramento se abstinent.
    58. Quod sollempnitates sanctorum non tam cibis quam animi exsultatione celebrandae sint.
    59. Ut populus ante completam missam et benedictionem acceptam egredi non praesumat.
    60. Nec laicus nec femina ingrediatur ad altare.
    61. Ut sacrarium mulieres non introeant.
    62. Ne feminae in coemeteriis pervigilent.
    63. Ut nullus civium festivitates majores in villa celebret.
    64. De his qui tardius ad ecclesiam accedunt.
    65. Quod usuras non clerici solum exigere non debeant, sed nec laici Christiani.
    [Col. 0414B] 66. Oblatas in quadragesima non oportere offerri.
    67. Oblatas offerri in domibus non oportere.
    68. Quae species non ad altaris sacrificium, sed ad simplicem benedictionem debeant offerri.
    69. Ut ea quae in ecclesia offerri non possunt, ad domos sacerdotum a fidelibus deferantur.
    70. Quod Domini erunt quae offeruntur.
    71. De omnibus Deo immolatis.
    72. De his qui retrahunt sanctificata.
    73. De eo qui nudaverit ecclesiam.
    74. Quod humanius agat ecclesia cum his qui retrahunt oblationes.
    75. Quod non exspoliandae sunt ecclesiae, si mali sint principes earum.
    76. De oblationibus non movendis, nisi necessitas [Col. 0414C] suaserit.
    77. De quattuor oblationibus ecclesiae Dei.
    78. De decimis.
    79. De oblatione degentis sub censu non percipienda.
    80. De oblatione puerorum [(13) 1Kb] mutanda, si mundo; non mutanda, si Deo
    81. De votis puerorum vel mulierum retrahendis, vel non retrahendis.
    82. De obligationibus antiqui temporis retractis, in jus antiquum revocandis.
    83. Quod non oporteat oblationes, quae deferuntur ecclesiae, voluptatibus admisceri.
    84. De oblationibus liberi hominis non retrahendis.
    [Col. 0414D] 85. De jure sepulturae. De viris et uxoribus in uno sepulcro sepeliendis.
    86. Quod mulier post mortem prioris viri libera sit cum secundo viro conjungi et sepeliri.
    87. De mortuo non retinendo
    88. De viris et mulieribus non uno sepulcro sepeliendis; sed unusquisque sepeliatur in sepulcro paterno.
    89. Quod pro plaga gravissima reputatur ei qui non sepelietur in patrum sepulcro.
    90. De exemplo consepeliendi viros feminasque, si pares merito sunt [(14) 1Kb] .
    [Col. 0415A] 91. Quod debeat homo in ecclesia sua sepeliri, etiam monachus.
    92. Quod mittenda sors inter ecclesiam et sepulcrum patris.
    93. Quod sepulcrum vendi non debeat.
    94. Quod non prodest malis sepeliri in locis sanctis.
    95. De retinendis corporibus [(15) 1Kb] .
    96. De transmigratione corporis martyrum.
    97. De cura pro mortuis. De quattuor modis quibus adjuvantur mortui.
    98. De his quae offerri debent.
    99. De sacrificio pro mortuis.
    100. De orando pro mortuis.
    101. De jejunio pro mortuis.
    [Col. 0415B] 102. De remissione non quaerenda post mortem cum in vita sit quaesita.
    103. De testimonio vivi super mortuo.
    104. Quod non facile firmatur testimonium super mortuo.
    105. De testamento mortui super vivo.
    106. De his qui submutant oblationes mortuorum.
    107. De his qui suas vel propinquorum oblationes ecclesiae fraudant.





CAPITULA LIBRI QUARTI DE MONACHIS.

    1. De nomine monachorum.
    2. De exordio et auctoritate monachorum.
    3. De tribus malis monachi, querela, ultione, iracundia.
    [Col. 0415C] 4. De variis generibus monachorum.
    5. De monachorum totius substantiae oblatione.
    6. De monacho profugo.
    7. De monacho remissius non retinendo ab abbate suo.
    8. Quod monachus abbatem pessimum deserere debet.
    9. Quod non suscipiendus est monachus alterius.
    10. De vago monacho excommunicando, et illo qui eum suscipit.
    11. De poena monachi qui filium genuerit.
    12. Si quis monachus uxorem duxerit, aut monacha virum duxerit.
    13. Quod non oportet monachum a congregatione [Col. 0415D] secedere.
    14. De monachis qui cognatorum miserentur.
    15. Quod monachus debet dare abbati acquisita.
    16. Quod non liceat monasteria consecrata diversoria saecularia fieri.
    17. De monasterio construendo.
    18. De monasterio vel oratorio per vim non auferendo.
    19. De archimandritis, et ut constitutio communis sit monachorum et sanctimonalium.
    20. Abbas non ob aliud sed ob dignos mores ordinetur. Missas illic publicas episcopus non faciat.
    21. Quod ex alio monasterio possit ordinari abbas, [Col. 0416A] et quod monachus ad ecclesiasticum ordinem veniens, non possit iterum in eodem inhabitare monasterio.
    22. De monachorum promotione.
    23. Quod monachi ad sacrum ordinem promoti non debeant a suo proposito deviare.
    24. De monachorum vel laicorum promotione.
    25. De monachi promotione non nisi vetera statuta servari debere.
    26. Ut de alieno monasterio susceptos, nec praepositos monasteriis nec clericos liceat ordinare.
    27. Quod de familia ecclesiastica nemo conversationis gratia in monasterium festinare debeat, nisi prius in laico habitu probetur.
    28. De electione monachi ad ordinem.
    [Col. 0416B] 29. De pueris vel puellis monachis.
    30. Sicut nullus abbas fieri, ita nullus conversus sine biennali tempore tonsurari permittatur.
    31. De monachis et virginibus qui suam professionem non custodiunt.
    32. De non manentibus in suo proposito.
    33. De virginibus et monachis.
    34. De monachis et virginibus propositum non servantibus.
    35. De proposito monachi epistola papae Leonis.
    36. De his qui sine crimine per vim in monasterium missi sunt
    37. Quod monachi per vim fieri non debeant.
    38. Quod ex clero monachus factus, nec ad suam nec ad aliam ecclesiam propria voluntate remeare [Col. 0416C] possit.
    39. De ordinatione monachi.
    40. De monachis qui solo habitu existunt.
    41. Si vir vel mulier ad solitariam vitam transierit.
    42. Si laicus conjugatus monachus fieri voluerit.
    43. De conjugum conversatione non uno sine altero.
    44. Si quis inter celebrandum mysteria ministris Dei injuriam fecerit.
    45. Si sponsus vel sponsa ad monasterium confugiat.
    46. Quid si ad monasterium quis secesserit.
    47. De eo qui monasterium suum reliquit.
    [Col. 0416D] 48. Ut monachi vel monachae in civitatibus non deambulent.
    49. De monacho adultero.
    50. De monachis qui uxores accipiunt.
    51. Quod mulieres in monasterium ingredi non debeant, nec eas monachi commatres facere praesumant.
    52. Ne venditiones abbates facere praesumant.
    53. De honore monachis competente, et ut nullus eorum temptet ecclesiastica aut saecularia inquietare negotia, nec alienum servum praeter conscientiam domini ejus suscipere.
    54. De discretione monachorum.
    [Col. 0417A] 55. De indiscretione monachorum.
    56. De quadam perfectione eorum qui in solitudine vivunt.
    57. Ob humilitatem potest abbas relinquere locum suum.
    58. Abbas non provocatur ad synodum.
    59. Abbas duo monasteria non habeat.
    60. Juvenculam abbatissam fieri non debere.
    61. De ordinatione diaconissae.
    62. De diaconissis.
    63. De virginibus velatis vel non velatis si deviaverint.
    64. De puellis quae spontanea voluntate habitum susceperint.
    65. De virginibus sacris.
    [Col. 0417B] 66. Ut praefixis diebus sacrae virgines velentur.
    67. Ut viduae non velentur.
    68. De sollicitudine pro virginibus gerenda.
    69. Si deformes filias virginitati parentes dedicent; et quod truncatorum corporum pudicitia non prosit.
    70. De virginibus etiam minoribus velandis.
    71. Ante XXV annum nec diaconi, nec virgines consecrentur.
    72. De vita adulescentularum.
    73. Si devota maritum acceperit.
    74. De separatione viduarum et clericorum.
    75. De virginitatis laude in utroque sexu.
    76. De dissimulatis virginibus et eorum moribus.
    77. De veris viduis.
    [Col. 0417C] 78. De statu viduae.
    79. Quod debeat ecclesia viduas debiles alere.
    80. De palliatarum nomine.
    81. Quod non debet virgo velari ante duodecimum aetatis suae annum.
    82. De duobus generibus palliatarum.
    83. De honore palliatarum religiosarum.
    84. Quomodo duo genera palliatarum vivere debeant.
    85. De malis poenitentibus mulieribus.
    86. Ut mulieres viros non doceant.
    87. Ut feminae non accipiant ullum virile aut sacerdotale officium.
    88. De nomine presbyterae.
    89. De relicta a clerico.
    [Col. 0417D] 90. Quod mulier tonderi debeat.





CAPITULA LIBRI QUINTI DE GRATIA BAPTIZANDORUM, etc.

    1. Quod gratiam Dei etiam baptizandorum testatur instituta purgatio, cum exorcismis et subflationibus spiritus ab eis abigatur.
    2. Ut post Pascha et Pentecosten baptisma non celebretur.
    3. Quod Paschate et Pentecoste sit baptizandum.
    4. De trina mersione.
    5. Quod omni tempore hi qui in necessitate mortis aut aegritudinis vel obsidionis sive persecutionis aut naufragii urgentur, debeant baptizari.
    [Col. 0418A] 6. De fide in aegritudine baptizati.
    7. Qualiter baptizari liceat eos qui subita infirmitate commutescunt.
    8. De catechumena praegnante.
    9. An praegnans mulier debeat baptizari.
    10. De infantibus baptizandis quoties dubitatur utrum fuerint baptizati.
    11. Quod hi, quibus dubium est utrum baptismum perceperint, necesse est ut renascantur.
    12. Quod hi qui se baptizatos cognoscunt, sed in qua fide nesciunt, per manus impositionem suscipiendi sunt.
    13. Quod ecclesiae baptismate baptizatus, denuo baptizari non debeat.
    14. De his qui rebaptizati sunt, quantum poeniteant.
    [Col. 0418B] 15. De Arianis non rebaptizandis.
    16. De baptizatis qui nondum confirmati moriuntur.
    17. Statuta sancti Silvestri, quod baptizatum linire chrismate presbyter debeat.
    18. Quod non debent baptizati nisi ab episcopo consignari.
    19. Quod Judaeus, si voluerit, ante Pascha baptizari possit.
    20. Quod in nomine Trinitatis debeat baptizari.
    21. Quod non debeat una mersio in baptismate quasi in morte Domini provenire.
    22. De his qui non sponte sed inviti ad iterationem baptismi compulsi sunt
    [Col. 0418C] 23. Quod non debeat haereticorum baptisma comprobari.
    24. Ut hi qui ab haereticis baptizati sunt, sola sancti Spiritus invocatione firmentur.
    25. De energumenis baptizatis.
    26. Ut nulla pretia de baptizandis consignandisque fidelibus exigantur. Quod siqui perpetrare fuerint deprehensi, honoris sui periculum subituri sunt.
    27. De his qui circa mediam septimanam ad baptismum veniunt.
    28. De perceptione fidei, et redditione eorum qui baptizantur.
    29. Ut nullus minister sine chrismate proficiscatur, [Col. 0418D] ubi et presbyter minister ostenditur.
    30. Ut ab alterius episcopo chrisma nullus accipiat.
    31. Ut archipresbyteri in coena Domini chrisma petant.
    32. De chrismate infantibus impertiendo.
    33. De signatione baptizandorum.
    34. Quod hi qui baptismum petunt, non solum baptizentur, sed doceantur etiam qualiter vivere debeant.
    35. Quod baptismus si fuerit traditus ab adultero vel latrone, permaneat inlibatus.
    36. Si ob necessitatem in vino baptizetur aegrotus.
    [Col. 0419A] 37. Si cum vase aut cum manibus aeger infans baptizetur.
    38. Si quis rustice baptizat.
    39. De iterato baptismo.
    40. Quod pro infirmis debeat sacerdos orare, et juxta praeceptum sancti Jacobi oleo perungere.
    41. De moribus Christiani.
    42. Ut non faciamus homines malos.
    43. De his qui se putant justos esse, et non sunt.
    44. De moderantia in vestibus Christianorum.
    45. Quod debet Christianus septem (virtutes) cum suo vocabulo a Christo sumere.
    46. De his quibus pertinet nomen Christiani.
    47. De malis personis tempore novissimo.
    48. De administrationibus saecularium judiciorum.
    [Col. 0419B] 49. Quod qui preces vel criminales dictant habeantur inmunes.
    50. De observatione Dominici diei.
    51. Item de die sancto Dominico.
    52. De operatione die Dominico.
    53. De his qui die Dominico Pentecostes genu flectunt.
    54. De his qui die Dominico jejunant tamquam nihil prae ceteris differat.
    55. De spectaculis, ut die Dominico vel ceteris sanctorum sollempnitatibus minime celebrentur.
    56. De histrionibus Christianis factis.
    57. Quod in festivitatibus sanctorum ballationes et ludibria fieri, magnum peccatum sit.
    58. Contra illos qui dicunt Dominicis diebus nullum [Col. 0419C] debere lavari.
    59. Quod de conviviis, quae ex agape fiunt, escarum partes clerici accipere non debeant.
    60. Non licere clericis ludiosis spectaculis interesse.
    61. In ecclesiis prandia fieri non debere.
    62. De his qui esum carnium in clero constituti defugiunt.
    63. De imaginibus vel cruce adorandis.
    64. Quod honorare debemus reliquias martyrum vel elementa Dei, sed Deum adorare debemus.
    65. Excepto creatore, creaturam adorare non debemus.
    66. De imaginibus ab haereticis confractis et ab ecclesiis [Col. 0419D] projectis.
    67. Item de imaginibus propter Deum venerandis.
    68. De distantia inter adorare imagines Dei et idolorum culturam.
    69. Ut supra de imaginibus.
    70. De haereticis capitula quinque.
    71. De causa qua sunt haeretici.
    72. De haeresiarchis.
    73. De haereticis vitandis post correptionem
    74. De haeretico expugnando.
    75. De Christianis qui sabbatizare, vel juxta quendam modum judaizare noscuntur.
    76. Quod in sabbato vacatio fieri non debeat.
    77. De martyribus haereticorum.
    [Col. 0420A] 78. De his qui ab haereticis vel Judaeis festivitatis eorum dona suscipiunt.
    79. De Christianis qui Judaeorum azyma comedunt.
    80. De Christianis celebrantibus festa gentilium.
    81. De haereticis intrantibus in ecclesias vel basilicas martyrum.
    82. De catechumenis lapsis.
    83. De catechumenis peccantibus.
    84. Ut sacramentum catechumenis non praebeatur.
    85. Quod non admittantur ad clerum ab haereticis rdinati.
    86. De haereticis si ad catholicam fidem convertantur.
    [Col. 0420B] 87. Quod omnis cujuslibet ordinis clericus qui catholicam deserens fidem haereticae se communioni miscuerit, si ad ecclesiam conversus fuerit, in eo gradu quo fuerat, sine promotione permaneat.
    88. Quod Judaei Christiana mancipia non habeant.
    89. Item de Hebraeis qui Christiana mancipia comparantes circumcidere praesumpserunt.
    90. De his qui in servitio Judaeorum ex Christianis fieri volunt.
    91. Non invitus convertatur ad fidem Christi.
    92. Qui diversis causis gentilitatis ritus aliquid peregerunt.
    93. De his qui timore ritus gentilium peregerunt.
    94. De his qui in locis idolorum manducaverunt.
    95. De his qui frequenter idolis immolaverunt.
    [Col. 0420C] 96. De his qui convivio gentilium et escis immolaticiis usi sunt.
    97. De his qui et aliis sacrificandi causam attulerunt.
    98. De his qui cum essent catechumeni idolis immolaverunt.
    99. De his qui propter necessitatem lapsi sunt, quando poeniteant.
    100. De catholicis ad haeresim transeuntibus.
    101. De episcopis qui haereticos vel paganos hereredes instituunt.
    102. De haereticis si in mortis discrimine convertantur.
    103. De his qui terrore compulsi sunt ut haereticis [Col. 0420D] communicarent, si se ab haereticis separare voluerint, ut ab Ecclesia catholica suscipiantur.
    104. De Christianis qui ad apostasiam transierunt, et idolorum sacrificiis contaminati sunt.
    105. Ab haereticis eulogias accipi non debere.
    106. De hariolis et haruspicibus.
    107. De his qui divinationes expetunt.
    108. De his qui angelos colunt.
    109. De divinis et sortilegis.
    110. Quod non liceat Christianis observationes diversas adtendere.
    111. Quod non liceat in collectione herbarum aliquas incantationes adtendere.
    112 Quod non liceat Christianis mulieribus vanitates in suis lanificiis observare.
    [Col. 0421A] 113. Ut auguria vel incantationes non observentur.
    114. De Christianis non debentibus quaerere divinationes.
    115. De inanitate bonorum operum quamdiu sit homo in hac observantia.
    116. De poena divinationis hujus.
    117. De poenitentia Christianorum divinationes observantium.
    118. De auguriis non observandis etiamsi vera sint.
    119. De causa qua daemones plus sciunt quam homines.
    120. De licentia Christiana (nempe libertate a superstitione.)





CAPITULA LIBRI SEXTI DE DIVERSIS.
[Col. 0421B]

    1. De nomine ecclesiae.
    2. De vera ecclesia non habente nisi tria.
    3. De tribus quibus debet ecclesia non uti.
    4. Quod quaerendi sunt defensores ad defendendam ecclesiam.
    5. De ecclesia res non repetente.
    6. De hereditate justi non auferenda.
    7. Quod liceat ecclesiae sumere de spoliis.
    8. De blasphemantibus ecclesiam mundialibus.
    9. Ut ecclesia mundiales increpet.
    10. Non oportere de religione luera terrena sectari.
    [Col. 0421C] 11. De discordantibus rejiciendis ab ecclesia.
    12. De his qui post odium ad pacem non revertuntur.
    13. Ut oblationes fratrum discordantium non recipiantur.
    14. De unitate non scindenda, et de concordia ecclesiae.
    15. Quod non dividenda sit ecclesia.
    16. De divisione parochiae inter duos episcopos.
    17. Quod melior sit divisio quam discordia.
    18. De duobus super uno agro contendentibus.
    19. Qui ecclesiae facultates usurpant sub obtentu misericordiae.
    20. De collecta pecunia non vituperanda, necessitate cogente.
    [Col. 0421D] 21. Ut servos, qui ad ecclesiam confugerint, post juramentum exire nolentes liceat occupare.
    22. Quod ecclesia non debeat fugientia retinere mancipia.
    23. Incipit de locis sanctis, in primis de aedificantibus ecclesiam in territorio alicujus episcopi.
    24. De locis sine martyribus.
    25. De conversatione advenae accipientis locum.
    26. De quaerentibus mutare locum.
    27. Quod non de loco ad locum quaerendus est Deus.
    28. Quod locus consecratus custodiendus est ab immundis.
    29. De termino locorum sanctorum.
    [Col. 0422A] 30. De loco sancto a malis non tangendo.
    31. De eo qui detrahit locis sanctorum martyrum.
    32. De locis sanctis colendis.
    33. Quod carior sanguis sanctus quam locus.
    34. Probatio cur carior sanctus sanguis quam locus.
    35. De ecclesiis ab infidelibus non fundandis.
    36. De advena proprio arbitrio construere locum non potente.
    37. De advena si non potuerit, et voluerit locum obtinere.
    38. Quod non sanctis locorum conditoribus sacrificandum, sed Deo.
    39. De termino loci sancti signati terminatoque a [Col. 0422B] tribus personis.
    40. De numero terminorum sancti loci.
    41. De his qui loca pro tempore retinent, qualiter recedentes separari debeant.
    42. Explicit de locis sanctis. Incipit de tonsura, in primis de exordio tonsurae ecclesiae.
    43. De primo clerico tonso.
    44. De quinque causis quibus tonsuratus est Petrus.
    45. De sacramento radendi in anima habendo.
    46. De excommunicandis clericis qui non tonsurantur tonsura romana.
    47. Ut nullus clericus aut monachus comam laxare praesumat.
    48. Incipit de ordine excommunicationis. Cum excommunicato [Col. 0422C] non communicetur, et de modis excommunicationis.
    49. De excommunicandis malis.
    50. De excommunicanda mensa malorum.
    51. Quod non oportet a malis hominibus munera accipere.
    52. De non dicendo ave peccatoribus et non recipiendo.
    53. Quod non cito excommunicandus sit, qui innocenter vel necessitate conviva peccatorum est.
    54. Quod non excommunicandi sunt qui in macellum veniunt.
    55. Quod melius est secedere a malis, ne immature quis cum illis pereat carnaliter.
    56. Quod non nocet bonis deprehendi cum malis.
    [Col. 0422D] 57. Quod non nocet meritis bonorum mori cum malis.
    58. Quod non debet excommunicatus offerre vel baptizare, nisi solum orare.
    59. Quod non suscipienda sit eleemosyna excommunicati. Incipit de testimonio.
    60. De quinque modis testimonii.
    61. Quod tribus rebus probatur verus testis.
    62. Quod non recipienda sit repentina testificatio.
    63. De tribus personis quibus obnoxius est falsus testis.
    64. De his qui ad testimonium non admittendi sunt.
    65. Quod respiciendae sint personae testantium.
    [Col. 0423A] 66. Quod idem est dicere falsum testimonium, et credere dicenti.
    67. De mendacio non suscipiendo.
    68. De mendacio dampnando.
    69. De catholicis temere testantibus.
    70. De testimonio prohibito.
    71. De testimonio timendo ac pluribus.
    72. De vindictis falsi testis.
    73. Incipit de judicio, in primis de nomine judicii.
    74. De personis eligendis ad judicium.
    75. De pluribus judicibus in una gente.
    76. De judicio incerto minorum judicum a majoribus inquirendo.
    77. De loco judicum.
    [Col. 0423B] 78. De tribus quibus indiget judex.
    79. Quod non oporteat sensum scripturae depravare.
    80. Admonitio judicum ut pacem sequantur.
    81. De quibusdam judicibus legis.
    82. De non accipiendis personis in judicio.
    83. De judicio incerto non faciendo temere.
    84. Quod judicia secundum tempus et loca judicanda sunt.
    85. Ut judex neminem timeat.
    86. Judices ecclesiae quales fieri debeant.
    87. De tribus principalibus modis pervertendi judicium.
    88. De caeteris causis quibus commutantur judices.
    89. De ira causidicorum turbante judicii ordinem.
    [Col. 0423C] 90. De jurgatoribus qui controversiam cunctam faciunt incertam.
    91. De probatione judicum.
    92. De statu judicum.
    93. De judicio bonorum judicum non movendo, et honore eorum.
    94. Ut judicium clericorum non sit apud iniquos.
    95. Quod liceat clerico repetere causam vel respondere.
    96. De laicis non judicantibus praesente episcopo vel scriba vel sancto.
    97. De judicio bonorum. Judicium Spiritus sancti machaera discernendum.
    98. De bono judice laudando et malo contempnendo.
    [Col. 0423D] 99. Quod debet judex cito judicare.
    100. Quod non debet cito judicare.
    101. Quod non debet judex volubilis esse in judicio.
    102. Quod mutandum judicium mendax.
    103. Quod oportet principes judicium inire cum servo.
    104. Quod non debet servus inire judicium cum principe.
    105. Incipit de commendationibus mortuorum, in primis de commendatione patris aut principis non mutanda.
    106. De principe vel episcopo sua propria commendante.
    [Col. 0424A] 107. Quod non debet princeps commendare de rebus ecclesiae.
    108. Quod potest princeps aliquid commendare de rebus ecclesiae consentientibus clericis.
    109. Degens sub censu nihil commendet.
    110. Si degens sub censu commendaverit voluntate sua.
    111. De commendatione parvulorum retrahenda aut non retrahenda.
    112. De commendatione degentis sub conjugio.
    113. Incipit de jussoribus, et ratis, et stipulationibus, id est de eo quod solvit fidejussor dirigens manum pro extraneo.
    114. Quod non debet clericus esse fidejussor pro laico.
    [Col. 0424B] 115. De personis indignis ad fidejussionem.
    116. De tempore quo debent ratas solvere.
    117. De modo quo reddent debitum.
    118. Quod non debet aliquis emere aut vendere sine ratis et stipulatione.
    119. Incipit de debitis et pignoribus, in primis de debitis reddendis.
    120. Quod debitum debet reddi, licet post mortem, ei cui debetur.
    121. De debitis dimittendis illis qui debiles aut inopes sunt.
    122. Foenus gavisi accipimus, tristes reddimus.
    123. De mercede mercenariis cito reddenda.
    124. De datis beneficiis sine vice.
    125. De pignore sumendo.
    [Col. 0424C] 126. De quantitate pignoris et ratione.
    127. De usura quaerenda moderata.
    128. Poenitens si usuram exegerit, inter ostiarios deputetur. Vel de quibus poenitentibus dicat. Excerpta Martini.
    129. Incipit de veritate, in primis de donis non recipiendis pro veritate ostendenda.
    130. De veritate credenda quocumque ore prolata sit.
    131. De his qui contra veritatem sentiunt.
    132. Quod non oportet tacere veritatem.
    133. Quod veritas pretiosior est omni re.
    134. De discretione mendacii et veritatis.
    135. Quod non amatur veritas.
    136. De veritate concussa.
    [Col. 0424D] 137. De veritate non opprimenda humilitatis causa.
    138. De tribus modis quibus cognoscitur omne verum.
    139. Quod non valet semper veritas.
    140. Quod non sit crimen quemquam increpare in veritate.
    141. De moderatione increpationis.
    142. Incipit de dominatu et subjectione, in primis de mansuetudine dominorum in servos.
    143. De subjectione servorum dominis suis.
    144. De subjectione subditorum potestatibus majoribus.
    145. Quare Deus permiserit servos.
    [Col. 0425A] 146. De his qui jugum famulatus abjiciunt christianitatis obtentu.
    147. Incipit de regno, in primis de nomine regni.
    148. De ordinatione regis cum sorte.
    149. De ordinatione regis cum oleo.
    150. De duabus virtutibus regis.
    151. Quod omnis potestas a Deo sit.
    152. Quod majorum regum opera destruantur.
    153. Quod principes si delinquant, difficile corrigantur, et viam ostendant erroris.
    154. Quod populi peccato sint principes mali, et quod principum culpa sint judices iniqui.
    155. De increpatione regum.
    156. Quod bonorum regum opera aedificent.
    157. De censu regi dando.
    [Col. 0425B] 158. De censu non reddendo per ecclesiam liberam a mundialibus rebus.
    159. De gravitate imperii.
    160. De moderato imperio.
    161. De dominis rapere non debentibus aut fraudare.
    162. Quod breve regnum justum melius est longo iniquo.
    163. Sermo regis gladius est, quanto magis sermo Domini nostri!
    164. De sermone regis protegente inimicum aut vinctum, sed tantum misericordiae causa.
    165. Quod non oportet juvenem regnare.
    166. Ne rex habeat plures uxores.
    167. De non adulando regi vel peccatoribus.
    [Col. 0425C] 168. De non custodientibus regem.
    169. Incipit de sorte, in primis de sorte mittenda in dubiis et incertis.
    170. Quod non est electio humana in sorte.
    171. Quod non semper sortibus credendum, sed Deo.
    172. De quatuor causis in quibus sors legitur missa.
    173. De his inter quos mitti sors debet.
    174. Incipit de patribus et filiis, in primis de nomine patris et filii.
    175. De modis filiorum.
    176. De anima mortificanda in peccato proprio.
    177. De peccato patris veniente in filios suos, tamen a Deo.
    [Col. 0425D] 178. De iniquitate patrum tradenda in multos posteros.
    179. De iniquitate filiorum in parentes suos tradenda, si consenserint filiis.
    180. Quod non solum sermone quisque corripere debet, sed potestate.
    181. De iniquitate filiorum patres non criminante, si correxerint.
    182. De veritate patrum in filios trahenda.
    183. De justitia patris filium non adjuvante.
    184. Quod justitia patris honorificat haeredem bonum.
    185. Quod justitia filii non honorificat parentem injustum.
    [Col. 0426A] 186. De correctione filiorum a patre secundum doctrinam Domini.
    187. De iniquitate filiorum in patres suos.
    188. De pietate in parentes.
    189. De parentibus suis honorandis.
    190. Quod parentes non sunt vitae auctores, sed Deus.
    191. De his qui christianitatis obtentu despiciunt filios.
    192. Quod praeponendus sit Deus filiis et propinquis irreligiosis.
    193. Incipit de parentibus et eorum haeredibus, in primis de pietate parentum erga haeredes, et de haereditate in perpetuum conservanda.
    194. De ratione primogeniti.
    [Col. 0426B] 195. Quod pater potest dare partem uni filiorum extra alios.
    196. Quod pater potest ordinare nepotes suos in loco filiorum.
    197. Quod pater potest minorem praecellere majori.
    198. Quod privantur alii filii haereditate pro debito suo.
    199. De haereditate servanda filiis legitimis.
    200. De haereditate filii morientis ante patrem Deo danda, et aliis filiis non reservanda.
    201. De divisione haereditatis in tres partes.
    202. De divisione regionis inter reges et ecclesiam.
    203. De haereditate proximi non tenenda per vim.
    [Col. 0426C] 204. Quod filiae principalem haereditatem cum fratribus non habent.
    205. Quod filiae dividunt haereditatem non principalem.
    206. De ministris aegrotantium haereditatem consequentibus.
    207. Incipit de placendo proximis, in primis de unoquoque placente proximis, sive sit plebilis, sive ecclesiasticus, sive poenitens.
    208. Quod unusquisque debet dimittere proximis suis.
    209. De non dimittendo una vice nec septies, sed septuagies septies.
    210. De differentia familiae Christi et diaboli.
    211. De homine non habente quod reddat proximo [Col. 0426D] nisi pacem.
    212. De tribus fraudationibus saeculi.
    213. Incipit de substantia hominis, in primis de substantia hominis punienda pro peccato ejus.
    214. De substantia hominis non punienda pro peccato ejus.
    215. De tribus liberis a peccato alieno.
    216. Incipit de bestiis, in primis de nomine bestiarum.
    217. De bestiis mitibus constringendis.
    218. De bubus cornupetis.
    219. De bove occidente bovem
    220. De animali non nutriendo si noceat.
    221. De tribus necessitatibus hominum.
    [Col. 0427A] 222. Incipit de ducatu barbarorum, in primis de eo quod reus est sanguinis qui ducatum praebet barbaris.
    223. De tribus reatibus Judae.
    224. De poena ducentium barbaros.
    225. De poenitentia ducentis barbaros.
    226. Incipit de carnibus edendis, in primis de tempore quo concessae sunt carnes esui humano.
    227. De usu carnium illicito.
    228. De usu piscium valde licito.
    229. De cavenda dispensatione in edendis cibis, maxime in carnibus.
    230. Quod opes non obsint bene utenti, et quod non quadrupedum esus, sed gula denegetur.
    231. De esu avium licito.
    [Col. 0427B] 232. De esu ferarum maxime cervorum licito.
    233. De esu animalium, hoc est suum, licito.
    234. Quod omne animal mortuum sine effusione sanguinis morticinum est.
    235. De suffocato vel a bestia capto.
    236. De morticino et suffocato.
    237. Quid significet quod carne cum sanguine vesci vetabatur.
    238. Contra eos qui dicunt, omne quod in os intrat non coinquinat homines.
    239. Incipit de conviviis, in primis de praedicando in conviviis.
    240. De scurrilitatibus et turpiloquio in convivio vitandis.
    241. Quod non oportet convivium fieri in festis [Col. 0427C] gentium, sed jejunium.
    242. De tribus quibus constat dignitas epulae.
    243. Incipit de hospitalitate, in primis de observatione hospitalitatis.
    244. De profectu hospitalitatis.
    245. De cavendis hospitibus.
    246. De mercede suscipiendis.
    247. Incipit de silentio et elevatione vocis, in primis de eo quod silendum est.
    248. De his qui continentur in silentio.
    249. De moderatione et custodia oris.
    250. De sermone otioso.
    251. Quod melius est praemonere quam silere.
    252. De quatuor quae sunt in elevatione vocis.
    253. Incipit de maledictionibus et benedictionibus, [Col. 0427D] in primis de eo quomodo maledicendi sint inimici.
    254. De maledictione timenda.
    255. De duobus modis orandi pro inimicis.
    256. De inimico proprio non maledicendo, sed inimico Dei et ecclesiae.
    257. De morte inimici non roganda.
    258. De maledictionibus in dialogo.
    259. Incipit de contrariis causis, in primis de exemplo non operandi in sublimi gradu, et e contra operandi etiam episcopo.
    260. De exemplo peregrinandi, et e contra remanendi [Col. 0428A] in loco proprio, et faciendi voluntatem Dei in eo.
    261. De licentia christianorum in cibis, et e contra eadem coercenda.
    262. De licentia maledicendi inimicis, et e contra non maledicendi.
    263. De immobilitate doctrinae, et e contra mobilitate.
    264. De non obliviscendo in prosperis, et e contra non negando in adversis. Explicit.





INCIPIUNT CAPITULA LIBRI SEPTIMI DE HOMICIDIO, MATRIMONIO, JUREJURANDO, JEJUNIO, ELEEMOSYNA ET ORATIONE.

    1. De poenitentia diversa homicidarum sponte occidentium.
    [Col. 0428B] 2. De his qui non sponte homicidium commiserunt.
    3. De homicidio vel falsis testibus.
    4. Si quis quemcumque per maleficium hominem interfecerit.
    5. De his qui sibi quacunque negligentia mortem inferunt, vel pro suis sceleribus puniuntur.
    6. De his qui servos suos extra judicem necant.
    7. Si domina per zelum ancillam occiderit.
    8. De eo qui nolens homicidium fecerit, quod civitas eum defendat.
    9. Quod ecclesia debeat defendere.
    10. Quod occidendus est homicida, qui non [Col. 0428C] sponte occiderit, si extra urbem deprehendatur [(16) 1Kb] .
    11. De homicidis quos civitas refugii defendit.
    12. Quod reus extra templum trahendus sit ut occidatur.
    13. Quod debet ecclesia dignos et indignos defendere.
    14. Quod homicidae in ecclesia poenitere debent.
    15. Quod omnis fidelis non facile abdicandus sit de sinu ecclesiae.
    16. Quod non potest in novo testamento ecclesia sponte confugientes ad se non admittere.
    17. De ecclesia reos non defendente.
    18. Non ad reorum defensionem facta est ecclesia, [Col. 0428D] sed judicibus suadendum ut spirituali more eos occidant qui ad sinum ecclesiae confugerint.
    19. De his, qui peccant in loco sancto, in eodem occidendis.
    20. De reliquiis sanctorum non contaminandis.
    21. De infantibus projectis in ecclesia Dei.
    22. De tribus modis quibus occultum scelus demonstratur.
    23. De scelere manifesto.
    24. De numero testium testantium scelus.
    25. De tribus personis ad punitionem vocandis.
    [Col. 0429A] 26. De vindictis scelerum in lege veteri.
    27. De vindicta scelerum in novo testamento.
    28. De octo generibus poenarum.
    29. De severitate vindictae.
    30. De vindicta non prohibenda in novo, et personis dignis vindicta [(17) 1Kb] .
    31. De vindicta in novo
    32. De vindictis magnis magnorum peccatorum.
    33. De gravibus vindictis minorum peccatorum.
    34. De levibus vindictis magnorum peccatorum.
    35. De vindictis tardis in peccatoribus.
    36. De velocibus vindictis in peccatoribus.
    37. De occasione diversitatis judicii Dei in utrisque.
    38. De quatuor modis quibus non cito vindicat [Col. 0429B] Deus.
    39. De reatu eorum qui dimittunt reos.
    40. De poena simili defensi rei et defensoris.
    41. Incipit de ratione matrimonii, in primis de laude matrimonii.
    42. De uxore quae in matrimonio habenda est.
    43. De nomine et moribus conjugii et subjectione mulieris.
    44. De aetate sponsi et sponsae ante nuptias.
    45. De concubinis ante nuptias non habendis.
    46. Qualiter sponsus et sponsa benedicantur.
    47. Ut natalitiae vel nuptiae in quadragesima non fiant.
    48. Ut Christianorum non saltetur in nuptiis.
    49. De parentibus qui fidem sponsaliorum frangunt.
    [Col. 0429C] 50. Quod aliud sit uxor, aliud concubina.
    51. Quod non sit duplicatio, quando ancilla relicta, uxor adsumitur.
    52. De matrimonio inter liberum et ancillam, et inter liberam et servum.
    53. Quod non liceat alterius sponsam ad matrimonii jura sortiri.
    54. De desponsatis puellis ab aliis postea corruptis.
    55. Quod non poenam minorem in culpa habeat conscius quam corruptor.
    56. De secundis nuptiis non prohibendis.
    57. Quod non oporteat in digami nuptiis orare.
    58. De virginibus oppressis aut seductis.
    [Col. 0429D] 59. De raptoribus viduarum vel virginum.
    59. De raptoribus viduarum vel virginum.
    60. De raptoribus si ad ecclesiam confugerint.
    61. De consanguinitate in una tribu.
    62. De his quae duobus fratribus nupserint, vel qui duas sorores acceperint.
    63. De incestis qui se pollutione commaculant.
    64. Ut hi qui proximis se copulant, a communione Christi separentur.
    65. De incestis conjugiis ex consanguinitate.
    66. De his qui cum haereticis nuptiarum copulam jungunt.
    [Col. 0430A] 67. De bigamis.
    68. De vidua professa castitatem.
    69. De virginibus oppressis aut seductis.
    70. Quod non inficit virginitatem coactio.
    71. Quod alteri desponsatam nemo accipere praesumat.
    72. De desponsata.
    73. De differentia agnatorum et cognatorum in tribu.
    74. Quod possint duo germani fratres duas sorores accipere.
    75. An fideles possint cum propinquis sibi conjugio copulari; et novercis et cognatis an liceat copulari.
    76. De cognatione conjunctionis specialiter in [Col. 0430B] Anglorum gente.
    77. Ut consobrinam, neptem, fratris uxorem, nullus accipere praesumat.
    78. Ut presbytera, diacona, monacha, veluti spirituali commatre nullus utatur.
    79. Ut virginem aut viduam, nisi desponsatam habuerit, nullus audeat furari in uxorem.
    80. De generationis copula.
    81. De vindicta copulae illicitae.
    82. Quod nihil obsit de incestis nasci.
    83. De eo quod scriptum est, qui viderit mulierem ad concupiscendum eam.
    84. De luxuria carnis, et superbia, quae origo est omnium criminum.
    85. Quod duobus vitiis, id est, luxuria et superbia, [Col. 0430C] diabolus principaliter humano generi dominatur.
    86. Non manet in Christo qui non est membrum ejus, nec Christus manet in eo qui se facit membra meretricis.
    87. Quod bene illi sit, qui sine uxore manet. Qui diligit meretricem, unum corpus efficitur.
    88. De cavendo adulterio etiam in legitimis conjugiis.
    89. De his qui adulteras habent uxores, vel si ipsi adulteri comprobentur.
    90. Si cujus uxor adulterium fecerit.
    91. Quod excepta causa fornicationis uxor relinquenda non sit.
    [Col. 0430D] 92. Quod hi qui intercedente repudio, divortium pertulerint, aliisque se junxerint nuptiis, adulteri demonstrentur.
    93. De muliere repudiata.
    94. Quod non est Dei praeceptum repudii, sed consilium Moysi.
    95. De causis quas narrat libellus repudii.
    96. Quod non repudianda est in Novo Testamento uxor ob has causas.
    97. Quod adultera non revertatur ad virum priorem.
    98. De viris et feminis in conjugium non recipiendis.
    [Col. 0431A] 99. Quod non accipienda sit uxor, vivente priore licet adultera.
    100. De non relinquendis uxoribus nisi ob causam fornicationis.
    101. De castitate poenitentis conjugis et poenitentia.
    102. De non dimittenda uxore in baptismo.
    103. Quod licet viro ejicere uxorem propter adulterium.
    104. Quod non debet vir ejicere uxorem.
    105. De adulterio feminae non celando, et alia uxore non ducenda, et poena illius qui recipit.
    106. De meretrice non habente virum proprium.
    107. De his qui uxores aut quae viros dimittunt, [Col. 0431B] ut sic maneant.
    108. Saeculares sine judicio episcopi culpabiles uxores non relinquant.
    109. Laicum pellentem conjugem suam communione privandum.
    110. Si vir et uxor divortium facere pro religiosa vita inter se consenserint, nullatenus fiat sine consensu episcopi.
    111. Uxorem habens, si concubinam habuerit, excommunicetur.
    112. Quod nulli liceat uno tempore duas habere uxores.
    113. De eo qui uxorem habens, saepius moechatur.
    114. De viris conjugatis, postea in adulterium [Col. 0431C] lapsis.
    115. De fidelibus conjugatis si cum judaea vel gentili moechabuntur.
    116. De feminis qui conscio marito adulterant.
    117. Quod viri cum adulteris uxoribus non conveniant.
    118. De eo qui propriam uxorem dereliquerit vel sine culpa interfecerit.
    119. Quod cum fornicatore non sit communicandum.
    120. Quid si sanus vir leprosam duxerit uxorem.
    121. De his qui in pecudes vel masculos aut olim polluti sunt, aut hactenus hoc vitio tabescunt.
    [Col. 0431D] 122. De tempore separationis.
    123. Si vir ad mulierem enixam aut menstruatam accedat.
    124. Si vir cum propria muliere dormiens non lotus aqua ecclesiam intraverit.
    125. Si legitimae copulae pro sobolis procreatione carnalis concupiscentia successerit.
    126. De his qui adulterant opus Dei, id est deformant creaturam creatori, maxime mulieres quae desiderant colore placere hominibus.
    [Col. 0432A] 127. Si cui uxor abducta in captivitatem fuerit, et alteram maritus ejus acceperit, revertente prima, secunda excludatur. Quam dispositionem in muliere quoque, si alium virum primo desistente acceperit, convenit observari.
    128. Quod debeant feminae quae, captivis viris, nupserant aliis, regressis de captivitate viris prioribus copulari, ut quod suum est unusquisque recipiat.
    129. Quod non probetur esse culpabilis, qui uxorem captivi in matrimonio videtur esse sortitus.
    130. Ut si viri de captivitate regressi, intemperantia uxorum offensi non fuerint, eas in conjugium recipere liberam habeant facultatem.
    [Col. 0432B] 131. Quod si mulieres ad priores maritos redire noluerint, velut impiae ecclesiastica communione privandae sunt.
    132. De feminis quae, derelictis viris suis, aliis nubunt.
    133. De feminis quae adulteros relinquunt, et aliis nubunt.
    134. De mulieribus quae lenocinium fecerint.
    135. De mulieribus conceptus suos necantibus.
    136. De his qui partus suos ex fornicatione diversis modis interimunt.
    137. Post quod tempus debeat mulier enixa in ecclesiam intrare.
    138. An mulier menstruata, sive inconsentiens [Col. 0432C] sive consentiens, debeat in ecclesiam intrare aut corpus Domini percipere.
    139. An debeat homo irasci contra vitia sua an non?
    140. An post illusionem quae per somnium accidere solet, vel corpus Domini accipere quislibet audeat, vel si sacerdos sit sacra mysteria celebrare.
    141. Qui sine desiderio in somnis pollutus est, licet non peccavit, attamen purgandus est.
    142. De effeminatis in scriptura exosis.
    143. Quod non oporteat mulierem tonderi.
    144. De silentibus mulieribus in ecclesia.
    145. Quod si unus ex conjugibus filium aut filiam de sacro fonte susceperit, uterque compatres efficiuntur.
    [Col. 0432D] 146. Incipit de furto, et in primis de nomine furti.
    147. De furto prohibendo.
    148. Quod idem sit apud Deum utrum parvum sit an magnum quod furatur [(18) 1Kb] .
    149. De furto graviter reddendo.
    150. De notatione varietatis animantium in furto reddendo.
    151. De variis punitionibus furti, de causis diversitatis.
    [Col. 0433A] 152. De notatione varietatis inter Vetus et Novum Testamentum in furto reddendo.
    153. De poenitentia furantis ab ecclesia.
    154. Quid pati debeat qui de ecclesia furto abstulerit.
    155. De furto quod alumni ecclesiae in suo furantur monasterio.
    156. De furto capto.
    157. De furto leviter sanando.
    158. De furto commendati in lege reddendo.
    159. De furto commendati in novo reddendo.
    160. De praedicto commendato in novo reddendo.
    161. De negatione depositi vel alicujus rei
    162. De restitutione depositi.
    163. De vivente quaerente depositum ab haerede [Col. 0433B] mortui.
    164. De commendatis per furtim raptis ab ecclesia catholica non reddendis.
    165. De commendato pecore.
    166. Incipit de juramento, in primis de juramento jurando.
    167. De cautione juramenti.
    168. Quod non est jurandum per creaturam, sed per creatorem.
    169. Quod non oportet christianum jurare, sed tantum dicere.
    170. De juramento solvendo.
    171. De juramento non solvendo.
    172. De conjuratis contra episcopum.
    [Col. 0433C] 173. De juramento sancti Gregorii.
    174. De juramento, sed apud Deum timentes.
    175. Quod magnum peccatum sit falsum jurare.
    176. Quod pejor est qui innocens provocat ad juramentum, quam qui jurat.
    177. Quod vincit homicidam qui falsum consentit jurare.
    178. Quod similis est iniquitas perjurantis, quam celantis perjurium.
    179. Quod multi falluntur per juramentum.
    180. De juramento fallaci.
    181. De vitio auditorum compellentium ad juramentum.
    182. De poenitendo perjurio propter oblivionem, et eleemosyna pro eo danda.
    [Col. 0433D] 183. De his qui sacramento se obligant ne ad pacem redeant.
    184. Quid sit juramentum cum pluribus.
    185. De eo qui jurat, quomodo relinquendus.
    186. Quid sid sacramentum Dei, et poenitentia Dei.
    187. Perjuri post septem annos accipiant communionem.
    188. Incipit de jejunio, in primis de nomine jejunii.
    189. De tribus generibus gastrimargiae.
    190. Quod gulae vitium quinque modis tentet.
    191. Contra eos qui non volunt esse abstinentes.
    192. Quod jejunii duo sint genera.
    [Col. 0434A] 193. De jejunio proficiente etiam mundialibus.
    194. Quod una in anno quadragesima sit celebranda, et caetera jejunia anni voluntaria sint.
    195. Non debere in diebus jejuniorum commemorationem martyrum fieri.
    196. Non debere jejunium solvi in quarta feria septimanae majoris.
    197. De his qui ecclesiastica jejunia absque necessitate dissolvunt.
    198. Ut jejunium non sit in propria voluntate.
    199. Quod jejunium multum valet.
    200. Quod non urit temperatio abstinentes.
    201. De laude jejunii.
    202. Quod inutile jejunium sit, si aliena quaerantur.
    [Col. 0434B] 203. De jejunio inutili sine charitate vel eleemosyna.
    204. Quod debet esse jejunium moderatum.
    205. De solvendo jejunio inutilitatis causa.
    206. De jejunio quod nec loco nec persona nec tempore potest solvi, si vota patrum sint.
    207. Quod non jejunandum est in die dominico.
    208. Quod jejunandum est in quarta et sexta feria.
    209. De sabbato et quinta feria.
    210. Ut a jejunis sacerdotibus Deo sacrificia celebrentur.
    211. Quod sit jejunandum in festis gentilium.
    212. De jejunio pro vivis faciendo.
    [Col. 0434C] 213. De jejunio pro mortuis.
    214. Incipit de eleemosyna, in primis de nomine eleemosynae
    215. De laude eleemosynae
    216. Quod sola eleemosyna non liberat sine aliqua virtute.
    217. Quod eleemosyna de propriis danda est.
    218. De eleemosyna, de furto aut rapina et reliquis.
    219. Quod eleemosynam ab illis accipere non debemus, qui per rapinam et miserorum lacrymas divitias congregant.
    220. Incipit de oratione assidua.
    221. De virtute orationis justi.
    222. De oratione justorum pro semetipsis.
    [Col. 0434D] 223. De oratione pro aliis vivis et pro infirmis.
    224. Quod melior sit oratio quam lectio.
    225. Quod inutilis est clamor vocis sine clamore cordis.
    226. Quod inutilis sit oratio sine operibus bonis.
    227. De loco orationis.





CAPITULA LIBRI OCTAVI DE POENITENTIA, ET GRATIA COMMUNIONIS ETIAM IN ULTIMIS, ETC.

    1. De poenitentia, et unde sit dicta.
    2. De laude poenitentiae.
    3. De confessione peccatorum.
    4. Ne peccatorum professio palam recitetur.
    [Col. 0435A] 5. De poenitentia Deo soli confitenda proficiente [(19) 1Kb] .
    6. De poenitentia iniqui auferente plagas in diebus ejus.
    7. De precibus importunis proficientibus, et poenitentia recipienda.
    8. Quod soli emendationi remissio debetur.
    9. De poenitentia ebriosorum clericorum.
    10. De poenitentia eorum qui revertuntur ad malitiam.
    11. De compendiosa poenitentia proficiente.
    12. Quod pensandum est cui graviter vel cui leviter.
    13. De sacerdotibus qui alios onerant poenitentia quam digito suo nolunt movere.
    [Col. 0435B] 14. De poenitentia cum lacrymis agenda.
    15. De poenitentia impossibili ante dolorem.
    16. De incerta indulgentia ultimae poenitentiae.
    17. De poenitentia agenda etiam in ultimo spiritu.
    18. Quid sit ultimus spiritus.
    19. De sacrificio non negando, licet in ultimo spiritu poenitentibus.
    20. De phreneticis.
    21. De his qui necessitate mortis urgente poeninitentiam simul et viaticum petunt, et de his qui obmutescunt antequam ad eos sacerdos daturus poenitentiam accedat.
    22. Quod nulli sit ultima poenitentia deneganda.
    [Col. 0435C] 23. De eadem re.
    24. De his qui communionem tempore mortis exposcunt aut desperantur, et consecuti communionem, iterum convalescunt.
    25. De sedacio [(20) 1Kb] communionis.
    26. De communione.
    27. De poenitentia unius diei proficiente.
    28. Quod non potest militari Deo et mundo.
    29. De poenitentibus transgressoribus.
    30. De his qui abrenuntiaverant, et iterum ad saeculum reversi sunt.
    31. De his qui post poenitentiam habitum saecularem resumunt.
    32. Quod adolescens si, urgente quocumque periculo, poenitentiam gessit, et non se continet, uxoris [Col. 0435D] potest remedio sustentari, quousque possit adipisci continentiae statutum, temporis maturitate. Caeteri poenitentes a conjugiis debent se continere.
    33. Quod quibusdam poenitentibus pristina reddantur conjugia; et quod haec et a viris et a femiminis uniformiter observari debeant.
    34. De his qui poenitentiam accipiant, quae minoribus non facile committenda est.
    35. Qualiter majores poenitentiam accipiant, quae minoribus non facile committenda est.
    [Col. 0436A] 36. Ut poenitentiae tempora juxta qualitatem peccati decernantur.
    37. De acceptione personarum.
    38. De remedio poenitentiae, et quod absolutio poenitentium per manus impositionem episcoporum supplicationibus fiat.
    39. De his qui pro diversis erratis poenitudinem ferventium egerint.
    40. De impositione manus super poenitentes tempore quadragesimae, et quod ipsi sepeliant mortuos, et quod genua flectant a pascha usque in pentecosten.
    41. Ut poenitentes a presbyteris non reconcilientur.
    42. Ut poenitentes ab aliis episcopis vel presbyteris [Col. 0436B] non recipiantur, nec alibi communicent nisi in ipsis locis ubi fuerint exclusi.
    43. De poenitentibus subito mortuis, ut oblationes eorum recipiantur.
    44. De his qui poenitere non possunt.
    45. Quod oporteat eum, qui pro illicitis veniam poscit, etiam a multis licitis abstinere.
    46. Quod poenitenti lucra negotiationis exercere non conveniat.
    47. De loco poenitentiae et orationis.
    48. Quod modum poenitentiae debemus agnoscere.
    49. Item de fructuosa poenitentia.
    50. Secundum modum culpae agenda est poenitentia.
    [Col. 0436C] 51. Ut dum vivit homo vindictam de peccatis faciat, nec servet in finem.
    52. Quod prius mala sunt abjicienda, et postmodum bona facienda.
    53. Quod gemina sit peccatorum conversio.
    54. De excusatione peccantium.
    55. De injusta excusatione peccantium.
    56. Quod ignorantia multos destruat.
    57. De his qui intelligere negligunt.
    58. Omnis iniquitas apud secreta Dei suas voces habet, et Deus audit.
    59. Quod delicta cogitationis vix intelligantur.
    60. Ut a detrahente cavere debeamus.
    61. Qualiter parentum peccata filiis noceant.
    [Col. 0436D] 62. De persecutione divina aut purgatione in hoc saeculo, ut initium poenae sequentis.
    63. Quod minora bona utilitate majorum praetermittenda sunt.
    64. Quod justis non obsit, sed magis prosit si dure moriantur. Et justus quacunque morte praeventus fuerit, justitia ejus non auferetur ab eo.
    65. De adversis justorum, et prosperis impiorum.
    66. Quod plerumque reprobi sine flagello sunt, et quod electi castigentur.
    [Col. 0437A] 67. De sublevatione carnalium et ruina spiritalium.
    68. Quod ex peccato non solum peccatum gignitur, sed etiam poena peccati.
    69. Quod omne peccatum tribus arguitur modis.
    70. Quod plerumque minimis peccatis subdimur, ne in magnis sine venia peccemus.
    71. Parvulis, si male nutriantur, clauditur aditus regni coelestis.
    72. Quod quaedam similia peccatis, non sunt peccata.
    73. De dilectione peccandi.
    74. De dissensione irae.
    75. De discretione mendacii.
    76. De discretione locutionis.
    [Col. 0437B] 77. De peccato linguae minore peccato manuum.
    78. Quod nihil prosit si admixto malo agatur bonum.
    79. Quod sicut ex vitio vitium, ita ex virtute virtus nascatur.
    80. Quod melius sit ab homine quam a vitio vinci.
    81. Quod homo spiritalis sic propinquitati prodesse debet, ut a suo proposito non declinet.
    82. Quod plus obsint facientibus mala quam patientibus.
    83. De dilectoribus mundi.
    84. Quod magnum peccatum sit vinum largiter bibere, quamvis non inebrientur.
    85. Quod iniquo pereunte plurimi corrigantur.
    [Col. 0437C] 86. De regula dilectionis.
    87. De justitia.
    88. Quae sit blasphemia in Spiritum sanctum.
    89. Quod qualis hinc quisque egreditur, talis in judicio praesentetur, et quod levibus culpis sit purgatorius ignis.
    90. Qualiter intelligatur, nolite judicare, ne judicetur de vobis.
    91. Quod valde debet esse providus qui judicat de certo et de incerto.
    92. Quod qui bene offert, et non recte dividit, peccat.
    93. Quod magnum peccatum est habere tristitiam de alterius bonitate.
    94. De praesumptiosa fide sine opera.
    [Col. 0437D] 95. De eo qui moderationem non servat.
    96. De his qui dicunt malum bonum, et bonum malum.
    97. Quod noxium sit vivere cum peccatoribus.
    98. Quod non polluitur justus ab iniquo.
    99. Si seniores deliquerint, districte feriantur.
    100. Quod perseveranti culpae debetur vindicta, et quod resipiscentibus debetur venia.
    101. De his qui eleemosynam sine emendatione faciunt.





CAPITULA LIBRI NONI DE JUDICIO POENITENTIUM, ETC.

    1. De his qui voluntarie homicidium fecerint aut nolentes.
    [Col. 0438A] 2. De homicidio clericorum.
    3. De his qui se ipsos occidunt.
    4. Judicium poenitentiae de homicidio.
    5. Judicium Theodori, unde supra.
    6. Judicium Commeani, unde supra.
    7. Jucidium canonicum de sanguinis effusione.
    8. Judicium rursus Commeani, unde supra.
    9. De oppressis infantibus et aborsis.
    10. De mulieribus fornicariis et aborsum facientibus.
    11. De eadem re judicium Theodori et Gregorii.
    12. De infantibus qui mortui inveniuntur ad latus mulieris.
    13. De infantibus qui sine baptismo moriuntur.
    [Col. 0438B] 14. De his qui membra sua abscidunt.
    15. De his qui ducatum praebent barbaris, Commeani judicium.
    16. De adulterio.
    17. De fornicatione.
    18. De sodomitis.
    19. De his qui semet animalibus commiscuerunt.
    20. De his qui cum quadrupedibus peccaverunt.
    21. De luxuria, et adulterio, et fornicatione.
    22. De concupiscentia consummata.
    23. De conjunctione cum propinquis, et de adulteris.
    24. De incestis conjunctionibus.
    25. De raptibus et de incestis nuptiis.
    [Col. 0438C] 26. De violentia in mulierem.
    27. De viris conjugatis postea in adulterium lapsis.
    28. Quomodo debeat viro servare fidem mulier.
    29. De viro cui mortua fuerit uxor.
    30. De viro cui hostis abstulerit uxorem.
    31. De bigamo et trigamo judicium synodale.
    32. De uxoribus dimissis, et illicitis temporibus nubendi, judicium canonicum.
    33. Item de uxoribus dimissis.
    34. De viro qui reliquerit uxorem suam, et duxerit aliam.
    35. De his qui uxores, aut quae viros dimittunt, ut sic maneant.
    36. De viro et muliere turpitudinem facientibus.
    [Col. 0438D] 37. De eo qui in publica quadragesima peccaverit cum sua uxore, judicium synodale.
    38. Ut vir non dimittat uxorem suam, nec mulier virum suum.
    39. De vitio luxuriandi, et de ludis puerilibus, et immundis pollutionibus.
    40. De pollutione.
    41. Capitula Serapionis de fornicatione
    42. De his qui donum Dei student mercari,
    43. De filia spiritali, judicium synodale.
    44. De his qui in ecclesia fornicantur, judicium quod supra.
    45. De suspecta sacerdotum infamatione.
    46. De femina quae in fornicatione deprehensa est [Col. 0439A] cum clerico post diem ordinationis suae, aut quasi conjugium copulavit.
    47. Ut episcopus, presbyter, vel diaconus, seu subdiaconus, si pro criminalibus damnati fuerint, minime communione priventur.
    48. De adulteriis honoratorum clericorum.
    49. De subdiacono.
    50. De diversis ordinibus qui ab uxoribus abstinere debent.
    51. De criminalibus culpis.
    52. Quod sacerdotes et levitae cum mulieribus commisceri non debeant.
    53. De fornicatione cum pagana.
    54. De fornicatione cum commatre, vel filia de sacro fonte.
    [Col. 0439B] 55. De incestis fornicationibus.
    56. De his qui cum filia sua vel sorore fornicantur.
    57. De fornicatione cum matre sua.
    58. De eo qui saeculo renuntiaverit, et postea ad saecularem habitum reversus sit.
    59. De stultis votis frangendis.
    60. De furto ecclesiae.
    61. De incendio.
    62. De furto et incendio et sepulcro violato.
    63. De eo qui cibum furatur.
    64. De violatis sepulcris.
    65. De re aliena non tollenda.
    66. De eo qui hominem exspoliaverit.
    67. De eo qui patrem expulerit, vel hominem captivaverit.
    [Col. 0439C] 68. De praeda ex hoste capta, et de eo qui monasteria exspoliaverit.
    69. De perjurio.
    70. De juramento voluntario.
    71. De perjurio et falso testimonio et mendacio.
    72. De falso testimonio judicium canonicum.
    73. De mendacio.
    74. De his qui sacramento se obligant ne ad pacem redeant.
    75. De sacramento vel voto solvendo.
    76. De falsis testibus.
    77. Theodori de falso testimonio.
    78. De his qui accusant nec probant.
    [Col. 0439D] 79. De maleficiis.
    80. De maleficiis, beneficiis, sortilegis, hariolis et divinis.
    81. De sortilegis.
    82. De discretione erga poenitentes.
    83. De his qui daemonibus immolant.
    84. De auguriis vel divinationibus.
    85. De idololatria.
    86. De his qui vota sua alibi quam ad ecclesiam dissolvunt.
    87. Si quis Kal. Jan. consuetudine paganorum cum cervulo aut qualibet vecula [(21) 1Kb] ambulaverit.
    [Col. 0440A] 88. De mathematicis et immissoribus tempestatum.
    89. De clericis usurariis.
    90. De usuris vel cupiditate seu avaritia.
    91. De his qui hospitem non recipiunt et mandata evangelica non implent.
    92. De dilectoribus mundi.
    93. De acceptione personarum.
    94. De ebrietate.
    95. De abstinentia a vino propter luxuriam.
    96. De gula et ebrietate.
    97. De suffocato et sanguine non edendo.
    98. De morticino non edendo.
    99. De his qui sanguinem comedunt.
    100. De his qui in quadragesima carnem comedunt.
    [Col. 0440B] 101. Quod infirmo licet omni hora comedere.
    102. De discretione ciborum, et de his qui immunda comedunt.
    103. De sordidato non edendo.
    104. De venatione clericis prohibenda.
    105. De superbia, blasphemia et jactantia.
    106. De haeresibus et contentionibus.
    107. De eo qui negligit audire praecepta Dei.
    108. De inobedientia et excusatione vel correptione.
    109. De delatis et delatoribus, et de non indulgendo malis cogitationibus.
    110. De delatoribus.
    111. De his qui patri et matri injuriam faciunt.
    [Col. 0440C] 112. De his qui in patrem aut matrem per iracundiam manus erexerint.
    113. De his qui compatrem vel commatrem non conservant.
    114. De discordantibus.
    115. De his qui ob odium ad pacem non revertuntur.
    116. De excommunicatis.
    117. De non recipiendis muneribus a malis hominibus.
    118. De denuntianda iniquitate.
    119. De clericis vel laicis qui offendunt proximos suos.
    120. De ira, tristitia, odio et maledicto.
    121. De detractione, murmurio et invidia.
    [Col. 0440D] 122. De acidia, somnolentia et instabilitate.
    123. De praesumptione baptizandi.
    124. De his qui baptismum iterant.
    125. De his qui rebaptizati sunt, quantum poeniteant.
    126. De legitimo baptismo, et quod succurrendum est infirmo.
    127. Item de baptismo.
    128. De homine qui baptizavit filium de se genitum.
    129. De homine qui suos filios nesciens suscepisset.
    130. De compatribus ex conjugio.
    131. De Dominico die canonica et apostolica doctrina.
    [Col. 0441A] 132. De operibus diei Dominici, et de his qui in eodem die jejunant, vel indictum ecclesiae jejunium contemnunt.
    133. De sacrificio.
    134. De negligentia erga sacrificium, et errante presbytero in missa.
    135. De communione percipienda.
    136. De his qui multa mala fecerint, et de mitigatione poenitentiae.
    137. De poenitentia morientibus non neganda.
    138. De his qui poenitentiam in infirmitate petunt.
    139. De his qui petunt poenitentiam, et fuerunt linguae officio privati.
    [Col. 0441B] 140. De his qui poenitentiam accipiunt, et cum relevati fuerint, eam agere nolunt.
    141. De eadem re.
    142. De communione privatis et ita defunctis, et de missis mortuorum quando celebrandae sint.
    143. De remissione non quaerenda post mortem, cum in vita non fuerit quaesita.
    144. De quatuor modis quibus adjuvantur animae defunctorum.
    145. De cura eorum qui repentina morte sublati sunt.
    146. De his pro cujus anima dubitatur.
    147. De discretione poenae.
    148. Ut hi qui non potuerint jejunare, redimant se de substantia sua secundum qualitatem possessionis [Col. 0441C] suae.
    149. De eadem re ex alio poenitentiali.
    [Col. 0442A] 150. Editio Bonifacii episcopi de discretione poenitentiae.
    151. De eadem re.
    152. De eadem re.
    153. Quod non omnes uno modo sint instruendi.
    154. De communione post acceptam poenitentiam vel antea.
    155. De divite vel potente aut minoris ordinis, quomodo se redimant a criminalibus culpis.
    156. De diebus qui non computantur in poenitentia, et de diversitate temporum jejunii.
    157. De jejuniis in anno statuta canonica.
    158. De diversis jejunii temporibus.
    159. De origine biduanae seu triduanae.
    160. De indicto jejunio.
    [Col. 0442B] 161. De octo vitiis principalibus.
    162. Proles de supradictis vitiis.
    163. De octo principalibus vitiis, superbia, gula, fornicatione, avaritia, ira, acedia, tristitia, cenodoxia.
    164. De horis canonicis celebrandis.
    165. De his qui officium suum negligunt.
    166. Quod non liceat servis Dei pugnare, nisi pro magna necessitate.
    167. De clericis qui uxores habent, et sacerdotio volunt fungi
    168. Ut clericorum prohibeatur carnale consortium.
    169. Ut gradum regiminis nullus recipiat ante quam subesse didicerit.
    [Col. 0442C] 170. Ut ad sacrum altaris ministerium indoctus et temerarius nemo accedat.






[Col. 0441]
Auctores et libri in hac Collectione canonica hi fere laudantur.

    [Col. 0441C] Acumianus Longius. (Sic in cod. f. 193, sed videtur idem qui infra dicitur Commeanus.)
    Alcuinus.
    Ambrosius.
    Athanasius.
    Annales Hebraeorum.
    Antherus PP.
    Augustinus.
    Basilius.
    Beda.
    [Col. 0441D] Biblia sacra.
    Bonifacii episcopi editio De discretione poenitentiae.
    Coelestinus PP.
    Callistus PP.
    Canones Apostolorum.
    Canones Romanorum.
    Carolus rex.
    Cassianus.
    Chronica Graeca.
    Clemens Rom. PP.
    Collationes Patrum.
    Commeanus.
    Consulta synodorum.
    Cyprianus.
    Damasus PP.
    Decreta pontificum.
    Decretalium ante Siricium parcissimus est usus.
    [Col. 0442C] Deusdedit PP.---Est illa unica Deusdedit papae epistola ad Gordianum episcopum, quae in Conciliorum collectionibus exstat. Dicitur autem in cod. Gordianus non Hispalensis (quod fieri nequit), sed Hispaniensis episcopus, consonanter cum Pistoriensi codice ubi dicitur Hispaniarum episcopus.
    Evaristus PP.
    Eucherius.
    Eugenius PP.
    Faustinus.---Faustini episcopi sermones duos in [Col. 0442D] quinto Spicilegii volumine dedimus. Fragmentum autem apud canonicam collectionem f. 91 ita se habet. FAUSTINUS. »Non te fallo, quia quod tibi post mortem non proficit, non est a Deo. Dico namque ut vitam emendes et meritum redimas aut orationibus aut eleemosynis. Quid enim mortuis vox viva proficit quam non audiunt, et quae non tribuit eleemosynam?«
    Felix PP.
    Gelasius PP.
    Gordianus episcopus.---Gordiani hujus profertur in textu fragmentum epistolae ad Deusdedit PP. cujus non meminerunt Labbeus et Mansius editores actuum Deusdedit in collectionibus Conciliorum. Epistola Gordiani episcopi ad sanctum Deusdedit episcopum urbis Romae. »Scitis quia quomodo sunt septem dona Spiritus sancti, ita septem sunt dona baptismi. A primo pabulo sacrati salis, et ingressu [Col. 0443A] sanctae ecclesiae, usque ad confirmationem Spiritus sancti per chrisma. Ab hoc primo Spiritus sancti dono usque ad septimum, nullus Christianus suam commatrem in conjugio recipere debet; et qui praesumpserit, anathematis vinculis religetur in perpetuum, nisi poenitentiam egerit dignam. Similiter qui suam filiam, quae intra haec septem dona quae supra diximus, vel ad se vel suo filio in conjugio dederit.« Cum ergo videamus Gordianum ad Deusdedit scribentem, sequitur ut Labbei ac Mansii dubitationes contra pontificiae epistolae ad Gordianum sinceritatem prope jam eventilentur.
    Gratiani canonum collectio.
    Gregorius Nazianzenus.
    Gregorius Rom. PP.
    Hieronymus.
    Hilarus PP.
    Hormisda PP.
    Innocentius PP.
    [Col. 0443B] Isidorus Hisp.
    Joannes Chrysostomus.
    Joannes (VIII) PP.
    Josephus Caesariensis in ecclesiastica Historia.
    Judicium canonicum.
    Judicium synodale.
    Justiniani leges.
    Leo PP.
    Liber dogmatum ecclesiasticorum.
    [Col. 0444A] Liber Soliloquiorum.
    Martinus episcopus.
    Origenes.
    Poenitentiale quoddam.
    Paterii canones.
    Prosper.
    Regula clericorum.
    Serapion abbas.
    Silvester PP.
    Siricius PP.
    Smaragdus.
    Symmachus PP.
    Synodi Africanae variae, Agathensis, Alexandrina, Ancyrana, Antiochena, Apostolorum, Arausicana, Arbenensis (nisi est pro Narbonensis), Aurelianensis, Bracarensis, Carthaginiensis, Constantinopolitana, Chalcedonensis, Gangrensis, Hibernensis, Hispalensis, Ilerdensis, Illiberitana, Laurasica (nisi est pro Arausicana), Laodicena, Matisconensis, Narbonensis, Neocaesariensis, Nicaena, Romana, Sardicensis, [Col. 0444B] Terracinensis, Toletana, Valensis, Valentina, Vasensis, Vercellensis, Urbica.
    Theodorus episcopus.
    Vigilius PP.
    Vitae monachorum.
    Vitae patrum Aegyptiorum.
    Vitae sanctorum.
    Zacharias PP.
    Zosimus PP.






[Col. 0443]
EPISTOLA CANONICA Quam debent adimplere presbyteri, diaconi, seu subdiaconi [(1) 1Kb] .
(Apud Mai, Scriptorum veterum Collectio nova, VI, 101.)

[Col. 0443C] I. Primum omnium fidem catholicam omnes presbyteri, et diaconi, seu subdiaconi memoriter teneant; ut si quis hoc faciendum praetermittat, XL diebus a vino abstineat: et si post abstinentiam neglexerit, ad emendandum replicetur in eo sententia.

II. Ut nullus presbyter [(2) 1Kb] , diaconus aut subdiaconus cum mulieribus habitare aut conversari praesumat; et si inventus fuerit hoc faciens, de gradu dejiciatur: insuper et exsilio destinatus, dies suos in poenitentia finiat.

III. Ut ea quae a Deo conservandis Christianis principibus amore illata sunt vel fuerint ecclesiis vel titulis, nullus exinde subtrahere praesumat, ne sacratae res depopulentur. Et si quispiam praesumpserit, res quae fraudatae sunt, quadruplo restituantur; [Col. 0443D] aut si non habuerit unde, ipsa loca amittant; et res ipsae quae fraudatae sunt, ab episcopo ipsius recolligantur, et in ipso loco unde ablatae sunt refirmentur.

IV. De presbyteris qui eos ad communionem recipiunt, qui incestas nuptias contrahunt, id est matriniam, [Col. 0444C] cognatam, vel socrum, aut filiastram, vel proxima agnatione conjunctam in conjugio sibi sociant, et ad eos pervenerint, admoneantur ut separentur; qui si distulerint, communione priventur, et oblationes eorum in sacro altari non recipiantur. Et si presbyter sciens hoc neglexerit, distringendo, aut amicitiam temporalem attendendo, ad communionem eum receperit sine emendatione aut poenitentia, canonicae subjaceat sententiae.

V. De his presbyteris qui post primam vel secundam correptionem seu admonitionem recipiunt idola colentes, vel insipientes homines, qui ad fontes atque ad arbores sacrilegium faciunt, necnon dies Jovis ac Veneris propter paganorum consuetudinem observant [vel cerbolum aut anniculas faciunt, hoc [Col. 0444D] est suffitores et cornua incantant [(3) 1Kb] ], et eos post primam aut secundam admonitionem communicaverint, aut oblationes eorum susceperint, XL dierum spatio in pane et aqua sint contenti.

VI. Ut nulli sacerdotum extra jussionem episcopi sui procurationes saeculares liceat suscipere, excepta [Col. 0445A] jussione pontificis sui, religiosas causas, ecclesiarum videlicet, aut clericorum, pauperum vel viduarum, sicut sacri praecipiunt canones. Si quis contempta hac observatione in talibus causis se implicasse inveniatur, canonicae sententiae de ausu praesumptionis subjaceat.

VII. Ut si cui sacerdoti ex qualibet muliere denuntiatum fuerit, ut exinde suspectio malae opinionis efficiatur, nullam cum ipsa habeat conversationem, neque in secreto, neque in praesenti: si deinceps inventus fuerit post secundam et tertiam contestationem, ut contemptor, gradus sui periculum substineat.

VIII. Ut in nulla ecclesia cujuslibet dioeceseos ubi baptismus sit, presbyter absque diacono esse reperiatur. [Col. 0445B] Unde omnis presbyter non habens diaconum, eligat sibi personam, et plebi suae innotescat; tunc ad pontificem suum consignans deducat, cujus vitam probatam habeat, et diaconus consecretur. Quod si distulerit presbyter dicens, eo quod non habeat talem clericum, episcopus suus provideat ex ecclesia sua aut unde voluerit bonam personam: tantum est, ut sine diacono non sit. Constituimus enim ut diaconus in uno cubiculo cum presbytero suo maneat, deferens ei honorem ut dignum est; ante quorum lecta clerici simili modo manere videantur, ut semper absque suspectione sint, et Deus propitietur. Non existente presbytero intra domum, si ubicunqne abierit, diaconus post ejus egressum locum ejus obtineat, ad suscipiendum vel ordinandum quod utilitas domui [Col. 0445C] est: ita demum ut non presbytero suo superbiat; nam si hoc attentaverit, ab episcopo suo de contemptu superbiae judicetur: et de accessu ecclesiae quod supra altare ponitur, seu undecunque accedere potest sub amborum sigillo sit; et non unus sine alterius notitia expendere ubi necessarium fuerit praesumat.

[Col. 0446A] IX. Ut nullus presbyter, diaconus vel clericus in dioecesi constitutus praedia ecclesiae, hoc est terras, potestatem habeat venundandi, sed nec cuiquam parentum suorum donandi. Et qui hoc egerint, sub omni celeritate reddito pretio ad loca sacra quibus competunt, revertantur. Si autem hac observatione contempta quis hoc praesumpserit, res proprias in ipsa ecclesia relinquat, et ipse foras ejiciatur, eo quod divinae congruat rationi ut qui ecclesias accipiunt, ad regendum, non ad dispergendum accipiant. Simili modo nullam habeant potestatem quolibet modo ad alienandum neque infiduciandum neque venundandum; sed nec sine voluntate pontificis sui vicarios dandum aut liberos dimittendum. Qui hoc praesumpserit, ut superius censuimus, si habet proprietatem [Col. 0446B] suam, aliud tantum restituat; si non habuerit, exspoliatus omnibus foris ejiciatur; ipsae tamen res ad ecclesiam cujus res sunt revertantur.

X. Ad nos perlatum est eo quod quidam conjugati habentes titulos in quibus deserviant, de sacris vestibus mulierum vel filiarum suarum ornamenta faciant, et proprietario jure sibi defendant, quod Christianis hominibus nec loqui convenit, ut res sacras vel quae in sacro loco offeruntur, mulieribus suis usurpent vel filiis aut parentibus: et si hoc probatum fuerit, superiorum feriatur sententia.

XI. Omnes presbyteri, diaconi, subdiaconi, vel cunctus clerus qui sub episcopo esse noscuntur, si causas habuerint, et minime potuerint inter se deliberare, tunc ad pontificem suum conveniant ad [Col. 0446C] causam suam dicendam. Nam per nulla saecularia judicia adire praesumant; et qui hanc praeceptionem contempserint, superioribus poenis subjaceant, ita ut in poenitentia sint abstinentes a vini potatione vel ab esu carnium, donec ad metropolitanum suum accedant.



MONUMENTA DIPLOMATICA.



ANGLO-SAXONUM REGUM QUI SAECULO DECIMO FLORUERE LEGES ECCLESIASTICAE.
(Apud Mansi, Concil. Collect., tom. XVIII.)



[LEGES ECCLESIASTICAE.]




[Col. 0447]
ALFREDI REGIS Cognomento MAGNI PRAEFATIO SEU APPARATUS AD LEGES SUAS. (Anno 872-900.) Versio Guillelmi Lombard. e Saxonico. Cod. ms. collegii Corporis Christi Cantabr.

[Col. 0447B] I. Dominus locutus est verbum ad Moysen, et ita dixit: Ego sum Dominus Deus tuus: Ego te eduxi ex terra Aegypti et ex servitute ejus. Non diligas alios deos alienos praeter me (Exod. XX).

II. Non adhibeas nomen meum ad vanitatem; quoniam tu non es innocens apud me, si nomen meum ad vanitatem adhibeas.

III. Recordare diem Sabbati sanctificare; operamini sex dies, et septimo quiescite, tu et filius tuus, et filia tua, et servus tuus, et ancilla tua, et jumenta tua, et qui ingreditur inter portas tuas. Quoniam sex diebus Christus creavit coelos, et terram, et maria et omnes creaturas quae in eis sunt, et quievit septimo die. Et propterea Dominus illum sanctificavit.

[Col. 0447C] IV. Honora patrem tuum et matrem tuam, quos Dominus dedit tibi, ut sis longaevus in terris.

V. Non occidas.

VI. Non fureris.

VII. Non adultereris.

VIII. Non dicas falsum testimonium contra proximos tuos.

[Col. 0448B] IX. Non desideres proximi tui haereditatem in juste.

X. Non facias tibi aureos vel argenteos deos.

XI. Hae sunt leges, quas ipsis proponere debes. Si quis emat Christianum servum, sex annos serviat, septimo sit liber gratis. Cum quali vestimento intraverit, cum tali exeat; si ipse uxorem habeat, exeat cum eo. Si Dominus autem illi uxorem dederit, sit ipsa et liberi ejus domini.

Si servus autem dixerit: Nolo abire a domino meo, nec ab uxore mea, nec a liberis meis, nec ab haereditate mea, tunc dominus ejus ipsum ad templi officium adducat, et perforet autem illius subula, in signum quod sit semper in posterum servus.

XII. Licet quis vendiderit filiam suam in famulatum, [Col. 0448C] non sit serva in omnibus, uti aliae famulae. Non habeat potestatem eam extraneo meo populo vendendi; sed si illa non placeat ei qui ipsam emit, dimittat eam liberam ad extraneam gentem. Si autem permiserit filio suo rem cum ea habere, det ei donum; videat ut illa habeat vestitum, et pretium pudicitiae ejus, hoc est dotem ei suam largiatur. Si [Col. 0449A] ei nihil horum praestiterit, tunc sit libera.

XIII. Si quis sponte hominem occiderit, moriatur morte. Si autem eum coactus occiderit, vel invitus, vel non sponte, quasi Deus eum ita in manum suam tradiderit, et illi nunquam sit insidiatus, sit dignus privilegio suo, et justa gentium compensatione, si asilum quaerat. Si quis autem de industria et sponte occidat proximum suum per insidias, abstrahas eum ab ara mea ad morte moriendum.

XIV. Qui patrem suum vel matrem suam percusserit, morte moriatur.

XV. Qui hominem liberum furetur, illumque vendat, et obreptus sit, ut ipsum recipere nequeat, morte moriatur. Qui patri suo vel matri suae maledixerit, morte moriatur.

[Col. 0449B] XVI. Si quis proximum suum percusserit lapide vel pugno, et ille tamen egredi possit baculo innixus, adhibeat ei medicum, et opus ipsius operetur, quandiu ille non potest.

XVII. Si quis servum suum proprium vel ancillam percusserit, et ille eodem die non moriatur, attamen vixerit duos vel tres dies, non sit in omnibus aequaliter reus, quoniam pecunia ejus erat. Si autem eodem die mortuus sit, tunc culpa in eo quiescat.

XVIII. Si quis inter pugnandum gravidae uxori nocuerit, compenset damnum, sicut leges judicant. Si illa moriatur, det vitam pro vita.

XIX. Si quis alterius oculum effoderit, compenset proprio: dentem pro dente, manum pro manu, pedem pro pede, adustionem pro adustione, vulnus [Col. 0449C] pro vulnere, vimen pro vimine.

XX. Si quis servi sui vel ancillae suae oculum excusserit, et ipse post factum hoc monoculus sit, manumittat ipsum statim. Si dentem ei excusserit, faciat idem.

XXI. Si bos cornu petierit virum vel feminam ut moriantur, lapidibus obruatur, et caro ejus non edatur; et dominus sit innocens, si bos petulcus antea fuerit biduum vel triduum, et dominus hoc nesciverit: si autem ille hoc sciverit, et eum intus asservare noluerit, atque is tunc virum vel feminam occiderit, lapidibus obruatur, et dominus occidatur, vel vita pretio redimatur, prouti sapientes justum invenerint. Si filium vel filiam confoderit, eidem legi sit obnoxius. Si autem servum vel ancillam [Col. 0449D] confoderit, solvat domino triginta solidos argenti, et bos lapidibus obruatur.

XXII. Si quis foderit aquae puteum, vel clausum aperuerit, et eum deinde non claudat, compenset omne jumentum quod ibi inciderit, et illud mortuum retineat.

XXIII. Si bos alterius bovem vulneraverit, et ille postea moriatur, vendatur bos ille [vivus] et dividatur pretium, ac caro etiam ejus, sicuti et mortui. Si dominus autem sciverit quod bos petulcus esset, et illum asservare noluerit, det ei alium bovem illius loco, et ipse omnem carnem [mortui] retineat.

XXIV. Si quis alterius bovem furetur, et eum occidat vel vendat, compenset ipsum duobus, et [Col. 0450A] quatuor ovibus unam. Si non habeat quo compenset, ipse vendatur pro pecunia illa.

XXV. Si fur domum alicujus noctu effringat, et ibi occidatur, ille qui eum occidit non sit homicidii reus; si deinde post ortum solis hoc fecerit, sit homicidii reus, et tunc ipse moriatur, nisi necessitate impulsus fuerit. Si apud eum, vivum aliquid quod antea furatus erat, inveniatur, dupliciter illud compenset.

XXVI. Si quis damnum intulerit alterius vineae, vel agro ejus, vel alicui ejus terrae, compenset, sicut quis illud aestimaverit.

XXVII. Si ignis immissus sit ad comburendam segetem, compenset detrimentum illud ille qui ignem immisit.

[Col. 0450B] XXVIII. Si quis apud amicum deponat pecuniam, si ille eam furetur, dupliciter compenset. Si autem nesciat quis eam furtim subduxerit, excuset seipsum, quod nullam fraudem in hoc commiserit. Si hoc vivum animal esset, et ipse dixerit quod exercitus illud sumpserit, vel quod a seipso mortuum sit, et testes habeat, non necesse est ut illud compenset. Si autem testes non habeat, et ille ei non credat, tunc juramentum praestet.

XXIX. Si quis feminam non maritatam deceperit, et cum ea coiverit, compenset ei, et postea illam in uxorem ducat. Si pater feminae eam illi dare noluerit, solvat pecuniam illam pro dote.

XXX. Feminam quae consuevit excipere incantatores, et magos, et sagas, ne sinas vivere.

[Col. 0450C] XXXI. Et si quis rem habeat cum bestia, morte moriatur.

XXXII. Et si quis sacrificium immolaverit praeter Deo soli, morte moriatur.

XXXIII. Advenam et peregrinum ne affligas, quoniam fuistis peregrini in terra Aegypti.

XXXIV. Viduis et orphanis ne noceatis, neque affligatis eos; si horum aliquid feceritis, vociferabunt ad me, et ego illos audiam, et ego vos gladio meo occidam, et ego faciam uxores vestras viduas, et liberos vestros orphanos.

XXXV. Si tu pecuniam mutuo dederis socio tuo, qui tecum habitare velit, ne praebeas te illi exactorem, neque humilia illum usura tua.

XXXVI. Si quis habeat tantum simplex vestimentum [Col. 0450D] ad se eo operiendum et defendendum, et si illud pignoris loco dederit, ante solis occasum ei reddatur. Si tu ita non feceris, tunc clamabit ad me, et ego ipsum audiam, quoniam ego sum valde misericors.

XXXVII. Ne calumnieris dominum tuum, ne maledicas principi populi tui.

XXXVIII. Decimas tuas et primitias tuas ambulantes et crescentes des Deo.

XXXIX. Omnem carnem quam ferae relinquunt, non edatis, sed detis illam canibus.

XL. Falsi hominis verbum ne cures, nec eum auscultes, neque ipsius juri faveas, nec ullum testimonium post eum dicas.

[Col. 0451A] XLI. Ne sequaris populi consilium pravum, et injustitiam amantem discursum ejus, et clamorem contra jus tuum, nec in maxime insipienti doctrina ei faveas.

XLII. Si offenderis alicujus pecus errans, licet sit adversarii tui, reducas illud ipsi.

XLIII. Judica semper justum judicium, neque facias aliud jus diviti, aliud pauperi, nec aliud jus amico, et aliud inimico facias.

XLIV. Semper evites mendacium.

XLV. Insontem et innocentem hominem ne affligas unquam.

XLVI. Ne accipias unquam dona, quoniam caecant saepissime sapientum virorum consilium, et verba eorum pervertunt.

XLVII. Peregrinum et extraneum ne patiaris inscium [Col. 0451B] ulla aliqua injuria affici.

XLVIII. Ne juretis unquam per deos gentilium, neque propter ullam rem invocetis eos.

XLIX. Hae sunt leges quas omnipotens Deus ipse loquebatur ad Moysen, et jussit ei ut custodiret. Et postquam unigenitus Dei Filius Deus noster, hoc est Salvator Christus, in orbem terrarum venisset, dicebat quod non venerit praecepta illa violare aut interdicere, sed cum omni bonitate implere. Docebat etiam misericordiam et humilitatem. Tum post passionem suam, antequam apostoli ipsius abiissent in omnes terras docere, et cum adhuc congregati essent, multos gentiles ad Deum converterunt. Cum hi omnes congregati essent, miserunt legatos in Antiochiam, et Syriam, et Ciliciam, Christi leges [Col. 0451C] docere. Cum hi resciscerent quid illis acciderit, tunc miserunt epistolam ad illos. Haec est autem epistola quam apostoli mittebant omnibus Antiochiae, et Syriae, et Ciliciae, qui nunc a gentibus ethnicis ad Christum erant conversi.

»Apostoli et seniores fratres salutem vobis optant, et nos vobis nuntiamus, quod nos audiverimus, nostrorum sociorum aliquos cum nostris sermonibus ad vos venisse, et vos tristibus modis jussisse observare ea quae eos haud jussimus, et vos seduxisse variis praeceptis, et animas vestras magis labefactavisse quam instruxisse. Tunc congregati sumus propter hoc, et nobis omnibus placuit mittere Paulum et Barnabam, viros qui parati sunt vitam suam [Col. 0451D] linquere pro nomine Domini. Cum illis mittimus Judam et Silam, ut vobis idem dicant. Spiritui [Col. 0452A] sancto videbatur et nobis, nullum onus vobis imponere, praeter id quod vobis necessarium erat observatu, videlicet hoc, ut caveatis ne illud quod diabolo immolatum est adoretis, et sanguinem ac suffocatum ne edatis, et [caveatis] ab occulto concubitu, et quod vultis ut alii homines vobis non faciant, ne faciatis aliis. Hujus unicae legis homo meminisse potest, ut quemlibet juste judicet, nec opus habeat alio statuorum libro. Caveat ut nullum hominem judicet quia non vult, ut ipsum judicet ille, si jus aliquod in eum quaereret. Postquam hoc accidisset, quod multae gentes Christi fidem amplexae sunt, tunc multae synodi per totum terrarum orbem congregabantur, et similiter etiam per Anglicam gentem, postquam ea Christi fidem accepisset, [Col. 0452B] sanctorum episcoporum ac aliorum etiam illustrium sapientum. Illi constituerunt ex misericordia, quam Christus docuit pro eo, qui maxime peccabat, quod principes mundi debeant bona cum eorum venia absque crimine, pro gravissimo delicto compensationem pecuniariam facere, quam illi constituunt; excepta proditione Domini, cui nullam misericordiam audebant assignare, quoniam Deus omnipotens nullam unquam constituit ei qui eum contempserit, neque Christus Dei Filius ullam unquam exhibebit ei qui ipsum in mortem tradidit. Et jussit Dominum amare sicut seipsum. Hi igitur in multis synodis multis humanis sceleribus poenas constituerunt, et in multis synodalibus libris scribi jusserunt, ubi una lex, ubi altera [obtineret].«

[Col. 0452C] Ego Aelfredus rex in unum colligi et litteris consignari jussi multa eorum quae parentes nostri observabant, quae mihi placebant; et multa eorum quae mihi non placebant, rejeci cum sapientum meorum consilio, et alio modo jussi observari, quoniam non audebam tentare meorum [statuorum] aliqua scriptis consignare. Porro etiam me latuit quid eorum placuerit illis qui nobis succederent. Ast cum deprehenderim sive in diebus Inae cognati mei, vel in Offae Merciorum regis, vel Aethelberti, qui primus baptisma accepit in natione Anglica, ea quae mihi justissima videbantur, exinde collegi, et reliqua neglexi. Ego Aelfredus occiduorum Saxonum rex, omnibus meis sapientibus hic usus sum; et illi dicebant, [Col. 0452D] quod ipsis omnibus bene placuerint, ea ut observarentur.




[Col. 0451]
LEGES ECCLESIASTICAE ALFREDI MAGNI REGIS ANGLORUM, E civilibus suis aliis decerptae.



I. De juramentis et vadiis.
[Col. 0451D]

In primis docemus, quod maxime necessarium est, ut quilibet homo juramentum suum et pactum suum caute observet. Si quis in contrarium hujus coactus sit per errorem vel ad proditionem Domini, vel ad aliqua injusta auxilia, tunc rectius est hoc ementiri quam implere. Si autem paciscatur id quod ei justum est praestandi, et illud transgrediatur, de humiliter [Col. 0452D] arma sua et possessionem suam amicis suis tenenda, et sit quadraginta dies in carcere in regis urbe, ubi passurus sicuti episcopus ei imposuerit, et cognati ejus nutriant ipsum, si ipse victum non habeat; si cognatos non habeat, vel tunc cibum non habeat, regis praepositus eum nutriat. Si ad id cogi oporteat, et aliter nolit, si vinciatur, perdat arma sua et haereditatem suam. Si occidatur, jaceat inultus. Si aufugiat ante [Col. 0453A] terminum, et apprehendatur, sit quadraginta dies in carcere, ut ante debuerat. Si autem evaserit, sit exsul et excommunicatus ab omnibus Christi ecclesiis. Si tunc alterius hominis fidejussor sit, emendet violatam fidem, sicuti ei justum visum erit, et pacti fractionem, sicuti confessor ejus ei indicaverit.



II. De refugiis ad templa (LL. Sax. c. 2).

Si quis ad ecclesiae mansionem pro qualicunque culpa confugerit, quae ad regis firmam vel aliam liberam familiam honoratam non pertinet, habeat trium dierum terminum se ibi abscondendi, nisi reconciliari voluerit. Si quis ipsum in hoc termino infirmaverit verberibus, vel vinculis, vel vulneribus, emendet quodlibet eorum secundum jus patriae, tam capitis aestimatione quam poena; et ecclesiae ministris [Col. 0453B] centum viginti solidos pro infractione pacis ecclesiasticae compenset, et bona ejus apprehendantur.



III. De violatione vadimonii (LL. Sax. c. 3).

Si quis fidejussionem regi factam violaverit, compenset injuriam hanc, sicut ei [scil. regi] rectum videbitur, et violationem fidejussionis quinque libris bonae monetae. Violationem fidei archiepiscopo factam, vel pacis violationem emendet [ille] III libris. Alterius episcopi, vel senatoris fidem. vel pacem violatam emendet II libris.



IV. De pace ecclesiastica (LL. Sax. c. 5).

Ordinamus etiam cuilibet ecclesiae ab episcopo consecratae pacem hanc. Si quis facinorosus ad eam currat vel confugiat, ut nemo ipsum intra septem dies inde extrahat. Si quis hoc fecerit, [Col. 0453C] reus sit violationis pacis regiae et Ecclesiae (majoris criminis, si plures exinde rapuerit) si prae fame vivere possit, nisi ipse viam vi aperuerit. Si aeditui magis opus habeant ecclesia sua, custodiant eum in alia domo, quae non habeat plura ostia quam ecclesia. Caveat ecclesiae illius senior, ut ei intra hoc spatium cibum non praebeat. Si quis capientibus eum arma sua extradere vellet, custodiant ipsum triginta dies, et illum cognatis suis offerant. Pax Ecclesiae etiam est, si quis ad ecclesiam confugerit pro delicto, quod antea tamen patefactum non erat, et illud ibi in Dei nomine fateatur, dimidium poenae ei condonetur.



V. De sacrilegio (LL. Sax. c. 6).

Si quis in templo aliquid furetur, solvat valorem, [Col. 0453D] et multam quae ad valorem pertinere potest, et manus ei abscindatur, qua cum hoc commisit. Si manum redimere velit, et hoc ei permittatur, solvat id quod ad capitis ejus aestimationem pertinet. Si quis furetur die Dominico vel festo nativitatis Christi, vel Paschate, vel festo Ascensionis Domini, vel diebus lustrationis, volumus ut eodem modo duplum solvat, ac festis Quadragesimae.



VI. De eo qui monialem e templo eduxerit (LL. Sax. c. 8).

Si quis monialem e templo educit absque venia regis vel episcopi, solvat centum viginti solidos: dimidium regi, dimidium episcopo, ac praeposito [Col. 0454A] templi, qui monialem habet. Si ipsa diutius vivat quam ille qui ipsam eduxit, nihil ea de haereditate ejus habeat. Si infantem procreaverit, non habeat plus de haereditate ipsius quam mater ejus. Si infans illius occidatur, solvatur regi pars poenae quae maternae cognationi debetur, patris parentibus pars detur altera.



VII. De fornicatoribus (LL. Sax. c. 10).

Si quis rem habeat cum duodecies centum solidorum hominis uxore, centum viginti solidos solvat pro aestimatione capitis. Sexcentum solidorum hominis centum solidis emendet. Coloni quadraginta solidis. Et hoc in viventi possessione pecunia componatur, et nullus homo propterea vendatur.



VIII.
[Col. 0454B]

Si quis coloni uxoris mamillas attrectaverit, quinque solidis ei emendetur. Si prosternat eam, nec rem cum illa habeat, decem solidis emendet. Si rem cum illa habeat, sexaginta solidis compenset. Si alius vir cum ipsa prius coivit, dimidium hujus sit emendatio. Si quis illum accuset, excuset hoc sexaginta hydis, vel perdat dimidium emendationis. Si illustris familiae marito hoc accidat, emendatio pro capitis aestimatione crescat.



IX. De pugnis (LL. Sax. c. 15).

Si quis coram archiepiscopo pugnet, vel arma stringat, centum quinquaginta solidis emendet. Si coram alio episcopo vel senatore hoc accidat, centum solidis emendet.



X. De contrectatione monialis (LL. Sax. c. 18).
[Col. 0454C]

Si quis monialem fornicationis causa, vel vestem ejus, vel ubera ejus, absque ipsius licentia contrectaverit, duplum compenset, sicut antea de laicis injunximus.



XI. De eo qui monachis nummum concredit (LL. Sax. c. 20).

Si quis alterius monacho pecuniam concredat absque praepositi monasterii venia, et eam ipsi amiserit, nihil inde recipiat qui eam prius possedit.



XII. De sacerdotum pugna (LL. Sax. c. 21).

Si sacerdos aliquem occidat, capiatur omne quo mansionem sibi emit, et episcopus ipsum sacris ordinibus exuat, tunc ab ecclesia extradatur, nisi [Col. 0454D] dominus capitis aestimatione veniam illi impetrare voluerit.



XIII. De stupro (LL. Sax. c. 25).

Si quis coloni mancipium ad stuprum comminetur, quinque solidis colono emendet, et sexaginta solidis multae loco. Si servus servam ad stuprum coegerit, compenset hoc virga sua virili. Si quis puellam tenerae aetatis ad illicitum concubitum comminetur, eodem modo puniatur quo ille qui adultae servae hoc fecerit.



XIV. De eo qui de aliqua re Deo praestanda pro altero fidejusserit (LL. Sax. c. 29).

Si quis fidejussionis Deo pro altero praestandae accusatus fuerit, et compellare voluerit quod aliquid [Col. 0455A] eorum quae ipsi debebat non praestiterit, faciat tunc antejuramentum in quatuor ecclesiis, et si alter ipsum culpa eximere voluerit, in duodecim ecclesiis hoc faciat.



XV. De pugna coram senatore (LL. Sax. c. 34).

Si quis coram regis senatore in concursu plebis pugnet, compenset capitis aestimationem et poenam, prouti justum est, et in primis senatori CXX solidos poenae loco. Si quis concursum populi extractione armorum concitaverit, solvat senatori CXX solidos poenae loco. Si hoc coram regii senatoris substituto, vel regis presbytero accidat, sit poena XXX solidi.



XVI. De violatione pacis in urbe (LL. Sax. c. 36).

[Col. 0455B] Violatae pacis in urbe regia [compensatio] sit CXX solidorum; in archiepiscopali urbe violatio pacis nonaginta solidorum; alterius episcopi et senatoris LX solidorum; hominis MCC solidorum, triginta; sexcentorum solidorum hominis, quindecim; coloni violatio septi, quinque solidorum. Si horum aliquid accidat, cum exercitus vagatur, vel tempore jejunii quadragesimalis, compensatio sit duplex. Si quis tempore Quadragesimae velamen sacrum [Col. 0456A] coram populo absque venia deponat, CXX solidis compenset.



XVII. De terra haereditaria (LL. Sax. c. 37).

Si quis terram haereditariam habeat, quam parentes ejus ipsi reliquerunt, tunc statuimus ut eam non vendat a cognatis haeredibus suis, si adsit scriptura vel testis, quod illi viro prohibitum sit, qui eam ab initio acquisivit, et illi qui eam vendidit, ut ita facere nequeat; et hoc tunc in regis vel in episcopi testimonio recitetur coram cognatis suis.



XVIII. De solemnitate diei festi (LL. Sax. c. 39).

Omnibus ingenuis hominibus dies hi sint remissi, exceptis servis et operariis. Duodecim dies in Natale Domini, et dies ille in quo Christus diabolum superavit, [Col. 0456B] et S. Gregorii dies memorialis, et septem dies ante Pascha, et septem post, et unus dies in festo S. Petri et S. Pauli, et in autumno plena septimana ante festum B. Mariae, et unus dies ante celebrationem omnium sanctorum, et quatuor dies Mercurii in quatuor septimanis jejunialibus, omnibus hominibus sunt remissi, pro beneplacito cujuslibet, illi, qui aliquid in Dei nomine bene fecerit, vel illi qui cum aliquo suo opere [aliquid] promereri poterit.




[Col. 0455]
LEGES ECCLESIASTICAE Ab ALFREDO Magno rege Anglorum, et Guthurno rege Anglodanorum in concilio quo foedus inierunt sancitae.
(Desiderantur in Lombardi , sed hic addidimus ex Historia Jornalensi, seu Jernalensi manuscripto.)



TITULI LEGUM ECCLESIASTICARUM.
[Col. 0455C]

    I. De dilectione Dei et pace Ecclesiae (LL. Sax. cap. 1).
    II. De negligentibus legem Christi et paganismum venerantibus (LL. Sax. cap. 2).
    III. De ornatis male viventibus (LL. Sax. cap. 3).
    IV. De presbyteris falso pronuntiantibus festum vel jejunium (LL. Sax. cap. 3).
    V. De presbyteris rectis terminis chrisma non perquirentibus, vel baptismum negantibus (LL. Sax. cap. 3).
    VI. De fratribus vel cognatis in una fornicantibus (LL. Sax. cap. 4).
    VII. De ordinato qui vitam forisfaciat (Desideratur in Sax.).
    [Col. 0455D] VIII. De reo mortis qui confiteri desiderat sacerdoti (LL. Sax. cap 5).
    IX. De decimis Dei retentis, et aliis ecclesiae rectitudinibus (LL. Sax. cap. 6).
    X. De illis qui mercandisant diebus Dominicis (LL. Sax. cap. 7).
    [Col. 0456C] XI. De operantibus diebus Dominicis (LL. Sax. cap. 7).
    XII. De jejuniis infractis (LL. Sax. cap. 8).
    XIII. De diebus in quibus ordalium et jusjurandum prohibeantur (LL. Sax. cap. 9).
    XIV. Ne die Diminica homo forisfactus occidatur (LL. Sax. cap. 10).
    XV. . . . . . LL. Sax. cap. 10.
    XVI. De sortilegis, incantatoribus, veneficis, perjuris, et his similibus (LL. Sax. cap. 11).
    XVII. De ordinatis vel alienigenis in aliquo de pecunia vel vita seductis (LL. Sax. cap. 12).





PRAEFATIO

[Col. 0456D] I. Hoc est concilium [(1) 1Kb] quod Alfredus rex et Godrun [(2) 1Kb] rex elegerunt et condixerunt, cum Angli et Dani ad pacem et concordiam plene convenerunt, et sapientes, et qui postea successerunt. saepius hoc et assidue renovantes in bonum semper adduxerunt.



LEGES ECCLESIASTICAE ALFREDI ET GUTHURINI REGUM.
[Col. 0457A]

I. In primis est ut unum Deum diligere velint, et omni paganismo sedulo renuntiare. Et instituerunt saecularem justitiam pro eo quod sciebant quod non poterant multi aliter castigari, plures vero nolebant ad Dei cultum, sicut deberent, aliter inclinare. Et saecularem emendationem instituerunt communem Christo et regi, ubicunque recusabitur lex Dei juste servari secundum dictionem episcopi. Et hoc est primum edictum Ecclesiae, pax inter parietes suos, et regis Hangrid semper inconvulsa permaneat.

II. Si quis Christianitatem suam male mutat, ut paganismum veneretur verbis vel operibus, reddat [Col. 0457B] sic weram, sic witam, sic lashlite, secundum quod factum sit.

III. Et si quis ordinatus furetur, vel praelietur, vel perjuret, vel fornicetur, emendat sicut factum erit, sic weram, sic witam, sic lashlite, et erga Deum saltem emendet juxta sanctorum canonum doctrinam, et plegium faciat inde, vel mittatur in carcerem.

IV. Et si presbyter populum suum misdoceat de festo vel jejunio, reddat XXX solidos cum Anglis, et cum Dacis III dimidias marcas.

V. Si presbyter ad rectum terminum sanctum chrisma non perquirat, vel baptismum perneget ei cui necesse sit, reddat witam cum Anglis et cum Dacis lashlite, id est XII oras. Et de sublegereis [Col. 0457C] sapientes instituerunt, ut rex habeat superiorem, et episcopus inferiorem, nisi dignius emendetur pro Deo et pro saeculo juxta modum facti, sicut episcopus docebit.

VI. Si duo fratres vel duo cognati cum una aliqua fornicentur, emendent in omni mansuetudine, sicut eis permittetur: sit wita, sit lashlite, secundum modum facti.

VII. [(3) 1Kb] Et si ordinatus homo se forisfaciat, in morte plectendus actibus exsuperetur, et episcopi judicio reservetur.

VIII. Et si quis reus mortis profiteri desideret sacerdoti, nunquam negetur ei, et omnes rectitudines Dei pacificentur sedulo per Dei misericordiam, et per witam quam sapientes addicent.

[Col. 0457D] IX. Et si quis decimam contra teneat, reddat lashlite cum Dacis, witam cum Anglis. Si quis Rofeil [Col. 0458A] [(4) 1Kb] superteneat, reddat lashlite cum Dacis, witam cum Anglis. Si quis non reddat symbolum luminis, reddat lashlite cum Dacis, witam cum Anglis. Si quis Dei rectitudines aliquas disforciet, reddat lashlite cum Dacis, witam cum Anglis. Si contra stet, ut hominem vulneret, de wita componat. Si aliquem dejiciat in mortem, sit utlaga ut exlex, et persequetur eum cum clamore omnis qui rectum amat. Et si faciat ut occidatur pro eo quod contra rectum, et regis imperium stet, si hoc probetur jaciat egilde.

X. Si quis in die Dominica negotiationem facere praesumat, perdat ipsum capitale, et XII oras cum Dacis, et XXX solidos cum Anglis.

XI. Si liber diebus festis operetur, perdat libertatem [Col. 0458B] suam, witam vel lashlite, servus corium perdat vel hidgildum. Si dominus servum suum cogat festis diebus operari, reddat idem dominus lashlite cum Dacis, et witam cum Anglis.

XII. Si liber homo rectum jejunium frangat, reddat witam vel lashlite; si servus hoc faciat, perdat corium suum vel hidgildum.

XIII. Ordalium et jusjurandum festis diebus et legitimis jejuniis legibus est interdictum. Et qui hoc fregerit, reddat lashlite cum Dacis, witam cum Angelis.

XIV. Si fieri possit, nunquam occidatur aliquis in festo Dominicae diei, quidquid peccaverit: sed capiatur et servetur donec transeat festa [Col. 0458C] dies.

XV. Si quis foris factus, et de membris disfactus dimittatur, et idem post afflictionem per quatuor noctes vivat; potest ei deinceps per episcopi licentiam subveniri, si quis ejus doloribus et animae condescendat.

XVI. Si sortilegae vel incantatrices, perjuri et venefici, foedae, fetidae, vel meretrices alicubi compereant, relegentur de patria, desperent omnia, nisi cessent, et profundius emendent.

XVII. Si ordinatus vel alienigena seducatur in aliquo de pecunia, vel wita, tunc debet ei adesse rex, vel comes illius terrae, et episcopus gentis illius pro cognatione et advocato, si penitus alium non habeat, et emendet sedulo juxta modum facti Christo, [Col. 0458D] et regi, sicut docebit, vel illud factum profunde nimis vindicet, qui rex sit in populo.



EDUARDI SENIORIS ANGLORUM REGIS ET GUTHURNI REGIS DANORUM IN EASTANGLIA LEGES ECCLESIASTICAE Ab Aluredo Magno et Guthurno regibus primum conditae, et nunc denuo ab Eduardo filio ejusdem Aluredi et Gulhurno foedus ineuntibus, Intingfordae, ut videtur, confirmatae [(5) 1Kb] . (Anno 905-906.)




[Col. 0459]
[LEGES ECCLESIASTICAE.]



TITULI LEGUM ECCLESIASTICARUM.
[Col. 0459A]

    I. De pace Ecclesiae.
    II. De apostatis.
    III. De correctione ordinatorum, id est, sacris initiatorum.
    IV. De incestu.
    V. De rei capitalis damnato confessorem desiderante.
    VI. De decimis et censu ecclesiae detentis.
    VII. De iis qui die Dominico sua negotia agunt.
    VIII. De jejuniis.
    IX. De jurejurando et ordalio.
    X. De membro truncato post tertium diem subveniendo.
    XI. De sagis, ariolantibus, pejerantibus, etc.
    XII. De iis qui sacris initiantur, et de peregrinis.





PROOEMIUM.

[Col. 0459B] Hoc est senatusconsultum quod Alfredus rex, et Guthrun rex, et deinde Eadweardus et Guthrun rex elegerunt, et statuerunt cum Angli et Dani pacem et amicitiam susceperunt, et sapientes etiam, qui postea erant, saepe et continuo eadem renovaverunt et melius adauxerunt.

In primis est quod statuerunt, ut unum Deum diligere velint, et omnem gentilismum sedulo rejicere; et constituerunt etiam saecularem disciplinam, pro eo quod sciebant, quod non possent multos aliter gubernare, et multi nollent ad ecclesiasticam emendationem aliter flectere, sicuti debebant. Et compensationem saecularem instituerunt Christo et regi communem, sicubi homo nollet ad ecclesiasticam compensationem inclinare virtute auctoritatis episcoporum.



I. De pace Ecclesiae.
[Col. 0459C]

Hoc est igitur primum, quod dixerunt, ut Ecclesiae pax intra parietes, et regis manu data pax persistat aequaliter incorrupte.



II. De apostatis.

Et si quis Christianismum spernat, vel paganismum veneretur verbis vel operibus, compenset tam aestimationem capitis, quam multam, et legis violationem, secundum quod factum est.



III. De correctione ordinatorum.

Si quis sacris initiatus furetur, vel dimicet, vel pejeret, vel fornicetur, compenset secundum quod [Col. 0460A] factum est tam aestimatione capitis, quam multa, et legis violatae poena; et erga Deum saltem emendet, sicut canones adnotant, et fidejussorem inveniat, vel in carcerem detrudatur. Si presbyter populum male instruat de festivitate vel jejunio, solvat XXX solidos apud Anglos et apud Danos sesquimarcam. Si presbyter ad justum terminum chrisma non paret, vel baptisma deneget ei qui ejus opus habet, solvat multam apud Anglos, et apud Danos poenam legis violatae, hoc est XII oras. Si sacris initiatus aliquid morte dignum perpetraverit, capiatur et ad episcopi judicium deferatur.



IV. De incestibus.

De incestibus sapientes instituerunt ut rex habeat majoris conditionis homines, et episcopus minoris, [Col. 0460B] nisi homo coram Deo et mundo compenset secundum id quod factum est, sicuti episcopus adnotat. Si duo fratres, vel duo consanguinei cum una uxore rem habeant, compensent in omni mansuetudine, sicuti eis permittitur, sive multa, sive aestimatione capitis, sive pacis violatae poena, secundum id quod factum est.



V. De rei capitalis damnato confessorem desiderante.

Et si mortis reus confiteri cupiat, nunquam hoc ei negetur, et omnes Dei leges sedulo promoveantur per Dei misericordiam, et per poenas, quas sapientes irrogabunt.



VI. De decimis et censu Ecclesiae detentis.

Si quis decimas retineat, solvat legis violatae poenam apud Danos, multam apud Anglos. Si quis sancti [Col. 0460C] Petri denarium retineat, solvat legis violatae poenam apud Danos, multam apud Anglos. Si quis unum nummum candelarem retineat, solvat legis violatae poenam apud Danos, multam apud Anglos. Si quis aratri eleemosynam non dat, solvat legis violatae poenam apud Danos, multam apud Anglos. Si quis aliqua ecclesiastica jura supprimat, solvat legis violatae poenam apud Danos, multam apud Anglos. Si dimicet, et hominem vulneret, vitam perdat. Si aliquem morte afficiat, tunc sit exlex, et eum persequatur cum clamore quilibet eorum, qui jus amat. Et si faciat, ut quis eum occidat, pro eo quod Dei [Col. 0461A] vel regis juri se opposuit: si hoc affirmetur, jaceat sine compensatione.



VII. De festi diei operibus.

Si quis die Dominica mercari praesumat, perdat mercatum, et XII oras apud Danos, et XXX solidos apud Anglos. Si liber homo die festo operetur, perdat libertatem suam, vel solvat multam, et legis violatae poenam: servus homo vapulet, vel verbera redimat. Si dominus servos suos die festo ad opus cogat, solvat legis violatae poenam dominus juxta legem Danorum, et multam apud Anglos.



VIII. De jejuniis.

Si liber homo justum jejunium dissolvat, solvat multam vel legis violatae poenam. Si servus hoc fecerit, [Col. 0461B] vapulet, vel verbera redimat.



IX. De ordalio et juramentis.

Ordalium et juramentum sunt prohibita diebus festis, et legitimis jejunii diebus; et si quis illud dissolvat, solvat legis violatae poenam apud Danos, et multam apud Anglos.

Si fieri possit, nunquam occidatur in diei Dominicae [Col. 0462A] festo, qui aliquid perpetravit; sed capiatur, teneatur usquedum dies festus transierit.



X. De membro truncato post tertium diem subveniendo.

Si particula membri claudicantis ejus qui condemnatus fuerit, praecidatur, et ille post haec tres dies vivat, potest ei deinceps auxilium ferri cum episcopi venia, si quis velit doloribus et animae mederi.



XI. De sagis, incantatoribus, perjuris, etc.

Si sagae vel incantatores, perjuri vel venefici, vel fetidae, inquinatae publicae meretrices aliqua in regione compareant, tunc relegentur ex terra, et gens purgetur, vel ibi omnia illis eripiantur, nisi cessent et altius compensent.



XII. De sacris initiatis et alienigenis.

Si sacris initiatus vel alienigena per aliquam rem [Col. 0462B] seducatur [in iis quae ad] pecuniam vel ad vitam [spectant] tunc rex ei esse debet, vel comes, qui in regione, et episcopus gentis ejus, loco cognatorum et patronorum, nisi alias alios habeat, et sedulo compenset secundum id quod factum est, Christo et regi, sicuti decet; vel qui rex est in [illa] gente, factum hoc quam acerrime vindicet.



AETHELSTANI ANGLORUM REGIS LEGES ECCLESIASTICAE.




[Col. 0461]
CONCILIUM GRATELEANUM Ab AETHELSTANO rege Anglorum habitum, circa annum Domini 928, In quo leges plurimae, cum civiles tum ecclesiasticae, statuuntur: praetermissis vero illis, collector has concinnavit.



TITULI CAPITULORUM.
[Col. 0461C]

    I. De decimis reddendis, paupere alendo, et eleemosyna e regiis praediis annuatim eroganda (LL. Sax. in prooemio. Jorn. cap. 1).
    II. De irruptione in ecclesiam (LL. Sax. cap. 5. Jorn. cap. 10).
    III. De sagis (LL. Sax. cap. 6. Jorn. cap. 11.).
    IV. De monetariis (LL. Sax. cap. 14. Jorn. cap. 20).
    V. De ordalio se sistere spondentibus (LL. Sax. cap. 23. Jorn. cap. 30).
    VI. De rerum emptione in die Dominica (LL. Sax. cap. 24. Jorn. cap. 32).
    VII. De pejerantibus (LL. Sax. cap. 25. Jorn. cap. 34).
    VIII. De has leges non exsequentibus (LL. Sax. cap. 26. Jorn. cap. 34).
    [Col. 0461D] IX. De legum latoribus, et loco (LL. Sax. cap. ult. Jorn. cap. 35).





AETHELSTANI REGIS CONSTITUTIO.

Ego Aethelstanus rex, ex consilio Wulfhelmi archiepiscopi mei, et aliorum episcoporum meorum, praecipio omnibus meis praefectis per totum meum [Col. 0462C] regnum in Domini et omnium sanctorum nomine, et per amorem meum, ut illi prius meae propriae possessionis decimas solvant, tam viventis animalis quam annui fructus; et ut idem quoque faciant de suo proprio episcopi, et senatores etiam mei et praefecti. Et volo ut episcopi mei et praefecti hoc judicent, omnibus, qui illis obedire debent, et ut quilibet ad eumdem terminum perficiat, quod hic ordinamus; et hoc sit ad diem decollationis S. Joannis Baptistae.

Agedum recordemur, quod Jacobus patriarcha Domino dixit: Ego tibi reddam decimas meas, et hostiam meam pacificam: et Dominus ipse in Evangelio dixit: Omnibus habentibus dabitur, et illi abundabunt. Cogitare debemus etiam ejus, quod terribiliter [Col. 0462D] in his libris scriptum est: Si nos decimas nostras reddere nolumus, nobis novem partes subtrahantur, et decima una nobis superstes sit. Doctrina evangelica nos admonet ut res coelestes terrestribus et aeternas temporaneis promereamus. Nunc auditis, quod Dominus nobis praecipit, et quid nos perficere [Col. 0463A] oportet: Facite, ut ea libenter concedatis, quae mihi legitime largiri potestis. Ego nolo, ut aliquid mihi cum errore largiamini. Si ego vobis omnia vestra concedo, eo consilio [facio] ut mea mihi libenter concedatis; cavete vobis, et iis, qui vos attinent, ab ira Dei et mea.

Ego Aethelstanus rex omnibus praefectis in regno meo notum facio ex consilio Wulfhelmi archiepiscopi mei, et omnium meorum aliorum episcoporum, et Dei ministrorum pro remissione peccatorum meorum quod velim ut nutriatis omnibus modis unum pauperem Anglum, si quem habeatis vel alicubi inveneritis. De duabus meis villis detur ei quovis mense una amphora farinae, et una perna porci, vel unus aries, qui valeat IV denariis, et vestitus pro duodecim [Col. 0463B] mensibus, quolibet anno. Et ut redimatis unum libertate multatum servum, et hoc omne factum sit ex Dei misericordia et amore mei, sub episcopi testimonio in cujus dominio sit illud. Et si praefectus hoc praetermittat, compenset XXX solidis, et pecunia dividatur egenis qui in ea urbe sunt, ubi haec omissio fit, sub testimonio episcopi.



II. De fractura templi.

Et diximus de fractura templi, si reus esset in triplici ordalio, compenset illud sicuti liber judicialis dicit.



III. De veneficiis.

Et diximus de incantationibus, et de sacrificiis barbaris, et de homicidiis; si quis aliquem occiderit, et is hoc negare nequeat, ut vitam suam perdat. Si [Col. 0463C] tunc illud inficiari vellet, et in triplici ordalio reus fieret, ut sit CXX dies in carcere, et cognati eum deinde educant, et solvant regi CXX solidos, et compensent aestimationem capitis cognatis ipsius, et fidejussores illius sint, quod semper a simili facto abstineat. De incendiariis. Incendiarii et furem vindicantes eodem [jure] digni sunt; et si quis furem vindicare velit, et nullum hominem vulneraverit, solvat regi CXX solidos multae loco pro transgressione.



IV. De monetariis.

Statuimus ut una moneta sit per omnem regis ditionem, et nemo monetam cudat extra portam. Et si monetarius reus fieret, manus ejus abscindatur quacum reatum commisit, et affigatur fabricae monetariae. [Col. 0463D] Et si autem accusatus sit, et ipse se purgare velit, tunc abeat ad candens ferrum, et purget manum ab illo [delicto] cujus est accusatus, quod fraudem hanc fecerit. Et si tunc in ordalio reus fieret, fiat ei quodlibet, sicuti antea dictum est.

    In Cantuaria sit VII monetarii; quatuor regis, duo episcopi, et unus abbatis.
    In Roffensi civitate tres, duo regis, et unus episcopi.
    Londinii octo.
    Wintoniae sex.
    In Lewisio duo.
    In urbe Hastingio unus.
    Alius Cicestriae.
    [Col. 0464A] Hamtoniae duo.
    Werhamiae duo.
    Duo Exoniae.
    Duo Shaftesburiae.
    Alias in aliis castellis unus.





V. De eo qui ordalium subire spondet.

Si quis ordalium subire spondet, tunc triduum ante illud ad presbyterum veniat, qui id sanctificare debet, et nutriat se pane, et sale, et aqua, et oleribus antequam illud adire debeat, et intersit missis, illis tribus diebus singulis et offerat, et eat ad sacrosanctam communionem illo die quo ad ordalium adire debet, et juret tunc juramentum illud, quod juxta jus gentium innocens sit earum accusationum, antequam [Col. 0464B] ad ordalium adeat. Et si sit aqua, ut immergatur sesquiulnam in fune. Si sit ordalium ferri, tres dies transeant antequam manus aperiatur; et quilibet accusationem suam prosequatur prae juramento, sicuti antea diximus, et sint singuli eorum jejuni ex utraque parte, qui praesto sunt ex mandato Dei et archiepiscopi, et non sint ibi in alterutra parte plures quam XII; si autem accusatus homo pluribus stipatus sit quam numero XII, tunc ordalium sit fractum, nisi illi discedere velint.



VI. De eo qui bona emit.

Qui bona emit praesentibus testibus, et ea deinde quis sua esse contendat, tunc recipiat ea [venditor] qui illa prius emerat, sive sit servus, sive liber, sive quicunque alius sit.

[Col. 0464C] Et [jubemus] ut nulla emptio fiat diebus Solis, si quis autem hoc faciat, perdat pretium emptionis, et solvat XXX solidos pro mulcta.



VII. De perjuris.

Qui falsum juramentum praestat, et inde convictus fuerit, nunquam ei imposterum fides habeatur, neque in aliquo consecrato coemeterio jaceat, quando moritur, nisi habeat episcopi testimonium in cujus dioecesi est, quod ita illud compensaverit, prout ipsius confessor ei praescripserit; et confessor ipsius nuntiet episcopo intra XXX dies, utrum ad compensationem ejus redire velit. Si hoc ita non fecerit, compenset eo, quod episcopus ipsi injunxerit.



VIII. De has leges non exsequentibus.

[Col. 0464D] Si quis praefectorum meorum autem hoc facere nolit, vel remissus sit in eo quod diximus, tunc solvat pro contumacia erga me, et ego inveniam alium qui [hoc exsequi] velit; et episcopus puniat contumaciam illam in praeposito, qui in ejus divisione est. Qui ab hac constitutione discesserit, solvat prima vice quinque libras, secunda vice aestimationem capitis, tertia vice perdat omne sui quod habet, et nostrum omnium amicitiam



IX. De legumlatoribus et loco concilii.

Omne hoc constitutum erat in magna synodo Gratanleagensi, in qua erat archiepiscopus Wulfhelmus cum omnibus nobilibus et sapientibus quos Aethelstanus rex congregavit.




[Col. 0465]
LEGUM ECCLESIASTICARUM AETHELSTANI REGIS PRISCA VERSIO Juxta codices manuscriptos regium et Jornalensem, multa quae in Saxonico desiderantur exemplari proferentes, ac seorsum alias discrepantes.



TITULI CAPITULORUM.
[Col. 0465A]

    I. De decimis sollicite reddendis, etc. (LL. Sax. in prooemio; Jorn. cap. 1).
    II. De censu ecclesiae, quem cyricsceattum vocant, reddendo (LL. Sax. et Jorn. cap. 2 in prooemio.)
    III. Ut singuli regis praepositi singulos alant pauperes, etc. (LL. Sax. cap. 3; Jorn. cap. 3).
    IV. De infractione ecclesiarum (LL. Sax. cap. 5; Jorn. cap. 10).
    V. De sagis et veneficis (LL. Sax. cap. 6; Jorn. cap. 11).
    VI. De monetariis et cusoribus (LL. Sax. cap. 14; Jorn. cap. 20).
    VII. De praeparatione aggredientis ordalium (LL. Sax. o.; Jorn. cap. 31).
    [Col. 0465B] VIII. De forma ordalii celebrandi (desideratur in Sax. et Jorn. Desumptum est ex regio ms.).
    IX. Ut negotiatio non fiat die Dominica (LL. Sax. cap. 24; Jorn. cap. 32).
    X. De pejerantibus (LL. Sax. cap. 25; Jorn. cap. 34).
    XI. De officio episcopi, et quid pertinet ad officium ejus (LL. Sax. o.; Jorn. cap. sequenti).
    XII. Quod omni die Veneris pro rege et populo cantandi sunt L psalmi (Conc. Exon. in LL. Sax. cap. 3; Jorn. cap. 6).
    XIII. De weris et wergildis, id est capitum aestimationibus (LL. Sax. cap. ultimo; Jorn. cap. sequenti).





CAPITULA.

[Col. 0465C] I. Ego Adelstanus rex consilio Wlfelmi archiepiscopi mei, et aliorum episcoporum meorum, mando praepositis meis omnibus in toto regno meo, et praecipio in nomine Domini et sanctorum omnium, et super amicitiam meam, ut in primis reddant de meo proprio decimas Deo, tam in viventi capitali, quam mortuis frugibus terrae. Et episcopi mei similiter faciant de suo proprio, et aldermanni mei, et praepositi mei. Et volo ut episcopi et praepositi mei hoc indicent omnibus qui eis parere debent: et haec ad terminum expleant quem eis ponimus, id est decollatio S. Joannis Baptistae.

Cogitemus quid Jacobus pater dixit Deo: Decimas et hostias pacificas offeram tibi (Gen. XVIII). Et Dominus ipse dicit in Evangelio: Omni habenti dabitur, [Col. 0465D] et abundabit (Matth. XXV). Recolendum quoque nobis est quam terribiliter in libris positum est: Si decimam dare nolumus, ut offerantur nobis novem partes, et decima sola relinquatur.

[Col. 0466A] II. Et volo, cyricsceatta reddantur ad illum locum cui recte pertinent, et inde gaudeant in ipsis locis, qui haec dignius erga Deum et nos volunt deservire. Hortatur nos sermo divinus, aeterna cum terrenis, coelestia cum caducis promereri. Nunc auditis quid in Deo praecipiam, et quid complere debeatis. Facite etiam ut mihi mea propria cupiatis, quae mihi recte poteritis acquirere. Nolo aliquid injuste mihi conquiratis, sed omnia vestra concedo vobis eo tenore quo mihi mea similiter exoptetis. Cavete simul et vobis, et eis quos admonere debetis, et ab ira Dei et transgressione mea.

III. Ego Adelstanus rex notifico praepositis meis omnibus in regno meo quod concilio Wolfelmi archiepiscopi mei, et omnium episcoporum meorum, [Col. 0466B] et Dei ministrorum, ad remissionem peccatorum meorum et acquisitionem vitae aeternae, volo ut pascatis omni via pauperem unum Anglicum indigentem, si sit ibi, vel alium inveniatis. De duabus Nith firmis detur eis singulis mensibus ambra plena farinae, et una perna, vel unus aries qui valeat quatuor denarios, et casei quatuor: et in tertia die Paschae triginta denarii ad vestitum duodecim mensium unoquoque anno. Et liberetis unum wire theowne, id est, forisfactum servum. Et hoc totum peragatur in misericordia Dei et amicitia mea, sub testimonio episcopi in cujus episcopatu sit. Et si praepositus hoc superteneat, emendet XXX sol. et dividatur haec pecunia per testimonium episcopi pauperioribus qui in ipsa villa erunt ubi hoc non fuit [Col. 0466C] exsecutum.

IV. Et de infracturis ecclesiarum, si quis reus appareat in triplici ordalio, emendetur sicut judicialis liber dicit.

V. Decrevimus etiam de sortilegis et liblacis, et sortem dantibus, si hominem occidant, et negare non possint, vitae suae culpa judicentur. Si pernegare velint, et in triplici ordalio culpabiles inveniantur, sint centum viginti noctibus in carcere, et cognatio earum educat eas, et emendetur regi centum viginti solidis, et occisum hominem reddant parentibus suis, et eant eis in plegium, quod super iis abstineant in aeternum.

VI. Placuit nobis ut una moneta sit in toto regni imperio, et nullus monetet extra portam. Si monetarius [Col. 0466D] reus fuerit, amputetur ei manus, et ponetur sub monetae fabricam. Si inculpatio sit, et se purgare velit, eat ad ferrum calidum, et adlegiet manum ad caniferam quod non falsum fecit. Si in ordalireus [Col. 0467A] fuerit, fiat ei quod supradictum est. In Cantuaria sunt octo monetarii regis, quatuor episcopi, tres abbatis; et in Roucestria tres regis, duo episcopi. In London octo, in Winton sex, in Lewes duo, in Hastingecestria unus, in Scheastbury duo, in Oxonia duo, et in aliis burgis.

VII. Si quis judicium ferri vel aquae vadiaverit, accedat ante tribus noctibus ad presbyterum qui sanctificare debet eum, et pascat se pane, et sale, et aqua, et herbis, et audiat missas ipsorum singulorum trium dierum, et offerat, et eat ad sacrosanctam communionem ipsa die qua ordalium examinari debebit; et juret quod jure publico sit innocens illius accusationis antequam ad ordalium veniat. Et si judicium aquae frigidae sit, tunc mergatur una [Col. 0467B] ulna et dimidia in fune. Si ferrum calidum sit, tres noctes transeant antequam inquiratur; et videatur manus ejus, et prosequatur omnis homo compellationem suam prae juramento, sicut supra dictum est, et sint uterque jejuni ex praecepto Dei et archiepiscopi; et non sint in alterutra parte amplius quam in alia: et hoc sit utrobique duodecim homines. Si autem accusatus homo majorem defensionem habeat quam duodecim hominum, sit ipsum ordalium fractum in eo, nisi recedere velint ab illo.

VIII. De ordalio praecipimus in nomine Dei, et praecepto archiepiscopi, et omnium episcoporum meorum, ne aliquis intret ecclesiam, postquam ignis infertur unde judicium calefacere debet, praeter presbyterum et eum qui ad judicium iturus est. Et sint [Col. 0467C] mensurati novem pedes a staca usque ad mercam, ad mensuram pedum ejus qui ad judicium ire debet. Et si aquae judicium sit, calefaciat donec excitetur ad bullitum, et sit alfetum ferreum, vel aereum, vel plumbeum, vel de argilla, et si anfealt tybla sit, immergatur manus post lapidem, vel examen usque ad wyrste, et si triplex accusatio sit, usque ad cubitum. Et quando judicium paratum erit, ingrediantur ex utraque parte duo homines, et certi sint ut ita calidum sit sicut praediximus, et introeant totidem ex amba parte, et consistant ex utraque parte judicii de longo ecclesiae, et sint omnes jejuni, et ab uxoribus suis se continuerint ipsa nocte, et aspergat presbyter aquam benedictam super eos omnes, et humilient [Col. 0467D] se singuli ad aquam benedictam, et det eis omnibus osculari textum sancti Evangelii, et signum sanctae crucis. Et nemo faciat ignem diutius quam benedictio incipiat, sed jaceat ferrum super carbones usque ad ultimam collectam: postea mittatur super staplas, et non sit illic alia locutio quam ut precentur sedulo Deum Patrem omnipotentem, ut veritatem suam in eo manifestare dignetur; et bibat accusatus aquam benedictam, et inde conspergatur manus ejus qua judicium portare debet, et sic adeat. Novem pedes mensurati distinguantur inter ternos. In primo signo secus stacam teneat pedem suum dextrum. In secundo transferat dextrum pedem, in tertium signum, [Col. 0468A] quando ferrum projiciet, et ad sanctum altare festinet, et insigilletur manus ejus et inquiratur die tertia si munda vel immunda sit intra sigillationem; et qui leges istas fregerit, sit ordalium, id est judicium vel examen, fractum in eo, et reddat regi centum viginti solidos Witae.

IX. Qui aliquid emit, emat cum testibus; et, si appellandum inde sit, recipiat hoc venditor suus a quo emit, sit liber, sit servus, sit quod sit: et non fiat aliquid negotiatio, vel forensis actio die Dominica. Si quis hoc praesumat, perdat ipsum capitale, et emendet overhirnessam meam.

X. Qui falsum juramentum jurabit, et convictus inde fuerit, nunquam postea juramento dignus sit, nec in sanctificato atrio aliquo jaceat, si moriatur, [Col. 0468B] si non habeat episcopi testimonium in cujus dioecesi sit, quod poenitentiam exceperit; et presbyter hoc referat episcopo infra triginta noctes; utrum ad emendationem et satisfactionem venerit. Si non faciat hoc, componat sicut episcopus ei concedet.

Totum hoc institutum, et confirmatum est in magna synodo apud Greateleyam, cui archiepiscopus Wlfelmus interfuit, et omnes optimates et sapientes quos Aethelstanus rex congregare potuit.

[(6) 1Kb] XI. Episcopo jure pertinet omnem rectitudinem promovere, Dei videlicet ac saeculi. Inprimis debet omnem ordinatum Dei instruere, quid ei jure sit agendum, et quid saecularibus judicare debeant Debet etiam sedulo pacem et concordiam operari cum saeculi judicibus qui rectum velle diligunt, in [Col. 0468C] compellationum allegationem docere, ne quis alii perperam agat in jurejurando vel in ordalio.

Nec pati debet aliquam circumventionem injustae mensurae vel injusti ponderis; sed convenit ut per consilium et testimonium ejus, omnes legis scitum, et burgi mensura, et omne pondus, ponderis sit secundum dictionem ejus institutum, valde rectum.

Ne quis proximum suum seducat, pro quo decidat in peccatum. Et semper debet Christianus providere contra omnia quae praedicta sunt; et ideo debet se magis de pluribus intromittere, ut sciat quomodo grex agat quem ad Dei manum custodire suscepit, ne diabolus eum laniet, nec malum aliquid superseminet.

[Col. 0468D] Nunquam enim erit populo bene consultum, nec digne Deo conservabitur, ubi lucrum impium et magis falsum diligitur. Ideo debent omnes amici Dei quod iniquum est enervare, quod justum est elevare: non pati ut propter falsum et pecuniae quaestum se forisfaciant homines erga vere sapientem Deum, cui displicet omnis injustitia.

Christianis autem omnibus necessarium est, ut rectum diligant, et iniqua condemnent, et saltem sanctis ordinibus evecti, justum semper erigant, et prava deponant. Hinc debent episcopi cum saeculi judicibus interesse judiciis, ne permittant, si possint, [Col. 0469A] [(9) 1Kb] ut illius aliqua pravitatum germina pullulaverint.

Et sacerdotibus pertinet in sua dioecesi, ut ad rectum sedulo quemcunque juvent, nec patiantur, si possint, ut Christianus aliquis alii noceat, non potens impotenti, non summus infimo, non praelatus subditis, non dominus hominibus suis, vel servis aut liberis molestus existat. Et secundum episcopi dictionem, et per suam mensuram convenit, ut servi testamentales operentur super omnem sciram cui praeest.

Et rectum est ut non sit aliqua mensurabilis virga longior quam alia, sed per episcopi mensuram omnes institutae sint, et exaequatae per suam dioecesim. Et omne pondus constet secundum dictionem ejus: et [Col. 0469B] si aliquid controversiarum intersit, discernat episcopus.

Et uniuscujusque domini necesse proprium est, ut compatiatur et condescendat servis suis, sicut indulgentius poterit, quia a (f., quia) Domino Deo empti sunt, aeque chari servus et liber, et omnes eodem pretio redemit, et omnes sumus Dei necessario servi: et sic judicabit nobis, sicut ante judicavimus eis quibus judicium super habuimus in terris.

XII. Singulis quoque diebus Veneris, decantent omnes Dei ministri in omnibus coenobiis, seu majoribus ecclesiis, quinquaginta psalmos pro ipso rege, et omnibus ei audientibus, necnon aliis quibuscunque promerentibus.

Unicuique etiam qui voluerit fas esto, si quid criminis [Col. 0469C] ei imponatur jam compensare, ni in lustrationis diebus (quas Gang-dayes vocant) sit commissum: et deinceps res se habeat sicut prius.

XIII. Regis Weregildum est cum Anglis in jure publico, triginti millia thrimsa, id est trium. Quindecim millia thrimsa sunt de wera. Et quindecim millia cynedomas, id est regiae censurae. Ipsum natale ejus pretium pertinet cognationi: et cynebot ipsius terrae nationi.

Archiepiscopi et comitis (7) 1Kb] Weregildum est quindecim millia thrimsa.

Episcopi et aldremanni (8) 1Kb] octo millia thrimsa.

Messetheines et Woruldtheines, id est presbyteri et saecularis Thani, duo millia thrimsa.


[Col. 0469D] Haec immediate sequuntur praecedens capitulum de weregildis, in regio codice, fol. 143, col. 4.

Aliquando fuit in Anglorum laga (id est, lege) quod populus et leges consilio regebantur, et tunc erant sapientes populi, magni prorsus nominis et pretii: comes et villanus, tainus, et alius, singuli pro modo suo.

Et si villanus excrevisset ut haberet plenarie quinque hidas terrae suae propriae, ecclesiam et coquinam, tympanariam, et januam, et sedem, et fundet notam in aula regis, deinceps erat taini lege dignus.

Et si tainus ascendisset ut serviret regi, et equitatus [Col. 0470A] sui vice fungere ur in familia sua, si tunc habebat tainum qui ad ut Waram regis quinque hidas haberet, et in aula regis domino suo serviret, qui tertio venisset in nuntium ejus ad regem, iste poterat deinceps jurare pro domino suo in magna necessitate, et accusatorem ejus recte admallare ubicunque opus esset. Et qui sic promotum hominem non habet, ipse causam suam superjuret, vel amittat.

Et si tainus provehatur ad consulatum, sit postea dignus rectitudine comitis et honore; et si massere (id est mercator) ascenderet ut ter magnum mare transfretaret, per proprium negotium suum fuit deinde taini dignus rectitudine.

Et si scholaris profecisset in doctrina, cur ad sacros [Col. 0470B] ordines pertransiret, et Christo Domino ministraret: erat denique dignitatis et pacis dignus, quanta pertinebat super illud, nisi forisfaceret cur ipsius ordinis officio non utatur.

Et si eveniret ut ordinatus vel alienigena disturbaretur alicubi verbis vel operibus: tunc pertinebat regi et episcopo hoc emendare quam citius possent.

Ceorles weregildum (id est rustici aestismatio) est in Mircenorum laga 200 sol.

Taini weregildum est sexies tantum, id est duodecies centum solidi.

Regis simplum weregildum est sex tainorum weregildum in Mercenorum laga, hoc est triginta millia sceatta, id est totaliter centum viginti librae: tantum est de weregildo, sed pro regni dignitate [Col. 0470C] debet addi tantumdem in Kenegildo. Ipsam weram debent habere parentes ejus, et ejus emendationem ipsius terrae populus.

Twelfhindes [(9) 1Kb] hominis jusjurandum, contra valet jusjurandum sex villanorum, quia si Twelfhindus homo vindicari debet, plene vindicaretur in sex ceorlis, et ejus weregildum est sex ceorlorum weregildum.

Missae presbyteri et saecularis taini jusjurandum in Anglorum rege reputatur aeque carum, et pro septem ordinibus Ecclesiae, quo sacerdos per Dei donum ascendit ut haberet, taini rectitudine dignus est.

1. Septem sunt dona sancti Spiritus, et septem [Col. 0470D] gradus Ecclesiae et sanctorum ordinum, et septies in die laudes Deo canendae sunt ab omni ecclesia. Et omnibus amicis Dei recte pertinet ut sanctam Ecclesiam diligant et honorent, et Dei ministros pacificate custodire gaudeant; et qui eos nocebit verbo vel opere, septies emendet secundum quod factum sit, et secundum ordinem, si Dei misericordiam habere velit, quia sanctificationes et ordines, et Deo dicatas domos, semper debent pro timore Dei diligenter venerari.

2. Et ad ordinis emendationem, si ordinatus occidatur, supra rectum weram primus gradus emendetur [Col. 0471A] una libra, et digna poenitentia sedulo perquiratur.

3. Et ad emendationem ordinis, si vitae sit amissio, super rectam weram in secundo gradu duae librae reddantur cum Deo digna poenitentia. . . .

4. . . . . . . . . . . . . . . .

5. Et ad emendationem ordinis, si plena infractio fiat, super rectam weram in quarto gradu quatuor librae reddantur cum poenitentia.

6. Et ad emendationem ordinis, super rectam weram in quinto gradu quinque librae componantur cum idonea poenitentia.

7. In sexto gradu sex librae reddantur cum poenitentia.

8. Et ad emendationem ordinis, septimo gradu [Col. 0471B] infracto, septem libris super rectam weram emendetur cum injuncta poenitentia.

[Col. 0472A] 9. Et ad ordinis [suppl. emendationem] infracta de pace digne componatur secundum factum. Semper enim debet judicium factum, et moderatio secundum mensuram pro Deo et saeculo fieri, et de emendatione ordinis una pars episcopi, secunda sit altari, tertia societate. Vide haec supra sub titulo: De sacris ordinibus compensandis.


Et in concilio episcoporum Londoniensi, cap. 12, sic habetur de congildonibus.

Et diximus etiam omnibus illis qui in nostram gildscyram [sodalitium] vadium dederunt, si contingat eum [lege unum] mori, omnis congildo det unum panem et companagium pro anima ejus, et cantet unum quinquagenarium psalmorum, vel [Col. 0472B] perquirat cantandum infra triginta noctes. Jornalensis fol. 44.



HOELI DHA REGIS SEU PRINCIPIS TOTIUS WALLIAE LEGES ECCLESIASTICAE. (Circa annum 940.)




[Col. 0471]
[LEGES ECCLESIASTICAE.]

[Col. 0471C] Dei providentia Howel Dha [(10) 1Kb] filius Cadell, rex totius Cambriae, videns suos walenses insolenter legibus abuti, accivit de quolibet kemut (id est centuria) totius regni sui sex laicos viros auctoritate et scientia pollentes, et omnes ecclesiasticos dignitate bacculosos, vel archiepiscopos, vel episcopos, abbates, vel priores de regno suo ad locum qui dicitur Guin super Taff yn deved, quam domum voluit aedificari virgis albis in hospitium sibi ad venandum, quando ad partes Demetiae veniret, et ideo vocatur Ty Guyn.

Rex autem et congregati morati sunt ibidem per totam Quadragesimam, orantes Altissimum per jejunium perfectum, petendo gratiam ad bona facienda secundum regis propositum, et de congregatis [Col. 0471D] elegit rex duodecim laicos doctissimos, et unum clericum doctissimum qui vocabatur Blangoridus, ad instruendas sibi leges et usus, ut propinquius posset ad veritatem et justitiam intendi: et in tres partes scribi praecepit, quarum prima, lex curiae suae quotidianae, secunda lex patriae, tertia usus utriusque. Tres autem libros legis praecepit fieri consimiles, unum ad curiam suam quotidianam sequi semper, et alium ad curiam de Dinewr, et tertium ad curiam de Aberfrau, vel qualibet de tribus partibus Cambriae, scilicet Guenet et Powys, et Deheubarth haberet in se auctoritatem legis, ad opus paratam.

[Col. 0472C] I. Ex quo distein (id est praefectus, vel oeconomus) in aula steterit post prandium in tribus festis principalibus ponens in ea pacem et regis, reginae et optimatum curiae, pacem illam transgredienti nusquam erit refugium et navt. tc' n' omnium refugium. Si quis ergo refugium regis et omnium violaverit, nec usquam, nec ab unius refugio, vel a reliquis sanctorum defendi potest nisi ab ecclesia.

II. Qui sacerdoti sarhaed (id est injuriam) fecerit, vel eum occiderit, judicio synodi puniatur praeter gueli tanavd.

III. Hospitium sacerdotis et clericorum erit domus capellani villae. Hospitium sacerdotis reginae est insimul.

IV. Offeirad euleu (id est, sacerdos regis) contra [Col. 0472D] Pascha regis indumenta habebit, quibus usus est in Quadragesima.

V. Simili modo sacerdos reginae ipsius habebit indumenta, in quibus regina agat poenitentiam. Sacerdos reginae a regina equum debet habere. Sacerdoti et accipitrario, et penkynyl, et judicii curiae, et guvastraud afvyn, equi a rege restaurantur cum opus fuerit. Terram suam tenebit liberam.

VI. Triplex est officium sacerdotis curiae in placitis, scilicet lites discretas de scripto delere, lites indiscretas ad judicium in scripto servare, et ad opus regis, quantum ad litteras missas et mittendas paratum esse, et nunquam ebriatum.

[Col. 0473A] VII. Tria sunt judici pertinentia, scilicet quaestiones solvere, lites discernere, et quod per judicium discreverit, per vadimonium confirmare, si tunc litigans ei contradicit per aliud. Sic agit per annum. Anno autem elapso capellanus adeat ecclesiam, et cum eo duodecim officiales curiae digniores, et missa celebrata, et oblatione ad missam ab omnibus facta, capellanus faciat eum jurare per sacrum incelebratum, et per altare, et reliquias superpositas, quod in tota vita sua nec prece, nec pretio, nec amore, nec odio falsum scienter faciet judicium. Quo facto, ad regem venient, indicantes ei quae circa eum acta sunt. Si regi gratum sit officium suum. illi praestabit, et locabitur in sede sibi debita. Tunc dabuntur ei. ouer elysseu, a rege taulbord, a regina annulus [Col. 0473B] aureus, quae dona nec vendet, nec unquam donabit. Non debet judex esse, nisi in tali solemnitate approbatur.

VIII. Et si aliquis de gentibus homicidae vel occisi sit ecclesiasticus, sacris ordinibus vel religioni obligatus, vel leprosus, vel mutus, vel stultus, nihil reddet vel recipiet pro galanas (id est pretio homicidii). Nullam autem vindictam super eos vel ab eis propter occisum debet fieri, ne tales possint per legem istam ad reddendum vel recipiendum aliquo modo compelli.

IX. Si fur coram presbytero socios suos nominando manifestet, et affirmet hoc jurando in ostio coemeterii, in ostio chori: quidquid de illo postea [Col. 0473C] contingat, verbo presbyteri abinde de dicto illius absque contentione credendum est. Simili modo fit quando quis pro mercede dicat furem qui rem furatus est, et hoc faciat coram sacerdote modo praenotato. Si quis alicui depraedari dicitur, et ille negaverit, L hominum juramento habet negare. Hic est unus homo eorum cui soli creditur, scilicet Managur, dictator continens cum testimonio sacerdotis, si ipse cum illo qui perdiderit venerit coram sacerdote ad ecclesiam, et dicat ei sacerdos prohibendo similiter, ne pro Deo ducat eum in falsitatem hoc faciat in ostio ecclesiae, si ibi juraverit se verum dicere, et non falsum: similiter faciat in introitu cancelli, deinde super altare idem faciat, et ille qui reus dicitur adhuc negaverit: sacerdos affirmet [Col. 0473D] verbo suo ter quod vidit, et audivit, et semel jurando confirmet illud; hoc facto, qui prius negaverit pro confitente habetur, nec poterit contradicere. Mercedem quidem statim habebit ille qui dictavit, et verbo sacerdotis testificantis dictatoris sacramentis non contradicetur, et sinz pro confitente habetur, et dicitur hoc dogynuariac.

X. Tria sunt genera dirwy (id est, multae), unum de pugna, alterum treis, id est raptu, tertium de furto. Duplex autem sit dirvy, et duplex camlurv, in curia et in ecclesia quae ecclesia si summa fuerit, de pugna quae in coemeterio agitur, quatuordecim librae sunt reddendae. Si vero extra, id est in nodva (id est, asylo), septem librae; quarum librarum [Col. 0474A] abbati medietas cedit, si legalis sit, id est, ecclesiastica doctrina instructus et litteratus: altera medietas presbytero et canonicis ibi Deo servientibus. Talis divisio sit inter abbatem et presbyteros de pugna illorum scilicet, navtur (id est, refugium), qui ab abbate et presbytero refugium acceperint: sicque dividitur omne quod tantummodo sancto, non alteri, nec alii abbatum erogatur. De pugna in nodva sanguis et cleis stabunt pro testibus abbati et presbyteris per dignitatem ecclesiasticam abbatiae.

XI. Lingua quantum omnia membra valet. Summa valentiae omnium membrorum est octoginta octo lib. Sanguis cujuslibet hominum pretium est viginti quatuor denariorum. Sanguis Christi [Col. 0474B] pretium est triginta denariorum, scilicet indignum videtur ut Dei sanguis hominis minoris pretii est.

XII. Tribus de causis poterit uxor a viro divertere, et suum egveti (id est, dotem) habere, scilicet si lepra vir inficitur, et si fetidum habeat anhelitum, et si cum ipsa coire non valeat. Ter a viro suo, si aliam cognoverit, vynebwerth (id est, satisfactionem) uxor habitura est, primo dimidiae librae, secundo libram, tertio cum toto jure suo libera diliis (publice vel soluta) poterit ab illo discedere. At si ultra tertiam vicem patienter sustineat, de caetero vynebwerth non habebit. Redwit dicit quod tertio triginta sol. quarto libera cum toto jure suo abiit, si patienter sustineat de caetero vynebwerth non habebit.

[Col. 0474C] XIII. Cum puellae suo tempore cowll (vestimenti genus) comparetur, nisi mane de illo antequam a viro consurgat a lecto voluntatem suam declaret, inter virum et mulierem commune erit. Si viro detur puella aetatem habens, dicatque vir illam ab alio defloratam percepisse, puella, si possit, quinque hominum juramento (scilicet patris et matris, fratris et sororis, et suo proprio) hoc falsum esse astruat et se ad illum advenisse incorruptam, scilicet, sit matura in pilis et uberibus, et si venerint muliebria ejus, id est teithi, aetatis gveric (id est, ephebiae). Si primo tacuerit, et secundo eam agnoverit, et sic usque ad mane cum illa dormierit, licet illam corruptam invenerit primo, de jure puellae [Col. 0474D] nihil potest auferre. Si vero statim hoc noverit, ad viros surrexit nuptiales, alia non contradicente, hoc eis testificaverit, nihil ei jure reddere debebit.

XIV. Si cujus uxor de alio infametur, et hoc tamen sit incertum, septima manumulierum expurget. Si secundo infametur, cum quatuordecim. Si tertio cum quadam certitudine hoc dicatur, juramento L mulierum se expurgabit.

XV. Si qua mulier datores habuerit, sit vir sub dote sua usque ad septem annos; et si habuerit tres noctes de septimo anno, totius substantiae ejus medietatem in divortio eorum mulier habebit. Substantia [Col. 0475A] autem hoc modo dividitur: Vir sues habebit, mulier oves. Postea mulier dividat, vir eligat. Et primo supellex sic dividatur: Omnia vasa lactis praeter unum sinum, id est bacol mulieris erunt, et discos omnes habebit praeter unum, . . et illa duo viri erunt; currum vero cum uno jugo, et omnia vasa, potus et dolia viri erunt, quae desuper vero mulieris. Si vir incontinenti aliam duxerit uxorem, vestimenta primi lecti, scilicet repudiatae mittere debet. Vir habebit caldarium et tapetum, id est brycan et pulvinar, et cultrum, et securim lignorum, et terebrum, etc.

XVI. Si uxorem suam quis sine lege repudiaverit, et aliam superduxerit, repudiata debet de jure domui redire, et in ea permanere per novem dies, et [Col. 0475B] in nono die, si a viro omnino dimittatur, omnia quae illius sunt, de domo prius exeant: et ultima rerum suarum ipsa de domo exeat: et postea vir repudiatam quietem, id est dilys clamabit, superducta alia, quia de jure duas uxores insimul nullus debet habere. Si quis uxorem suam dimiserit, et postea ipsum operis sui poenituerit, et illa viro alteri data fuerit: si prior vir eam poterit attingere unum pedem cum viro altero in lecto habentem, et alterum extra, prior de jure debet eam recuperare.

XVII. Si mulier negat adulterium, det juramentum L mulierum; similiter adulter negans, juramentum L virorum. Et tribus de causis datur tale juramentum: si videantur mulier veniens de luco [Col. 0475C] ex una parte, et vir veniens ex altera parte ejusdem luci in eadem hora, vel si videantur insimul jacentes sub uno pallio, vel si videatur vir inter femora mulieris.

XVIII. Si qua mulier rem turpem cum alio viro, vel osculo, vèl manu, vel stupro egerit, de jure potest repudiari a viro suo, et omnia jura sua debet amittere, etiam pro solo osculo, nedum pro aliis. Adulter pro stupro reddet injuriam cum una elevatione illi cujus uxorem violaverit, quia de genere hostilitatis est. Pro palpatione manuum in vulva, quae dicitur govys, reddet injuriam sine elevatione. Pro osculo tantum adulter injuriam reddet, sed de injuria tertia pars cadet, quia non habuit rem cum ea ex toto, et hoc causa decipiendi eam, sic dicunt [Col. 0475D] quidam, alii vero ut nisi consequuntur, declaratur, qualitercunque facta fuerit.

XIX. Qui uxorem alicujus osculatur, quartam partem injuriae ei reddet, similiter de govys, nisi in ludo qui dicitur guare raffau, vel in convivio, vel quando quis de longe venerit.

XX. Goronvy ab morydyc dicebat quod vir alterius uxore ipsa volente abutens, nihil debet reddere, dum mulier sui facti laudat auctorem; sed si factum notum fuerit, mulier habet viro suo saraed reddere, vel vir eam libere repudiet, et ab ea divertat.

XXI. Nemo feminam det viro antequam de mercede domino reddenda fidejussorem accipiat. Puella [Col. 0476A] dicitur esse desertum regis et ob hoc regis est de ea amaabyr (id est, pretium virginitatis) habere. Si aliquam quis in lathrud (id est, raptus mulierum) adducat, et ad domum alicujus optimatis cum illa vadit, fidejussorem a viro de toto jure abductae, antequam insimul dormiant, optimas accipiat.

XXII. Tres autem sunt homines quorum nullus potest per regem impignorare contra aliquod judicium. Primus est rex, ubi non poterit secundum legem in lite stare coram judice suo, agendo, vel respondendo per dignitatem naturalem, vel per dignitatem terrae, ut optimas vel alius. Secundus est ecclesiasticus sacris ordinibus obligatus. Tertius est ecclesiasticus religiosus obligatus. Nemo enim secundum legem potest dare pignus contra judicium, nisi [Col. 0476B] sub periculo pretii suae linguae, sed nullum pretium constitutum est in lege Howel super membrum et sanguinem, vel saraed ecclesiastici, ut sunt praedicti: et ideo nullus eorum potest dare vadium de jure contra judicium vel cum judicio. Omnia autem nocumenta sacrilega quae fient ecclesiasticis, debent in synodo secundum legem ecclesiasticam emendari.

XXIII. Tres sunt homines quorum nullus potest esse per legem judex dignus. Primus est mendosus, id est anavus, vel caecus, vel surdus, vel leprosus, vel stultus, qui sit semel ligatus propter stultitiam suam, id est goyffvyllauc, vel qui nesciat recte loqui, vel cryc anennual. Secundus est ecclesiasticus sacris ordinibus vel religioni obligatus. Tertius [Col. 0476C] est laicus sine potestate judicandi per dignitatem terrae, vel servitoriae.

XXIV. Tres sunt rei conquestores, a rege propter querelas suas puniendi. Primus est qui det pignus contra judicium quod per aliud, id est ghurgvystyl, et auctoritatem scriptam de legibus contra ipsum poterit confirmari; ille pretio linguae suae debet puniri. Secundus qui det pignus contra judicium quod super aliquem alium quam seipsum detur, ille suo camlvrv (id est, multa) debet puniri. Tertius est, si quis careat dignitate impignorandi, videlicet sacerdos vel alius: licitum est ei contradicere judicio per auctoritatem de legibus: et si sic contradicat, et auctoritas ei fallat, camlvrv amittat. Nemo autem per judicium litigiosum amittet plus quam [Col. 0476D] camlvrv, nisi vera sit impignoratio vadio contra vadium.

XXV. In lege Romana reperitur: Ubi numerus testium non definitur, ibi duo sufficiunt. Dicit quoque lex: Unius testimonium non est admittendum. Hoc vero dicitur quod novem homines sunt, quorum unicuique et soli in ferendo testimonio credendum est, sed tamen jurejurando. Primus est, dominus inter duos homines; ita tamen quod non sit particeps litis et rei ex lite consequendae, et confiteantur contentionem suam prius coram domino suo fuisse, et non fuerit undull (id est uniformis). At si alter eorum negaverit, cum juramento negabit. In alio casu novem dies dantur domino, [Col. 0477A] ad connumerandum qualiter juramentum praestiterit, sacerdoti vero ad idem dantur induciae usque ad tempus quo possit missam celebrare. Secundus est, patronus sacerdos inter duos parochianos, inter duos monachos suos. Tertius est, pater inter duos ipsius filios, ponendo manum super caput illius contra quod testificatur, sic dicendo: Per Dominum qui me creavit de patre, et te de me, verum inter vos dico. Quartus est, judex de judicio suo, scilicet si quidem de judicio quod inter eos judex dederit dubitantes certaverint. Quintus est, fidejussor de fidejussione sua, si partim negat, et partim confitetur. Sextus est, sacerdos de testimonio sibi attestato inter duos parochianos suos. Septimus est, puella de virginitate sua, si vir cui data est dixerit [Col. 0477B] eam invenisse corruptam, ut jus suum ei tollat, jus ei tamen illa est, ei tamen credendum est antequam fuerit matura. Item de puella, si vi oppressa fuerit, et violator dixerit eam invenisse defloratam, contra eum testimonio puellae credendum est. Octavus est, communis pastor villae de animali ab alio inter animalia suae custodiae mortificato. Nonus est, latro ad patibulum ductus, et de morte sua certus: illius verbis sine sacramento, id est creir, de socio vel sociis credendum est, vel de re quam ipse furatus est. Iste scilicet socius ejus propter dictum alterius non debet vita seu membris condemnari. De verbis tamen illius qui suspenditur, manifestatur eum esse latronem, cui credendum est, sicut lege ista cautum est. Est ergo iste condemnandus, non ad [Col. 0477C] vitam seu membra perdenda, sed ad redemptionem sui faciendum. De illo latrone, qui constituto juramento in patria, latrocinio non poterit se purgare. Eritque dirvyus et n'lleidyr guverth.

XXVI. Fidejussor negans fidejussionem suam de septimo proximorum sibi redemptione negabit, vel solus jurans super septem altaria dedicata of bri duva divuad; si partim negat, et partim profitetur, solus semel jurabit, et sic kynnogyn, si fidejussionem negaverit, scilicet de septimo.

XXVII. Si quis nomine emptionis rem aliquam ab aliquo acceperit, deinde ab hac vita ereptus res suas cum amicis reliquerit, cum ipse pro se de pretio rei acceptae reddendo fidejussor exstiterit, id est yn uach kynnogyn, ab amicis praefatis, licet [Col. 0477D] factum ignorantibus et obdormientibus, de rebus mortui pretium rei suae venditor consequatur. Juret tamen de septimo proximorum sibi in redemptione super sepulcrum debitoris, si possit invenire; sin autem, super altare dedicatum, quod illi rem suam vendidit, et quod ipse pro fidejussore fuit.

XXVIII. Non debet fidejussor dari qui exsul est, neque qui fortior est; neque monachus, nisi consentiente abbate; neque scholaris, nisi magistro consentiente; neque femina, nisi domina fuerit principalis debitoris; neque filius, nisi patre consentiente, dum pater debet esse pro filio. Quamvis autem fidejubeant, alicujus eorum fidejussio non est compellenda.

[Col. 0478A] XXIX. Tria sunt, sine quibus rex esse potest, scilicet, sacerdos ad missam celebrandam, et ad escas regis et potus benedicendos, et judex curiae ad causas discernendas et ad danda consilia, et familia quoque ad negotia regia parata.

XXX. Tribus hominibus vulnus linguae redditur: regi semper; judici, quando quis conatur ire contra judicium; sacerdoti, quando fuerit in ecclesia, sive in tribus festis principalibus.

XXXI. Ubicunque sacerdos familiae et distein (id est, praefectus curiae, vel oeconomus) et judex curiae insimul fuerint, ibi erit dignitas curiae, id est breint llys (id est, aula regia), licet rex absens est.

XXXII. Nullus autem rex habet potestatem constituendi [Col. 0478B] pretium super aliquem ecclesiasticum sacris ordinibus obligatum, vel super membra, vel sanguinem, vel saraed ejus, vel super aliquem de suis, quia quisque ecclesiasticus, ut praedictus, habet potestatem per legem ecclesiasticam probandi in synodo quodlibet nocumentum vel damnum, quod ei laicus faciat, aut rex, aut alius. Item nullatenus talis ecclesiasticus potest compelli ad respondendum alicui extra synodum de delictis sibi oppositis.

XXXIII. Si autem talis ecclesiasticus teneat terram sub rege per debitum, de qua servitium regi pertineat fieri, in curia regis debet respondere de terra cum pertinentiis, quia regis est tota terra regni sui; et nisi inde respondeat humiliter idem, regis erit terra illa totaliter. Quamvis autem talis [Col. 0478C] ecclesiasticus possit per dignitatem terrae in judicio cum laicis esse usque ad tempus narrandi illud, nullum judicium debet referre inter litigantes, quia non est pretium super linguam ejus in lege constitutum; per quod quisque judex, si injuste judicet, punietur, si confirmet judicium injustum per vadimonium.

XXXIV. Cum de villarum sive agrorum terminis quae curia contingat, contentionem curia terminabit; si ecclesia et non curia contingat, ecclesia terminabit. Postea Bremt, demum hyguvarchadu, id est ar deffeith, ty ac odyn ac ysgubaur. Verum, cum terminabit maer et kygbellaur, debent pro ea terminos assignare, pro ecclesia vero baculus et Evangelium. Sin autem terra litigiosa, [Col. 0478D] inter litigantes in duo dividatur.

XXXV. Si regia dante licentia in rusticana villa ecclesia construatur, et in ea missae celebrentur, et in atrio illius corpora sepelientur, extunc libera erit villa illa.

XXXVI. Si quis nomine, quo matrix fuerit ecclesiae, judicio terram ad illam pertinentem petierit, nonus dies mensis non est exspectandus.

XXXVII. Si regis villanus rege annuente optimatis filium nutriendum susceperit, defuncto villano cum filiis aequali portione alumnus succedet.

XXXVIII. Si in terra regis cum homine ipsius homines episcopi vel abbatis inter se conflictum fecerint, [Col. 0479A] diruy (id est, mulcta seu mulctatio) eorum regi.

XXXIX. Septem domus episcopales sunt in Dyved, Menevia, quae est sedes principalis in Cambria, ecclesia Ismael, ecclesia Degeniam, ecclesia Yssyl, ecclesia Teylav, ecclesia Teulidauc, ecclesia Keneu. Abbates Teylav, et Teulydauc, et Ismael, et Degenian tenentur clerici esse et ordinati. Ebodiu cujuslibet istorum domino Dyved erunt, scilicet duodecim librae, vel qui illis successerint reddant. Menevia ab omni debito libera manet et soluta. Ecclesia Keneu [Col. 0480A] et ecclesia Yssyl ab illo debito liberae erunt, qui terris carent.

XL. De furto redemptionis non fit contentio super aliquid, nisi prius fuerit manac cum juramento in tribus locis, in ostio coemeterii, in ostio ecclesiae, in ostio chori coram presbytero ipsius ecclesiae, et hoc presbyter ille in placito domini testatus sit, cujus verbo credendum est tunc. De furto (id est, communicatio) Kyssvyn non sit contentio juramenti, id est reith, super aliquid, nisi prius fuerit manac in curia.



EDMUNDI ANGLORUM REGIS LEGES ECCLESIASTICAE. (Circa annum 944.)




[Col. 0479]
[LEGES ECCLESIASTICAE.]



TITULI CAPITULORUM PARTIS I.
[Col. 0479B]

    I. De vitae castitate eorum qui sacris initiantur.
    II. De decimis et censu ecclesiastico, sive primitiis seminum.
    III. De homicidio.
    IV. De eo qui monialem stuprarit, et de adulterio.
    V. De fani instauratione
    VI. De pejerantibus, et iis qui barbara factitarunt sacrificia.




(Pars II huc nihil confert.)



TITULI CAPITULORUM PARTIS III.

    I. De homicidio.
    II. De eo qui alium oppugnarit in aede sacra, aut oppido regio.
    III. De pugnae et homicidii mulctis.
    [Col. 0479C] IV. De sanguine effuso.
    V. Gratias agit, quod eum in profligandis furibus adjuverint.





PARS PRIMA.



PROOEMIUM.

Edmundus rex ipso solemni Paschatis festo frequentem Londini, tam ecclesiasticorum quam laicorum, coetum celebravit, cui interfuerunt Oda, et Vulstanus archipraesul, plurimique alii episcopi, ut animorum suorum, et eorum omnium qui eis curae sunt, consuleretur saluti.



CAPITULA.

I. Inprimis, qui sacris sunt initiati, atque ex quibus populus Dei virtutis exemplum petere debebit [Col. 0479D] ad imitandum, caste (ut eorum feret ordinis ratio) sive viri, sive mulieres fuerint, vitam traducunto: sin minus id fecerint, prout illorum se habent normae, plectuntor, omni scilicet sua possessione terrena multantor vivi, et (nisi mores in melius emendaverint) mortui sacra prohibentor sepultura.

[Col. 0480B] II. Christianus quisque decimas seminum primitias nummumque eleemosynarium illum religiose pendito; qui non solverit, anathema esto.

III. Si quis hominis Christiani sanguinem effuderit, ad regium conspectum (etsi ei servierit) non admittitor, ni prius id sceleris, juxta ac fuerit ei ab episcopo imperatum, compensarit.

IV. Si quis monialem stuprarit, aut instar homicidae compensato, aut sacra sepultura prohibetor. Idem juris esto, si quis adulterio commisso conjugium violarit.

V. Episcopus omnis suis ipsius sumptibus domum Dei instaurato, regemque de reliquis sacris aedibus (id quod valde est necessarium) composite ornandis commoneto.

[Col. 0480C] VI. Qui pejerarint, aut barbara factitarint sacrificia, divinis omnibus [ni ocius resipuerint, animumque in melius emendarint] perpetuum arcentor.


(Omissa est pars secundae, quia ad res ecclesiasticas non spectat.)



PARS TERTIA.



PROOEMIUM.

Ego Edmundus rex omnibus qui in ditione ac potestate mea sunt, senibus ac juvenibus, clare significo, me a scientissimis regni mei in celebri, tam ecclesiasticorum quam laicorum frequentia, studiose requisivisse, quo tandem pacto Christiana proveheretur fides. Atque nobis omnibus commodissimum visum est, ut amorem ac mutuam inter [Col. 0480D] omnes benevolentiam per omnem ditionem nostram foveamus. Etenim nos omnes harum taedet quotidianarum pugnarum, et propterea ad hunc modum statuimus.



CAPITULA

I. Si quis alium posthac interfecerit, solus cum [Col. 0481A] interfecti cognatis inimicitias capitales suscipito, ni integram capitis ejus aestimationem (cujuscunque is fuerit conditionis) amicorum ope fretus intra duodecim menses persolverit. Sin eum cognati ejus pro derelicto habuerint, neque vero quidquam pendere voluerint, ipse inimicitias subito solus, ac illi pro inimicis non habentor. Ei tamen interim cognati ejus victum ne suppeditanto, neve cum eo pacem habento; id quod si quis eorum fecerit, fortunis suis omnibus regi multator, et qui prius cognatum suum pro derelicto habuit, is jam cognatis interfecti pro inimico habetor. Atqui si alium quemcunque praeter interfectorem ipsum cognatorum quisquam ultus persecutusque fuerit, is fortunis suis omnibus mulctatus, regi et omnibus amore eum prosequentibus, [Col. 0481B] pro inimico putandus est.

II. Si quis ad templum oppidumve regium confugerit, eumque alius oppugnarit, damnove affecerit is, prout antea effati sumus, tenetur.

III. Nulla pugnae aut homicidii nomine irrogata remittitor multa.

IV. Clare autem significo non fore ei qui sanguinem humanum effuderit suffugio domum meam, ni prius Deo ac caesi cognatis cumulate satisfecerit, et praeterea impleverit quodcunque ei fuerit ab episcopo, in cujus id dioecesi acciderit, imperatum.

V. Maximas autem Deo et vobis omnibus ago gratias, qui me auxilio vestro in hac pacis, quam nunc ad profligandos fures sancivimus, lege adjuvistis, ac vehementer confido eo vos propensius nobis [Col. 0481C] in posterum opitulaturos, quo hujus decreti observatio magis videbitur necessaria.


Quomodo desponsanda virgo, et quibus ritibus procedendum sit [(11) 1Kb] .

I. Si quis virginem ducere aut feminam voluerit, ipsa et amicis suis consentientibus, debitum est cum ex jure divino, tum ex humana institutione, ut sponsus [Col. 0482A] primo non solum fidem praebeat de praelocutis perimplendis, sed una etiam cautionem, se eam ita cupere, ut secundum legem Dei eam habeat uxorem, et hoc etiam vadient amici ejus.

II. Tum habenda victus ratio, et sciendum est quis eos sustinuerit. Stipuletur hoc sponsus ipse idemque pariter amici ejus.

III. Edicat jam tum sponsus qua bonorum parte uxorem donat, praeter hanc quam ex ejus beneplacito ipsa prius cooptaverit.

IV. Sin et ipsa eum supervixerit (quod si quidem eveniat) tunc justum est ut ipsa habeat dimidiam partem omnium bonorum, et si prolem inter se susceperint, integritatem ipsam, donec transeat ad secundas nuptias.

[Col. 0482B] V. Sponsiones autem vir, quas jam pactus est, cautione interposita illibatas semper custodito, et amici sui eas vadianto.

VI. Si de omnibus jam inter ipsos convenit, spondeant consanguinei suam consanguineam uxorem ei qui illam petiit, vitae etiam integram fore, satisdationemque accipiant de celebrandis nuptiis.

VII. Si maritus eam postea de territorio Thani [seu baronis] quo jam nutrita est, eduxerit in alterius Thani territorium, cautione satisdatum sit amicis suis, quod exinde nemo ei inferet injuriam; etsi ipsa contra mali quid patraverit, prompti sint amici ejus marito facere emendationem, si ipsa non habuerit unde compensaverit.

[Col. 0482C] VIII. Nuptiali huic dationi missalis aderit sacerdos; is de jure eorum conjunctionem Dei benedictione in omnem felicitatis plenitudinem promovebit.

IX. Caute etiam providendum est, ut intelligatur nullum inter eos esse consanguinitatis vinculum, ne juste postea separentur qui injuste primitus jungebantur.




[Col. 0481]
LEGUM ECCLESIASTICARUM EDMUNDI PRISCA VERSIO.



TITULI CAPITULORUM PARTIS I.
[Col. 0481D]

    I. De castitate ordinatorum.
    II. De decimis et aliis debitis ecclesiae.
    III. De homicidio.
    IV. De fornicatione cum nunna, vel sanctimoniali, et de adulterio.
    V. De apparitione ecclesiarum.
    VI. De perjurio et liblaco.





PROOEMIUM.

Edmundus rex congregavit magnam synodum Dei ordinis et saeculi apud London civitatem in sancto Paschae solemni, cui interfuit Odo et Wulstanus archiepiscopi, et alii plures episcopi, qui perquirentes [Col. 0482D] de consilio animarum nostrarum, et eorum qui subditi sunt illis.



CAPITULA.

I. Inprimis est ut sanctis ordinibus evecti, qui plebem Dei docere debent lumen vitae, castitatem teneant secundum ordinem suum, sit werhades sit wifhades, sit alterum, sit alioquin; sint ejus digni quod in canone dictum est, hoc est, ut perdant saecularem pecuniam, et sanctificatum legerstowa (id est sepulturae locum), id est positionis locum, si non convertantur et emendentur.

II. Decimam praecipimus omni Christiano super Christianitatem suam dare, et emendent cyricsceatum, id est ecclesiae censum, et elmesfeoh, id est eleemosynae [Col. 0483A] pecuniam. Si quis hoc dare noluerit, excommunicatus sit.

III. Si quis sceleratis manibus effundat sanguinem Christianum, non appareat in conspectu regis priusquam emendationem ineat, sicut episcopus docebit, et poenitentiam consulet.

IV. Qui cum nunna vel sanctimoniali fornicabitur, sanctificato atrio sit indignus, nisi emendet, sicut homicida; sic idem diximus de ewice (l. cuvbrice), id est de adulterio vel infracto conjugio.

V. Amplius dixi ut omnis episcopus reficiat Dei domus in suo proprio, et regem admoneat, ut omnes ecclesiae Dei sint bene paratae, sicut magnum nobis opus est.

VI. Qui falsum jurabunt, et liblacum facient, sint [Col. 0483B] in aeternum a Dei consortio segregati, nisi ad dignam satisfactionem per omnia revertantur.


(Pars II huc nihil confert.)



TITULI CAPITULORUM PARTIS III.

    I. De homicidio.
    II. De assaltu in itinere versus ecclesiam vel burgum regis.
    III. De fihtewita et manbota.
    IV. De fundentibus sanguinem humanum.





PROOEMIUM.

Ego Edmundus rex mando et praecipio omni populo seniorum ac juniorum, qui in regione mea sunt, ea quae investigans investigavi cum sapientibus clericis et laicis.



CAPITULA.

[Col. 0483C] I. In primis quomodo possem Christianitatem magis erigere, et magnum nobis necesse visum est, ut amicitiam vestram et benevolentiam teneamus inter vos in toto regno meo; et mihi valde displicent, et vobis omnibus, multiplices et injustae pugnae quae inter vosipsos fiunt, unde diximus: Si quis post haec hominem occidat, ipse sibi portet inimicitiae factionem, nisi amicorum suorum auxilio intra unum persolvet eum plenum Weregildo, sit natus sicut sit. Si eum cognatio sua deserat, et pro eo gildare noluerit, tunc volo ut omnis tribus vel cognatio illa sit extra factionem, praeter solum malefactorem; sed deinceps ei nec victum det nec pacem. Si quisquam cognationis suae firmet eum postea, reus sit omnium quae habebit erga regem, et portet fudam erga contribunales, [Col. 0483D] quia primitus reprobaverat eum. Si ex mortui cognatione quis vindictam perpetret in aliquem alium praeter ipsum malefactorem, sit inimicus regis, et perdat totum quidquid habet.

II. Si quis ecclesiam requirat vel burgum meum, et ibi assailiatur, vel affligatur, qui hoc fecerit, ejusdem culpabilis quod supra dictum est.

III. Et nolo ut aliqua fibtewita, vel manbota, condonetur.

IV. Amplius indico, quod qui sanguinem fundat humanum, nolo socnam habere in familia mea, antequam divinam emendationem suscepit, et ad omne rectum inclinetur, sicut episcopus docebit in cujus scyra fuerit.


[Col. 0484A] De sponsalibus contrahendis tempore regis Edmundi.


(Ex libro Jornalensi.)

Si quis virginem vel viduam ducere velit, et hoc illi placeat et amicis suis, tunc rectum est ut bridguinum, per Dei justitiam et saeculi jus competens, in primis promittat et vadiet eis qui paranymphi sunt, quod eo modo quaerat eam, ut secundum Dei rectum pertinere velit, sicut sponsus debet legitimam sponsam, et plegient hoc amici sui. Post ea sciendum est cui fosterleanum pertineat. Vadiet hoc bridguina, id est sponsus, quid ei dare disponat, cur ejus eligat voluntatem, et quid ei destinet, si supervixerit ipsum. Si sic quoque conveniat, rectum est ut dimidiam pecuniam habeat, et totam si simul puerum habuerint, nisi deinceps virum capiat. Totum hoc vadio confirmetur, [Col. 0484B] et amici sui plegient. Si tunc omni re concordent, adeat cognatio et despondeat eam to wyte et toryghtlyte, id est in uxorem et rectam vitam, et excipiat inde plegium qui jus habet in vadio. Sed si de ipsa terra velit ipsam ducere in terram alterius thani: consilium est, ut amici habeant pactionem, ne quis ei faciat injuriam. Et si illa forisfaciat, ut possint esse propinquiores emendationi, si non habeat unde componat. Huic dationi debet interesse presbyter, qui cum Dei benedictione debet eorum consortium adjuvare in omnem sanctitatem. Bonum est praevidere ne ex aliqua consanguinitate sibi pertineant, ne juste postmodum separentur qui sceleratis nuptiis consenserunt.



LEGES ECCLESIASTICAE DE NUPTIIS.
[Col. 0484C] (Text. Roff. ex nova versione.)


Quomodo virgo desponsanda, et quinam ritus ibi esse debent.

I. Si quis virginem, vel uxorem in matrimonium ducere velit, et hoc illi ac amicis placeat, tunc justum est ut sponsus juxta jus Dei et instituta mundi prius promissum et fidem det viro, qui eorum prolocutor (paranymphus) est, quod ille hoc modo eam cupiat, ut juxta jus Dei eam servare velit, sicut vir feminam suam debet: et hoc spondeant amici illius.

II. Postea sciendum est, ad quem cibariorum exhibitio pertinet; hoc spondeat deinde sponsus, et fidejubeant amici ejus.

III. Postmodum significet sponsus quid ei daturus [Col. 0484D] sit pro eo quod illa voluntatem ipsius elegerit, et quid ei donaturus sit, si illa supervixerit eum.

IV. Si hoc ita pacto conventum est, tunc justum est, ut ea dimidiam bonorum partem habeat, et omnia si prolem invicem habeant, nisi illa deinde maritum (alium) eligat.

V. Confirmet omne quidquid promiserat sponsione, et amici fidejubeant.

VI. Si illi tunc in omni re concordant, tunc adeant cognati, et spondeant consanguineam suam in uxorem, et ad rectam vitam ei, qui illam desiderat, et accipiant fidejussorem (eum) qui in sponsionem jus habet.

VII. Si eam ex terra illa ducere velit in alterius [Col. 0485A] thani regionem, tunc sponsio ipsius sit, quam amici paciscantur, quod maritus ejus nullam illi injuriam inferat; et si illa delictum commiserit, quod propinquiores debeant compensare, si illa non habeat unde compenset.

VIII. Nuptiis presbyter intersit; qui de jure cum [Col. 0486A] Dei benedictione eorum conjunctionem adunare debet in omni felicitatis plenitudine.

IX. Bonum etiam est cavere, ut sciatur, an non per consanguinitatem conjuncti sint, ne juste postea separentur, qui injuste antea conjuncti erant.



[OPERA EDGARI ANGLORUM.]




[Col. 0485]
EDGARI REGIS ANGLORUM LEGES ECCLESIASTICAE CONCILIUM BRANDAFORDIAE AB EDGARO REGE CONVOCATUM IN QUO Edwini regis decreta rescinduntur, ablata Ecclesiae restituuntur, et Dunstanus ab exsilio revocatur.

[Col. 0485B] Non occurrunt in concilio actorum formulae: breviter autem sic notantur in antiquitatibus Britannicae Ecclesiae, cap. 13: Interea Mercii et Norrenses, ac inter Humbrum et Thamesim mediterranei, in regem Edwinum arma capiunt. A quibus autem hic tumultus motus fuerat, monachi caute omittunt. In hoc tumultu Edgarus regis frater regni partem obtinet. Hi multis utrinque illatis praeliis, regni vires labefactarunt: sed Edgarus tandem potior, convocato ad Brandan fordiam regni concilio, fratris Edwini acta et decreta rescindit, ablatas ecclesiis et monasteriis opes restituit, Dunstanumque ab exsilio ad pristinum honorem revocat, deinde ad episcopatum Wigornensem, nolentem, ut aiunt, et volentem promovit, postea ad Londinensem, tandem [Col. 0485C] biennio vix transacto ad Cantuariensem archipraesulatum.


Privilegium quo rex Edgarus confirmat Dorobernensem [Col. 0486B] Ecclesiam matrem esse et dominam aliarum Ecclesiarum regni sui.


(Datum anno 959, sed hic occasione superioris concilii collocatum.)

Anno Dominicae incarnationis 958 [cor. 950]. Ego nempe Edgarus rex Anglorum, divinaque concedente clementia monarchus, regum antiquorum Ethelberti et successorum illius, ac archiepiscoporum Brythwaldi et Athelardi statuta, et privilegia monasteriorum Kancegenum, cum venerabilis archipontificis Dunstani consultu atque consilio, ad maledictionem impiorum raptorum, imo magis Deo favente ad benevolentiam justorumque benedictionem, aeterna conclusione renovamus, et in Domino summo roboramus, statuentes,

Ut Ecclesia Christi in Dorobernia aliarum Ecclesiarum [Col. 0486C] regni nostri mater sit et domina, et cum suis omnibus perpetualiter sit ubique libera, praeter expeditionem, pontis et arcis constructionem.




[Col. 0485]
EDGARI REGIS CHARTA DE OSWADESLAU, Hoc est de ejiciendis clericis uxoratis et introducendis monachis. (Anno 964.)

[Col. 0485D] Altitonantis Dei largiflua clementia, qui est Rex regum et Dominus dominantium, ego Edgarus Anglorum basileus, omniumque regum insularum Oceani quae Britanniam circumjacent, cunctarumque nationum quae infra eam includuntur, imperator et dominus, gratias ago ipsi Deo omnipotenti regi meo, qui meum imperium sic ampliavit et exaltavit super [Col. 0486D] regnum patrum meorum, qui licet monarchiam totius Angliae adepti sint, a tempore Aestelstani, qui primus regum Anglorum omnes nationes quae Britanniam incolunt sibi armis subegit, nullus tamen eorum ultra ejus fines imperium suum dilatare aggressus est. Mihi autem concessit propitia divinitas, cum Anglorum imperio omnia regna insularum Oceani [Col. 0487A] cum suis ferocissimis regibus usque Norvegiam, maximam partem Hiberniae, cum sua nobilissima civitate Dublina, Anglorum regno subjugare; quos etiam omnes meis imperiis colla subdere, Dei favente gratia, coegi.

Quapropter et ego Christi gloriam et laudem in regno meo exaltare, et ejus servitium amplificare, devotus disposui, et per meos fideles fautores, Dunstanum videlicet archiepiscopum, et Athelwoldum ac Oswaldum episcopos (quos mihi Patres spirituales et consiliatores elegi) magna ex parte, secundum quod disposui, perfeci, etc.

Si quidem temporibus antecessorum meorum regum Anglorum, monasteria, tam monachorum quam virginum, destructa, penitus rejecta in tota [Col. 0487B] Anglia erant, quae ego ad Dei laudem pro remedio animae meae reparare, et servorum et ancillarum Dei numerum multiplicare devovi. Et ipsis supradictis meis cooperatoribus strenue annitentibus, jam quadraginta et septem monasteria cum monachis et sanctimonialibus constitui: et si Christus vitam mihi tandiu concesserit, usque ad quinquagesimum remissionis numerum (id est jubilaei), meae devotae Dei munificentiae oblationem protendere decrevi.

Unde nunc in praesenti monasterium, quod praedictus reverendus episcopus Oswaldus, in sede episcopali Wiogreceastere, in honore sanctae Dei genitricis Mariae amplificavit, et eliminatis clericorum naeniis et spurcis lasciviis, religiosis Dei servis monachis [Col. 0487C] meo consensu et favore confultus [al., suffultus] locavit: ego ipsis monasticae religionis viris regali auctoritate confirmo, et consilio et astipulatione principum et optimatum meorum corroboro et consigno, [Col. 0488A] ita ut jam amplius non sit fas neque jus clericis reclamandi quidquam inde; quippe qui magis elegerunt, cum sui ordinis periculo et ecclesiastici beneficii dispendio, suis uxoribus adhaerere quam Deo caste et canonice servire. Et ideo cuncta quae illi de ecclesia possederunt, cum ipsa ecclesia, sive ecclesiastica, sive saecularia, tam mobilia quam immobilia, ipsis Dei servis monachis ab hac die perpetualiter regiae munificentiae jure deinceps possidenda trado et consigno, ita firmiter, ut nulli principum, nec etiam ulli episcopo succedenti, fas sit aut licitum quidquam inde subtrahere, aut pervadere, aut ab eorum potestate subripere, et in clericorum jus iterum traducere, quandiu fides Christiana in Anglia perduravit, etc.

[Col. 0488B] Facta sunt haec anno Dominicae incarnationis 964, indictione VIII, regni vero Edgari Anglorum regis sexto, in regia urbe quae ab incolis. . . . . nominatur; in natali Domini, festivitate sanctorum Innocentium, feria quarta.


SUBSCRIPTIONES.

Ego Eadgar, basileus Anglorum et imperator regum gentium, cum consensu et principum et archiepiscoporum meorum, hanc munificentiam signo crucis corroboro.

Ego Aelfrith, regina consensi, et signo crucis confirmavi.

Ego Dunstan, archiepiscopus Dorobernensis Ecclesiae Christi, consensi et subscripsi.

Ego Oscitel, archiepiscopus Eboracensis Ecclesiae, [Col. 0488C] consensi et subscripsi.

Ego Aferic, dux.

Ego Bruthnod, dux.

Ego Adrigari, dux.




[Col. 0487]
CHARTA REGIS EDGARI NOVO WINTONIAE MONASTERIO QUOD HYDAM VOCANT Concessa, In qua angelorum refert creationem atque lapsum, hominem fieri ad capessendum cum prole sua vacuum jam ipsorum ordinem. Invidet, inquit, hoc diabolus, fraudeque circumventum sui cum prole reddit similem; hos misertus Christus redemit, et hos inter ipsum regem Edgarum, qui tanta raptus benignitate, totum se effundit in gratitudinem et bona opera. Christo igitur et familiae suae plurima condit monasteria, unumque hoc Wintoniae; cujus coenobitis vitae regulas et honestatis imponit, tam ecclesiasticas quam saeculares. (Anno 966.)

[Col. 0487D] [(12) 1Kb] Incipit charta privilegii Edgari benignissimi principis concessa novo monasterio Wintonio quod modo Hyda appellatur; cujus rubrica sic cancellatur:


EDGAR rex hoc privilegium novo edidit monasterio, de [Col. 0488D] omnipotenti Domino ejusque genitrici Mariae eju laudis magnalia concessit.



CAPITULUM I.

Omnipotens, totius machinae conditor, ineffabili pietate universa mirifice moderatur quae condidit, [Col. 0489A] qui coaeterno videlicet Verbo, quaedam ex nihilo edidit, quaedam ex informi subtilis artifex propagavit materia. Angelica quippe creatura, ut informis materia, nullis rebus existentibus, divinitus formata luculento resplenduit vultu. Male, proh dolor! libero utens arbitrio, contumaci arrogans fastu, Creatori universitatis famulari dedignans, semetipsum Creatori aequiparans, aeterni barathri incendiis cum suis complicibus demersus, jugi merito cruciatur miseria. Hoc itaque themate totius sceleris peccatum exorsum est.



II. Quare hominem condidit, et quid ei commisit.

Evacuata animaque [forte, namque HARD.] polorum sede, et eliminata tumidi fastus spurcitia, summus totius bonitatis Arbiter lucidas coelorum [Col. 0489B] sedes non sine cultore passus torpere, formatis ex informi materia diversarum rerum speciebus, hominem tandem ex limo conditum, vitae spiraculo ad sui formavit similitudinem, cui universa totius cosmi superficie condita subjiciens, seipsum suosque posteros sibi subjecit, quatenus ejus exsecutura posteritas angelorum suppleret numerum, coelorum sedibus superbia turgente detrusum.



III. Qualiter in paradiso sine crimine conversatus sit.

Qui paradisiacae voluptatis amoenitate locatus, nullius rei patiebatur dispendium, sed ei totius mundi ad votum suppeditabat facultas. Totius namque bonitatis ubertate fruenti nulla ei res [Col. 0489C] instita resistebat. Amore Altithrono devote obsequenti creatura cuncta famulabatur subjecta. Fruebatur laetabundus Creatoris tripudio, et angelorum alacriter utebatur consortio. Non eum corporalis debilitabat imbecillitas, nec animi affligebat anxietas. Non typho levis raptabatur superbiae, sed suo se conjungens auctori, humilis pollebat mirifice. Non eum inanis tumidum vexabat gloria, sed devotum Creatoris magnificabat memoria. Non invidia eum alieno torquebat profectu, sed charitas jugiter laetabatur amplexu. Non ira cruciabatur infestus, sed charitatis tranquillitate leviabatur patientissimus. Non eum tristitia moerore dejiciebat, sed gaudii spiritalis spe pollente florebat. Non avaritia nimium incitabatur [Col. 0489D] cupidus, sed dapsilitatis studio exercebatur largissimus. Non illicito massicus delectabatur edulio, sed parcitate contentus licito utebatur cibario. Non luxuria eum stimulabat nefaria, sed continentia competens constringebat ad praemia; omnium polycrates virtutum, cunctis carens adversis, omnibus florens prosperis, rite pollebat ingenuus.



IV. Quomodo coelum sine morte conscendere confidebat, et diabolus invidus ne ascenderet impediebat.

Qui prole ad numerum patrata, superbientium angelorum universa comitante prosapia, fine loto [forte, sine loco., HARD.] gustato ligni vetiti fructu, aethereos aeternae beatitudinis suggestus triniatim [Col. 0490A] cum Domino regnans conscendere macrobius confidebat. Invidus igitur hoc animadvertens Zabulus, nimia perculsus invidia, rimari callide versutus coeperat, qui insidiis, ne ad tantam numinis conscenderet gloriam, subdolus deciperet; pro nihilo forte ducens concessa, illicita nimium allubescendo laudans, mulierem admodum fragilem pellexit. Quae sui detrimenti minime contenta, virum muliebriter victum blandis suasionibus delinitum, exili, heumalo gustato sibi similem faciens, perdidit.



V. Quomodo in hac miseria omnibus privati virtutibus dejiciuntur, tandemque cataclysmate de. . . . . [lege dempti., HARD.].

Utrique tandem praefatis privati odonariis, paradisi [Col. 0490B] eliminati metis, in praesentis vitae aerumna miserrimi dejiciuntur, contemnentes conditorem, a cunctis insequuntur creatis. Vita desiit, mors inolevit. Virtutum caterva recedente, vitiorum cumulus successit. Succedente nepotum prosapia, successit cumulata criminum collegio (collectio): universi cum suis sceleribus cataclysmate dempti, tandem, octo utriusque sexus reservatis, tabescendo deficiunt. Vitiis copiose surgentibus, Conditor se hominem fecisse indoluit. Postremo misericors mortalibus, ut pollicitus est, succurrit.



VI. Quomodo Christus natus sua nos passione redemit, et coelos conscendere fecit.

Stella emicuit matutina, quae suo radio mundi tenebras fugaret. Fausta resplenduit Maria, cujus [Col. 0490C] utero virginali Christus ineffabiliter editus, peccatorum tenebras mediator clementissimus dempsit. Viguit Christus virtutibus plenus. Incanduit Judaea ingenti rancore repleta. Carnem suscipiens pro nobis pati voluit; quod ejus permissu infelix audacter complevit Judaea. Ligno quippe perditum, ligni scandens gabulum, genus redemit humanum. Universas namque hominum daemon nationes ludificando insultans, jure ut mandati transgressorem possidens, morte multabat perpetua. Sanguis vero a mortuis ultorem trophaeo crucis divisit. Praedam de perfidi leonis ore tulit, secumque super aethera vehens superius angelorum coetibus consociavit, ut cum eo communi contubernio fruentes, bonitate perspicui, virtutum omnium ubertate referti, expertes peccati, [Col. 0490D] omni contagione privati, sine fine post diem judicii restauratis corporibus exsultantes regnarent. Hanc praecipuam sine dubio gloriam credentibus, qui Trinitatis veraeque unitatis fidem bonis insudantes operibus sectantur, pollicitus, non credentibus supplicium minatus aeternum perpetuis barathri incendiis, justissime spopondit.



VII. De benevolo regis meditamine.

Hinc ego Edgarus, divina favente gratia totius Albionis basileus, rimari magnopere coeperam quid operum studio exercerem, ut ad tantam gloriam perveniens, Christi sanctorumque ejus coelo collocatorum contubernio coronatus fruerer, tantamque [Col. 0491A] inferni miseriam divitarem. Instigante etenim Domini clementia, occurrit animo ut ipse criminibus cessarem cunctis, atque bonis operibus insistens, forma factus gregi, quousque nostri regiminis gubernamine degentes lucrifacerem. Quosdam igitur suasionibus invitans ad praemia, quosdam terroribus compellens ad gloriam, bona aedificans, mala, ut Domino faciente potui, dissipavi. Scriptum quippe per Jeremiam memini prophetam: Ecce constitui te super gentes et super regna, ut evellas, et destruas, et disperdas, et dissipes, et aedifices, et plantes (Jerem. I). Talibus igitur exhortatus doctoribus, quibus nos Dominus per prophetam clementer admonuit, agens Christo favente in terris quod ipse juste egit in coelis, [Col. 0491B] extricans videlicet Domini cultura criminum spurcitias, virtutum semina sedulus agricola inserui.



VIII. Qua ratione clericos eliminans, monachos collocavit.

Timens ne aeternam incurrerem miseriam, si adepta potestate non facerem quod ipse, qui operatur omnia quae in coelo vult et in terra, suis exemplis justus examinator innotuit, vitiosorum cuneos canonicorum e diversis nostri regiminis coenobiis Christi vicarius eliminavi; quod nullis mihi intercessionibus prodesse poterant, sed potius, ut beatus ait Gregorius, justi vindictam Judicis provocarent, qui vicariis vitiorum naevis contaminati, non agentes quae Deus jubendo volebat, [Col. 0491C] omnia quae nolebat rebelles faciebant; avidus inquisitor advertens gratos Domino monachorum cuneos, qui pro nobis incunctanter intercederent, nostri juris monasteriis devotus hilariter collocavi.



IX. Quod sancti Spiritus gratia compunctus abbatem et monachos in novo constituit monasterio.

Hac itaque ratione, sancti Spiritus attactus flamine, locum Domini mundans Wintoniensis ecclesiae, novi monasterii arcisterium [forte, asceterium. HARD. hoc est, monasterium] nostro salvatori ejusque genitrici semper virgini Mariae, et omnibus apostolicis, cum caeteris sanctis, dicatum restauravi. Sciens scriptum: Consentientes et facientes pari constringuntur poena rebellionis, Omnipotentis [Col. 0491D] voluntati obviantes. Possessionem Domini usurpare non sustinens, clericos lascivientes repuli, ac veros Dei cultores monachico gradu fungentes, qui pro nostris nostrorumque inibi quiescentium excessibus sedulo intercederent servitio, quo eorum intercessionibus nostri regiminis status vigeret munitus, abbatem Christo cooperante eligens, Altithrono subjectus illic devote ordinavi. Hoc subnixe efflagitans deposco, ut quod in suis egi, hoc agat in mihi ab ipso collatis, scilicet adversarios nostros dejiciens, amicos sublimando provehat, ut inimicos sanctae Dei Ecclesiae deprimens, amicos ejus monachos videlicet beatificans justificavi.



X. De illorum anathemate qui monachis insidiantur.
[Col. 0492A]

Si autem qualibet occasione, diabolo instigante, contigerit, ut fastu superbientis arrogantiae, dejecti canonici, monachorum gregem, quem ego venerans cum pastore in Dei constitui possessione, dejicere insidiando voluerint, agatur de eis et de omnibus qui quolibet munere caecati juvamen eis impenderint, quod actum est de angelis superbientibus, et de protoplasto diaboli fraude seducto, ut paradisi videlicet limitibus [forte, liminibus. HARD.] sublimibusque coelorum sedilibus ejecti, cum iis qui Domini famulatum aspernantes contempserunt, barathri incendiis detrusi, jugi crucientur miseria. Nec inde evulsi se glorientur evasisse tormenta, sed cum Juda Christi proditore ejusque [Col. 0492B] complicibus, Acheronte conglutinati, frigore stridentes, fervore perusti, laetitia privati, moerore anxii, catenis igneis compediti, lictorum metu perculsi, scelerum memoria confusi, totius bonitatis recordatione semoti, aeterno lugubres puniantur cruciatu.



XI. Item de anathemate insidiantium.

Qui autem jam praedictos novi Wintoniensis ecclesiae coenobii monachos, vel quoslibet ejusdem ordinis nostro regimine degentes, monasteriis, quae vitiorum spurcitiis expurgans, Jesu Christo Domino nostro, victo daemone, acquisivi, eliminare praesumens voluerit, anathema sit; et eadem maledictione qua Cain parricida, qui fratrem suum Abel, stimulante invidia, lividus interemit mastigia, adductus [Col. 0492C] est, sine termino teneatur obnoxius; atque in Dei persecutione continuo perseverans, in hac vita nullum dignitatis acquirat honorem, nec in futuro sine miseria nunquam persistat, sed cum Anania et Saphira una Styx porragine [forte voragine] ejulantem crucians complectatur.



XII. De benedictione monachos venerantium.

Quicunque praetitulatos monachos bonis quibuslibet locupletans ditare voluerit, Creator cunctitenens clementer eos eorumque progeniem totius ubertate prosperitatis hic et in futuro saeculo ditando locupletet. Scriptis decenter eorum in libro vitae nominibus, cum Christo portionem in coelorum habitaculis habeant, qui monachos suos, quos nostris congregatos temporibus possidet, vel verbis, vel factis, sanctitatis [Col. 0492D] studio honoraverint.



XIII. Quales et qualiter monachi in hoc monasterio conserventur.

Regulares igitur monachi, non saeculares, in praefato, Christo comite, degentes monasterio, regulae moribus obtemperent, Patres venerantes spirituales, sanctorum Patrum imitentur exempla, nil agentes, nisi quod communis monasterii regula, vel majorum demonstravit norma. A saecularibus igitur pompis remoti, toto nisu corporis custodiant et animae castitatem. Humilitatis studio pollentes, et corpus parcimoniae vigore minuentes, alacri constringant animo. Civium convivae intra urbem perpetuo interdictu fieri erubescant. In civitate degentes, in refectorio pompaticas [Col. 0493A] lascivasque saecularium delicias ut melancholiam aporiantes, licitis charitatum utantur cibariis; extra refectorium autem minime, nisi in domo infirmorum aegroti decubuerint, edentes licite quae jussi fuerint. Sacri summique ordinis hospites, si ratio exegerit, et peregrini ordinati, longo terrarum spatio venientes, ad abbatis mensam in refectorio cautissime invitentur; laicis in hospitio condecens exhibeatur humanitas. Monachorum quispiam manducandi vel bibendi cum eis secundum Patrum decreta licentiam non habeat; in refectorio autem edendi causa vel bibendi non introducantur, Pauperes, ut Christi, ingenti cordis suscipiantur tripudio.



XIV. De abbatum electione.

[Col. 0493B] Divinarum studio Scripturarum luculentissime eruditi, orationum frequentia assidue occupati, charitatis amplexu laetissimi, fidei exercitio promptissimi, spe provehente sincerissimi, pace concorditer fixi, omniumque virtutum flore decorati, ad finem usque, coeptum tantae bonitatis initium, Christo juvante, perducentes, eadem gloriosi fruantur libertate, quam beatus patronus Benedictus omnibus regulae praecepto subjectis instituit, scilicet ut post abbatis obitum tunc temporis regentis, abbatem. . . . . ordinent congregatione, quem sibi omnis concors congregatio, sive pars quamvis minima congregationis, salubriori clegerit consilio.



XV. Qualiter rex abbatem et monachos venerans muniat.
[Col. 0493C]

Reges itaque, quicunque nostri fuerint successores, nullam extraneam personam jus tyrannidis super monachos exercentem imponant, ne forte Deus eos damnans, et regno deponat et vita. Electum vero a fratribus Christi vicarium dignanter suscipiant, eumque charitatis igne succensi locupletando venerentur; juvamen, inquantum indiguerit, Christi amore compuncti, alacriter impendant. Mutuo namque confortati juvamine, in nullo a regulae praeceptis discordantes, Domini gregem, non mercenarii, sed pastores fidissimi, luporum rictibus eximentes, intrepidi defendant.



XVI. Qualiter abbas et monachi regem a daemonum tentatione eripiant.

[Col. 0493D] Abbas autem armis succinctus spiritualibus, monachorum cuneo hinc inde vallatus, charismatum coelestium rore perfusus, aereas daemonum expugnans versutias, regem, omnemque sui regiminis clerum, Christo, cujus virtute dimicant, juvante, a rabida hostium persecutione invisibilium solerter spiritus gladia defendens, fidei scuto subtili protegens tutamine, robusto praelians triumpho, miles eripiat imperterritus.



XVII. Qualiter rex abbatem et monachos ab hominum persecutione defendat.

Rex itidem terrenus, coelestis castra regis fortissimo roborans munimine, armis saecularibus visibiles expugnans adversarios, hostiumque rabiem saevientium [Col. 0494A] annihilando dejiciens, Conditoris sui pascua gregemque sollicita inexpugnabilis tueatur custodia, quatenus ad vitae bravium perveniens, aeternis tripudians fruatur bonis, quae nec oculus videre aliquatenus potuit humanus, nec in hominis cor ullatenus ascendit quae praeparavit Deus diligentibus se.



XVIII. De monasticae possessionis libertate.

Sint praefati monasterii rura, omnis monachorum possessio, in rebus magnis vel modicis, internis vel externis, in urbanis vel suburbanis, praediis, campis, pratis, pascuis, silvis, molendinis, rivulorum cursibus, aeterna libertate in Christi nomine ejusque Genitricis ditata.



XIX. Quod nullus saecularium monasterii possessionem illicite usurpet.
[Col. 0494B]

Saecularium quispiam ausu temerario jus tyrannidis non in Christi cultura praesumptuosus exerceat; non minuet, instigante diabolo, quod sancti Spiritus instinctu tam a me quam a praedecessoribus meis, necnon a catholicis utriusque sexus hominibus, largiflua concessum est dapsilitate.



XX. De benedictione augentium.

Augenti tribuat rerum cunctarum Opifex tranquillum vitae praesentis excursum, longaevum instantis temporis, futurum aeternae beatitudinis talionem, sufficientem victualium ubertatem, interminabile prosperitatis augmentum, copiosum virtutum omnium juvamen.



XXI. De maledictione minuentium.
[Col. 0494C]

Minuentem perpetua possideat miseria; in Domini manens persecutione, ejus Genitricis sanctorumque omnium incurrat offensam; praesentis vitae adversitas illi semper eveniat; nulla eis bonitatis accidat prosperitas; omnia ejus peculia inimici astantes diripiant; in futuro autem, aeterni miserrimum cum haedis in sinistra positum damnent cruciatus, si non satisfactione emendaverit congrua quod in Domini usurpans detraxit censura.



XXII. Quibus modis saecularibus obtemperent, et quod nullus reatus hoc Domini privilegium minuere valeat.

Tribus tantummodo causis, saecularibus obtemperent praeceptis, rata videlicet expeditione, pontis, [Col. 0494D] arcisve constructione; alias aeterna ditati glorientur libertate. Reatus quidpiam si, incitante daemone, seductus, vel abbas, vel fratrum aliquis fragiliter, quod absit, contraxerit, justitia purgante secundum regulae praeceptum abolitus damnetur, maneatque praefatae munificentiae libertas Altithrono per nostram humilitatem oblata, ad monachorum usus gratuite sibi famulantium inviolabilis, aeterna libertate jucunda, quia Deus, qui hanc privilegii largifluam donationem, locumque cum universa monachorum familia, juraque omnia sacro subjecta coenobio possidet, nunquam reatum commisit, nec ullo unquam tempore committet. Sit igitur praefata libertas aeterna, quia Deus libertatis possessor aeternus est.



XXIII. Quoties et quare in anni circulo hoc fratribus legatur privilegium.
[Col. 0495A]

Anno incarnationis Dominicae nongentesimo sexagesimo sexto scripta est hujus privilegii syngrapha, his testibus consentientibus, quorum inferius nomina ordinatim charaxantur.



SUBSCRIPTIONES.

Ego Edgar, divina largiente gratia, Anglorum basileus, hoc privilegii donum nostro largiens Redemptori, locoque ejus sanctissimo, primus omnium regum, monachorum inibi collegium constituens, manu propria signum hagiae crucis imprimens confirmavi.

Ego Dunstan, Dorobernensis Ecclesiae archiepiscopus, largifluam benevoli regis donationem venerans, [Col. 0495B] crucis signaculo corroboravi.

Ego Eadmund, clytos legitimus praefati filius, crucis signaculum, infantuli florens aetate, propria indidi manu.

Ego Edward, eodem rege clyto procreatus, praefatam patris munificentiam crucis signo consolidavi.

Ego Aelfthryth, legitima praefati regis conjux, mea legatione monachos eodem loco rege annuente constituens, crucem impressi.

Ego Eadgifa, praedicti regis ava, hoc opus egregium crucis thaumate consolidavi.

Ego Oscytyl, Eboracensis Ecclesiae archiepiscopus, firmavi.

Ego Athelwold, Ecclesiae Wintoniensis episcopus, [Col. 0495C] regis gloriosissimi benevolentiam, abbatem mea altum mediocritate, et alumnos quos educavi, illi commendans, crucis signaculo benedixi.

Ego Aelfstan, Londoniensis Ecclesiae pontifex, consolidavi.

Ego Osulf, episcopus, confirmavi.

Ego Oswold, episcopus, consignavi.

Ego Bysentelm, episcopus, confirmavi.

Eaelfstan, episcopus, consolidavi.

Ego Eadelm, episcopus, confirmavi.

Ego Athulf, episcopus, consignavi.

Ego Urynryge, episcopus, confirmavi.

Aercwig, abbas, consolidavi.

Ego Osgar, abbas, consignavi.

Ego Orobyrihe, abbas.

Ego Aelfstan, abbas.

Ego Adelgar, abbas primus huic loco abbas ordinatus.

[Col. 0496A] Ego Osdgar, dux.

Ego Aethelstan, dux.

Ego Athelwine, dux.

Ego Aethelweard, m.

Ego Elfweard, m.

Ego Wulrtan, m.

Omnes qui nominatim huic privilegio regis jussu descripti videntur, posteritatis nostrae prosapiam subnixe deposcimus, ut manuum nostrarum vadimonium Christi cruce firmatum nequaquam violantes irritum faciant; si successorum quispiam humilitatis ausu violare praesumpserit, corporis et sanguinis Jesu Christi participatione privatus, perpetua damnatus perditione, anathema sit, nisi divino propitiante [Col. 0496B] respectu ad huminem satisfactionem resipiscens conversus fuerit.



ALIA CHARTA EDGARI REGIS, Qua nullos unquam fuisse perhibet in Wintoniensi hoc coenobio monachos, ante hos quos ipse jam introduxit e monasterio Abingioniensi.

Annuente Altithroni moderatoris imperio totius Albionis triniatim potitus regimine, non immemor ob hoc recidiva fore concessa, ut his strenue aeterna lucrarer; quapropter ego Edgar, totius Britanniae basileus, quasdam villas, ut nominantur, Dunkitone habens, quinque hydas terrae, et ecclesiam Sueyse, cum viginti octo hydis terrae, et ecclesiam Titlescumbe cum decem hydis terrae, et quamdam ruris portionem, duos videlicet cassatos terrae, loco qui celebri [Col. 0496C] Wynterburna nuncupatur vocabulo, do et concedo in puram et perpetuam eleemosynam novae Wintoniensi ecclesiae, B. Petro apostolorum principi dicatae, necnon S. Edotio, cujus reliquiae inibi miraculis clarescunt, cum omnibus utensilibus, pratis videlicet, pascuis, rivulis, aeterna largita sint haereditate perspicuis, ut canonicos qui incorrigibiles perdurarent de ecclesia dicta ejeci, monachos de Abundonie loco substitui. Sint autem praedictae villae, rus, mansiones, terrae, rivuli, omni terrenae servitutis jugo liberae in perpetuum, tribus exceptis, rata videlicet expeditione, pontis, arcisve restauratione. Si quis autem hanc nostram donationem in aliud quam constituimus transferre voluerit, privatus consortio sanctae Dei Ecclesiae, aeternis barathri incendiis lugubris jugiter cum Juda Christi proditore ejusque complicibus puniatur, si non satisfactione emendaverit congrua quod contra nostrum deliquit decretum.




[Col. 0495]
LEGES ECCLESIASTICAE REGIS EDGARDI Ut per se habentur in Saxonico libro, a saecularibus disjunctae, et a Lombardo versae.



TITULI CAPITULORUM.
[Col. 0495D]

    I. De immunitate Ecclesiae, et debitis eidem reddendis.
    II. De censu ecclesiastico, sive primitiis seminum.
    III. De decimis.
    [Col. 0496D] IV. De denario in domos singulas imposito.
    V. De diebus festis, et jejunio.





LEGES EDGARI REGIS.

Leges, quas Edgarus rex frequenti senatu ad [Col. 0497A] Dei gloriam, regiae majestatis ornamentum ac reipublicae utilitatem sancivit:

I. Primum, ecclesia Dei jura atque immunitates suas omnes habeto; decimas quisque primariae (cui is fuerit subjectus) ecclesiae, ut ipsum quidem circumducitur aratrum, dato, sive id in praediis thanorum propriis, sive in terris villicorum fuerit.

II. Thanus si in terra ex scripto possessa templum habuerit, circum quod fuerit destinatus sepulturae locus, decimarum suarum trientem unum in id conferre ei integrum esto. Sin circa templum nullus fuerit designatus humationi locus, dato qui est fundi dominus sacerdoti novem partium reliquiarum quantulum visum fuerit. Atque ex omni quidem ingenuorum terra, ipsae seminum primitiae, primariae [Col. 0497B] penduntor ecclesiae.

III. Quisque fetuum decimas omnes ante Pentecosten persolvito; terrae quidem fructuum decimas ante Aequinoctium pendito; ipsas autem seminum primitias sub festum divi Martini reddito. Si quis non solverit, poenas, ut judiciali libro proditum est, dato. Atque si quis decimas, ad eum quem diximus modum, dare noluerit, praepositus regius, illius loci episcopus, et sacerdos conveniunto, atque eo vel invito decimam ecclesiae, cui debeatur, partem, nona ei reliqua facta, reddunto. Quod ad residuas octo partes attinet, quatuor dominus, quatuor episcopus habeto; id quod fiat, sive is fuerit minister regis, sive thani alterius cujuscunque.

IV. Denarius autem in domos singulas impositus, [Col. 0497C] ante festum divi Petri redditor. Qui tum non solverit, denarium illum ac alios praeterea triginta ad Romam comportato, certaque litterarum testificatione, domum rediens, se eo detulisse confirmato, ac regi denique centum viginti solidos numerato. Si quis secundo non dederit, denarium illum ac praeterea ter denos Romam deferat, regique postquam redierit ducentos solidos dependito. Sin tertio deliquerit, rebus suis omnibus exuitor.

V. Dies Sabbati ab ipsa diei Saturni hora pomeridiana tertia usque in lunaris diei difuculum festus agitor; qui non celebrarit, poenas in judiciali libro descriptas pendito. Caeteri autem dies perinde ut fuerint a sacerdote indicti, festi aguntor. Instituta [Col. 0497D] etiam quam religiosissime observantor jejunia.



LEGUM ECCLESIASTICARUM EDGARI REGIS PRISCA VERSIO.

    I. De debitis Ecclesiae reddendis.
    [Col. 0498A] II. De ecclesiis ubi est coemeterium.
    III. De terminis decimandis.
    IV. De nolente decimas dare.
    V. De non solventibus denarium S. Petri.
    VI. De solemnitatibus et terminis observandis.


Hoc est institutum quod Edgarus rex consilio sapientum suorum instituit Deo ad gloriam, et sibi ad regiam dignitatem, et genti suae ad commodum.

I. Primum est, ut ecclesiae Dei recti sui dignae sint, et reddatur omnis decimatio ad matrem ecclesiam cui parochia adjacet de terra thaynorum et villanorum, sicut aratrum peragrabit.

II. Si quis thaynorum sit qui feodo suo ecclesiam [Col. 0498B] habeat ubi coemeterium sit, det ei tertiam partem decimae suae. Si non sit ibi atrium, det ex suis novem partibus presbytero quod vult, et etiam omne ciricsceatum ad matrem ecclesiam de omni libera domo.

III. Et omnis decimatio juventutis reddita sit ad Pentecosten, et terrae frugum ad Aequinoctium, et omne ciricsceatum ad festum S. Martini, per plenam forisfacturam quam judicialis liber dicit.

IV. Si quis decimam dare noluerit, sicut diximus, adest praepositus regis et episcopi sacerdos [f. et episcopus, et sacerdos, etc.] illius ecclesiae, et reddat ecclesiae cui pertinebit decimam suam, et nonam partem dimittant ei qui decimam suam detinuit, et octo partes in duo dividantur, dimidium [Col. 0498C] domino, dimidium episcopo, sit homo regis, sit homo thayni.

V. Et omnis heordpen reddat ad festum S. Petri: et qui non solvit ad terminum illum, deferat eum Romam, et etiam triginta denarios, et afferat inde significationem quod tantum ibi reddidit. Et cum redierit domum, emendet centum viginti solidos. Et si iterum reddere nolit, deferat cum Romam, et emendationem eamdem. Et cum redierit, emendet centum viginti solidos regi. Ad tertiam vicem, si adhuc non reddiderit, perdat totum quod habebit.

VI. Et solemne diei Dominicae conservetur ab bora nona Sabbati usque ad lucidum diei Lunae, superforisfactura [Col. 0498D] quam liber judiciorum dicit et docet. Et alia festivitas, sicut a sacerdote nuntiabitur. Et omne indictum jejunium cum omni devotione servetur.




[Col. 0499]
CANONES EDITI SUB EDGARDO REGE, ET AD LEGES SUAS PERTINENTES, Ut in veterrimo manuscripto codice Saxonico collegii Corporis Christi Cantabrigiae reperiuntur, in hoc frontispicio. Hoc pertinet nunc ad Edgari institutum de sacris initiatorum vivendi formula. (G)

[Col. 0499A] I. Docemus ut Dei ministri sint devote Deo servientes, et ministrantes, et pro omni populo Christiano intercedentes, et ut omnes illi senioribus suis sint fideles et obedientes, et omnes promoti in communi necessitate, ac ut quilibet sit aliis auxilio et adjutorio tam coram Deo, quam coram hominibus, et ut sint etiam dominis suis mundanis fidi et veri.

II. Docemus etiam, ut quilibet honoret alterum, et juniores diligenter audiant seniores suos et ament, et seniores diligenter doceant juniores suos.

III. Docemus etiam, ut illi ad quamlibet synodum (abeant et) habeant quotannis libros et vestimenta ad servitium ecclesiasticum, et atramentum ac pergamenas ad eorum constitutiones, et trium dierum commeatum.

[Col. 0499B] IV. Docemus etiam, ut sacerdos quilibet ad synodum (abiens) habeat clericum suum et aptum hominem pro ministro, et non ignotum aliquem, qui stultitiam amet, sed proficiscantur omnes in ordine et in Dei omnipotentis timore.

V. Docemus etiam, ut quilibet sacerdos in synodo enuntiet, si quid ei noceat, et si aliquis magnam ipsi injuriam fecerit; et tunc illi omnes suscipiant quasi sibi omnibus factam, et adjuvent ad compensationem, prouti episcopus annotaverit.

VI. Docemus etiam, ut quilibet sacerdos in synodo enuntiet, si in parochia sua noscat aliquem erga Deum contumacem, vel qui in peccatum mortale male inciderit, quem ad emendationem inclinare nequit, vel non audet propter saeculares.

[Col. 0499C] VII. Docemus etiam, ut nullum negotium, quod inter sacerdotes est, deferatur ad judicium saeculare, sed componant, ac pacificent (illud) proprii illorum socii, vel transferant ad episcopum si opus fuerit.

VIII. Docemus etiam, ut nullus presbyter sponte ecclesiam deserat, cui consecratus erat, sed habeat eam pro legitima conjuge.

IX. Docemus etiam, ut nullus sacerdos faciat aliquid eorum, quae ad alterum spectant; non in ecclesia ejus, nec in parochia ejus, neque in societate illius, neque in aliqua earum rerum quae ad eum pertinent.

X. Docemus etiam, ut nullus sacerdos suscipiat alterius scholarem absque venia ejus quem prius sequebatur.

[Col. 0499D] XI. Docemus etiam ut quilibet sacerdos augendae scientiae causa diligenter discat opificium.

XII. Docemus etiam, ut quis doctus sacerdos non [Col. 0500A] contumelia afficiat semidoctum, sed corrigat eum, si melius norit.

XIII. Docemus etiam, ut nullus sacerdos illustri loco natus, contemnat inferioris conditionis sacerdotem; si quis hoc recte contempletur, omnes homines ejusdem esse nativitatis (inveniet).

XIV. Docemus etiam, ut quilibet sacerdos decenter se gerat, et non sit emptor injustus, nec avarus mercator.

XV. Docemus etiam, ut quilibet sacerdos baptismum peragat, simul ac requiritur; et deinde in parochia sua praecipiat, ut quilibet infans baptizetur intra 37 dies; et ut nemo nimis diu ab episcopo confirmari differat.

XVI. Docemus etiam, ut quilibet sacerdos Christianismum [Col. 0500B] diligenter promoveat, et omnem gentilismum omnino exstinguat, et prohibeat fontium adorationem, et necromantiam, et auguria, et incantationes, et divinum hominis cultum, et offacias, quae exercentur in variis prestigiis, et in tedis, et in sortilegiis, et in ulnis, et etiam in variis arboribus, et in saxis, et in multis aliis phantasmatibus, quibus multi eorum qui non deberent, decipiuntur.

XVII. Docemus etiam, ut quilibet Christianus infantem suum ad Christianismum diligenter adsuescat, et eum Pater noster et Credo doceat.

XVIII. Docemus etiam, ut diebus festis cessent profana cantica, et ludi diabolici.

XIX. Docemus etiam, ut cessent diebus Solis [Col. 0500C] mercaturae et conventus populi.

XX. Docemus etiam, ut cessent falsa et stulta colloquia, et ignominiosae tonsurae.

XXI. Docemus etiam, ut cessent concubinatus, et amentur justa conjugia.

XXII. Docemus etiam, ut quilibet discat Pater noster, et Credo, si quando in consecrato coemeterio jacere vel Eucharistiam sacram percipere velit; propterea quia is non est bonus Christianus, qui hoc discere non vult, nec jure potest alios e baptismate levare, nec episcopi manum accipere (in Confirmatione) nisi hoc prius addiscat.

XXIII. Docemus etiam, ut in diebus festis et statis jejuniis nulla omnino contentio sit inter quoscunque [Col. 0500D] homines.

XXIV. Docemus etiam, ut in diebus festis et jejuniis juramenta et ordalia praetermittantur.

XXV. Docemus etiam, ut quilibet vir abstineat [Col. 0501A] ab uxore sua in diebus festis et statis jejuniis.

XXVI. Docemus etiam, ut presbyteri ecclesias custodiant cum omni veneratione ad ecclesiasticum ministerium, et ad purum servitium, et ad nullas alias res; neque sit aliquid inutile ibi, neque in vicima; non permittantur vana colloquia, nec vanae actiones, neque indecora compotatio, neque unquam alia vanitas, neque intra ecclesiae sepem canis aliquis veniat, neque porcorum plures quam quis regere possit.

XXVII. Docemus etiam, ut nihil in ecclesia reponatur, quod ibidem indecens sit.

XXVIII. Docemus etiam, ut (omnes) in ecclesiae encaeniis valde sobrii sint, et diligenter orent, nec pocula, neque aliquid inutile ibi exerceant.

[Col. 0501B] XXIX. Docemus etiam, ut in ecclesia nemo sepeliatur, nisi sciatur quod in vita Deo bene placuerit, ut inde judicetur, quod sit sepultura dignus.

XXX. Docemus etiam, ut sacerdos in nulla domo missam celebret, nisi in consecratis ecclesiis, praeterquam ob extremam alicujus aegritudinem.

XXXI. Docemus etiam, ut sacerdos nunquam saltem missam celebret nisi super consecratum altare.

XXXII. Docemus etiam, ut sacerdos nunquam missam celebret absque libro, et sit canon ei ante oculos positus, si velit, ne forte impingat.

XXXIII. Docemus etiam, ut quilibet sacerdos habeat corporalem vestem, cum missam celebrat, et subuculam sub alba sua, et omnia vestimenta missae [Col. 0501C] debite contexta.

XXXIV. Docemus etiam, ut quilibet sacerdos diligenter curet, ut bonum et saltem justum librum habeat.

XXXV. Docemus etiam, ut nullus sacerdos solus missam celebret, si non habeat eum qui ipsi respondeat.

XXXVI. Docemus etiam, ut quilibet sacerdos Eucharistiam accipiat jejunans, nisi ob extremam aegritudinem.

XXXVII. Docemus etiam, ut nullus sacerdos uno die saepius quam ter ad summum missam celebret.

XXXVIII. Docemus etiam, ut sacerdos semper habeat paratam Eucharistiam, prout opus fuerit, et [Col. 0501D] hanc diligenter in puritate custodiat, et caveat ne inveterescat, si autem inveteraverit, ut accipi nequeat, tunc comburatur in puro igne, et cineres sub altari condantur, et diligenter apud Deum emendet, qui hoc neglexit.

XXXIX. Docemus etiam, ut sacerdos nunquam praesumat missam celebrare, nisi omnia habeat, quae ad S. Eucharistiam pertinent, hoc est puram oblationem, et vinum purum, et aquam puram. Vae illi qui missam inchoat antequam haec omnia habeat! Et vae illi qui impurum quid addit illis! hoc simile esset ei quod Judaei fecerunt, cum acetum et fel simul miscerent, et illud postea Christo in ludibrium porrigerent.

[Col. 0502A] XL. Docemus etiam, quod sacerdos nunquam sit dignus missam celebrare, qui non ipse S. Eucharistiam percipit; nec consecratum unquam denuo consecretur.

XLI. Docemus etiam, ut quilibet calix fusus sit, in quo S. Eucharistia consecretur, et in ligneo nunquam consecretur.

XLII. Docemus etiam, ut omnia, quae altari appropinquant, et ad ecclesiam pertinent, sint valde pura, et digne disposita, et nihil (impurum) appropinquet illud, sed reponatur sanctuarium valde honorifice, et semper lumen ardeat in ecclesia, cum missa decantatur.

XLIII. Docemus etiam, ut non negligatur aliquid consecratum, non aqua consecrata, nec sal, nec [Col. 0502B] thus, nec panis, nec aliquid sanctum.

XLIV. Docemus etiam, ut nulla uxor altare appropinquet, quandiu missa celebratur.

XLV. Docemus etiam, ut justo stato tempore campana pulsetur, et sacerdos quilibet cantum suum horarium in ecclesia psallat, et ibi cum Dei timore sedulo oret, et pro omni populo intercedat.

XLVI. Docemus etiam, ut sacerdos saecularis, vel conventualis aliquis, non veniat intra ostium ecclesiae, nec intra sacrarium, absque superpelliceo suo, neque saltem ad altare, ut ibi ministret absque vestitu illo.

XLVII. Docemus etiam, ut nullus sacris initiatus homo tonsuram suam consecret, nec eam male tonderi [Col. 0502C] permittat, nec barbam suam per aliquod tempus alat, siquidem benedictionem Dei, et S. Petri, et nostram habere velit.

XLVIII. Docemus etiam, ut omnes sacerdotes festis diebus et jejuniis unanimes sint, et omnes uno modo orent, ne populum in errorem ducant.

XLIX. Docemus etiam, ut quodlibet jejunium eleemosynis honorificetur, hoc est, ut quisquis ex devotione erga Deum eleemosynam sedulo dare velit, tunc jejunium ipsius Deo sit gratius

L. Docemus etiam, ut sacerdotes in ecclesiae ministeriis omnes simul operam navent, et sit aequale salarium in anni spatio in omnibus ecclesiae ministeriis.

[Col. 0502D] LI. Docemus etiam, ut sacerdotes juventutem sedulo doceant, et ad opificia trahant, ut Ecclesiae auxilium (inde) habeant.

LII. Docemus etiam, ut sacerdotes quolibet die Solis ad populum praedicent, et semper bonum iis praebeant exemplum.

LIII. Docemus etiam, ut nullus Christianus sanguinem comedat alicujus generis.

LIV. Docemus etiam, ut sacerdotes populum admoneant ejus, quod sedulo Deo facere debent, ut justi sint in reddendis decimis et aliis rebus, primo aratri eleemosynis 15 dies a Paschate, et fetuum decimis ad Pentecosten, et frugum terrae ad omnium sanctorum (festum), et denarii S. Petri [Col. 0503A] ad Petri festum, et census ecclesiae ad Martini festum.

LV. Docemus etiam, ut sacerdotes ita populi eleemosynam distribuant, ut illis tam Deum propitium reddant, quam populum ad eleemosynas assuescant.

LVI. Docemus etiam, ut sacerdotes psalmos cantent, cum eleemosynas distribuunt, et pauperes diligenter orent, ut his pro populo intercedant sedulo.

LVII. Docemus etiam, ut sacerdotes sibi caveant ab ebrietate, et illam diligenter reprehendendo interdicant aliis hominibus.

LVIII. Docemus etiam, ut nullus sacerdos sit cerevisiarius, nec aliquo modo scurram agat secum [Col. 0503B] ipso, vel aliis; sed sit, sicut ordinem ejus decet, prudens et venerandus.

LIX. Docemus etiam, ut sacerdotes a juramento sedulo sibi caveant, et illud valde etiam prohibeant.

LX. Docemus etiam, ut nullus sacerdos mulierum consortium nimis amet, sed diligat legitimam suam uxorem, id est Ecclesiam suam.

LXI. Docemus etiam, ut nullus sacerdos adstet falso testimonio, neque a consiliis furum sit.

LXII. Docemus etiam, ut sacerdos nunquam ordalia visitet, aut juramenta.

LXIII. Docemus etiam, ut sacerdos contra thanum non juret in compurgatione, nisi thanus praejuraverit.

[Col. 0503C] LXIV. Docemus etiam, ut sacerdos non sit venator, neque accipitrarius, neque potator, sed incumbat libris suis, sicut ordinem ipsius decet.

LXV. Docemus etiam, ut quilibet sacerdos confessionem et poenitentiam doceat eum qui ipsi confitetur, et ad emendationem quoque adjuvet, et aegroto S. Eucharistiam praebeat, cum ei opus est, et ungat illum quoque, si hoc desideret, et post obitum diligenter involvat; neque permittatur aliquid vanum circa corpus, sed cum Dei timore decenter sepeliatur.

LXVI. Docemus etiam, ut quilibet sacerdos oleum habeat tam ad baptismum, quam ad aegrotos inungendos; sit etiam paratus jus populi et Christianismum [Col. 0503D] sedulo promovere quovis modo tam bene praedicando, quam bonum exemplum praebendo; tunc largietur ei Deus omnipotens quod ipsi maxime acceptum erit.

LXVII. Docemus etiam, ut quilibet sacerdos norit respondere, cum chrisma tollit, quid in orationibus pro rege et episcopo fecerit.



DE CONFESSIONE.

I. Quando aliquis voluerit confessionem facere peccatorum suorum, viriliter agat, et non erubescat confiteri scelera, et facinora se accusando; quia inde venit indulgentia, et quia sine confessione nulla est venia. Confessio enim sanat, confessio justificat.


[Col. 0504A] Magna hic lacuna, sive spatium in ms. codice, cui caetera alias inserturus videbatur scriba.

Praeveniat hunc famulum tuum, quaeso, Domine, misericordia tua, ut omnes iniquitates ejus celeri indulgentia deleantur per Jesum Christum Dominum nostrum.

Exaudi, quaeso, Domine, supplicum preces clamantium ad te, quaeso, Domine.

II. Quicunque est medicus animarum hominum et earum actiones norit, studeat divisionem et discrimen, quomodo hominum actionibus poenitentiam injungat; attamen non condemnet eos, neque desperare faciat. Cum homo delicta sua ei confiteri vult, exaudiat eum primo patienter, quam prudens ipsius sit intentio; si velit et possit humiliter actiones [Col. 0504B] suas confiteri, et tu percipias, quod poeniteat peccatorum suorum, doce ipsum amanter et cum misericordia. Si non possit actiones suas confiteri et reatus suos examinare,

III. Interroga eum de moribus ipsius, et extorque reatus illius, et expone actiones ejus, et cogita quod nunquam debeas eodem modo judicare divites et pauperes, liberos et servos, senes et juvenes, sanos et infirmos, humiles et superbos, fortes et debiles, sacris initiatos et laicos.

Quodlibet factum judex prudens discernere debet prudenter, quando factum sit, et ubi, vel quando; nullo tempore injustum permissum est, attamen quis diebus festis et jejuniis et locis festivis quam diligentissime ab eo sibi caveat. Et quanto potentioris [Col. 0504C] et majoris ordinis homo sit, tanto gravius coram Deo et coram mundo injustitiam emendare debet, quoniam potens et impotens non possunt aequalia onera habere, nec infirmus firmo similis esse; hi ergo sunt distinguendi et discrete discernendi.

IV. Posthaec surgat humiliter ad confessorem suum, et dicat primo: Ego credo in Dominum, summum Patrem, omnium rerum gubernatorem, et in Filium, et in Spiritum sanctum; et ego credo vivere post mortem; et ego credo resurgere in die judicii, et omne hoc credo per Dei potentiam et misericordiam ejus mereri.

V. Et tunc dicat animo poenitenti et humili confessionem suam confessario suo, inclinans humiliter, [Col. 0504D] et sic dicat:

Ego confiteor omnipotenti Deo, et confessario meo, spirituali medico, omnia peccata mea, quibus per malignitatem spiritus unquam pollutus fui, sive in factis, sive in cogitationibus, sive cum masculis, sive cum feminis, vel cum aliqua creatura, peccata naturalia sive praeternaturalia.

VI. Confiteor gastrimargiam ciborum tam mane quam vespere. Confiteor omnem avaritiam, et invidiam, et detractionem, et bilingue vitium, mendacium, et injustam gloriam, et vaniloquium, et injustam magnificentiam, et omnem superbiam, quae ad corporis mei pravum consilium accidit. Confiteor quod nimis saepe fuerim peccati auctor, et peccati fautor, et peccati conscius, et peccati doctor.

[Col. 0505A] VII. Confiteor animi mei homicidium, et perjuria, et seditionem, et superbiam, neglectum praeceptum Dei. Confiteor omnia, quae unquam oculis vidi ad avaritiam vel ad detractionem, vel auribus ad inutilia audivi, vel ore meo vana locutus sum.

VIII. Confiteor omnia corporis mei peccata, cutis, et carnis, et opis, et nervorum, et renum, et cartilaginum, et linguae, et labiorum, et faucium, et dentium, et comae et medullae, et rei cujusque mollis vel durae, humidae vel siccae. Confiteor quod baptisma meum pejus servaverim quam Domino meo sum pollicitus et ordinem meum, quem in amorem Dei et sanctorum ipsius debebam custodire, et in meam ipsius aeternam salutem ego non custodivi debito modo. Confiteor quod horas meas canonicas saepius [Col. 0505B] neglexerim, et pejeraverim in dominorum meorum animam, et Domini mei nomen in vanum sumpserim.

IX. Omnium (peccatorum) rogo a Domino meo remissionem ut nunquam diabolus mihi insidietur, ut absque confessione et emendatione peccatorum meorum (non moriar), sicut hodie confiteor omnes meos reatus coram Domino Salvatore Christo, qui gubernat coelum et terram, et coram hoc sancto altari, et his reliquiis, et coram confessario meo, et Domini presbytero, et sum in pura et in vera confessione, et in bona voluntate omnia mea peccata emendare, et deinde taliter abstinere, qualiter unquam possim.

X. Et tu, Salvator Christe, sis misericors animae meae, et remitte ac dele peccata mea, et reatus meos, quae olim vel unquam antea commisi, et duc me ad [Col. 0505C] sublime tuum regnum, et ibi habitem cum sanctis tuis et electis absque fine in aeternum. Jam te oro humiliter, sacerdos Domini, ut sis testis meus in die judicii, ut diabolus nequeat in me potestatem habere. et ut tu apud Dominum sis advocatus meus, quod peccata mea et reatus meos emendem, et ab aliis hujusmodi abstineam: ad hoc adjuvet me Dominus, qui vivit et regnat in aeternum. Amen.



MODUS IMPONENDI POENITENTIAM.

I. Senex et juvenis, dives et pauper, sanus et infirmus, et cujuscunque ordinis, et si quis aliquid invitus peccaverit, non sit similis ei qui voluntarie et sponte de industria peccavit; et si quis etiam necessitate coactus deliquerit, sit protectione et correctione legis semper dignus, quia necessitate coactus [Col. 0505D] erat ad id quod perpetravit.

II. Quodlibet factum distinguendum est caute coram Deo et coram mundo.


Hi ritus observantur trans mare, hoc est:

III. Ut quilibet episcopus sit in sede sua episcopali die Mercurii, quem appellamus caput jejunii; tunc quilibet illorum, qui peccatis mortalibus pollutus est, in illa provincia ad eum veniat illo die, et peccata sua ei fateatur, et ille tunc doceat eum poenitentiam, juxta quamlibet reatus rationem; qui si magnae sit enormitatis, removeatur ab ecclesiastica communione, attamen ad propriam necessitatem excitetur, et admoneatur, et ipse sic cum venia ejus domum revertatur.

[Col. 0506A] IV. Et inde die Jovis ante Pascha omnes ad suum quilibet locum congregentur, et cantet super eum episcopus, et absolutionem det; et ille sic postea domum revertatur cum episcopi benedictione: hoc ita observandum est ab omni Christianorum populo.

V. Attamen sacerdos diligenter considerare debet, quali cum contritione, et quali cum perfectione poenitentiam, quae ipsi imposita erat, compensaverit, et quomodo ipsi remissionem dare debeat.

VI. Si laicus alium occidat sine causa, jejunet VII annos, III pane et aqua, IV, sicuti confessarius eum docuerit, et post septem annos compenset; postea diligenter lugeat delictum suum, qua poterit industria, quoniam incognitum est quomodo accipiatur poenitentia ejus apud Deum.

VII. Si quis alterum occidere velit, et nequeat [Col. 0506B] voluntatem suam implere, jejunet tres annos, unum pane et aqua, et duos sicuti confessarius ipsius eum docuerit.

VIII. Si laicus invitus aliquem occidat, jejunet tres annos; unum pane et aqua, et duos sicut confessarius illius eum docuerit, et lugeat delictum suum semper.

IX. Si sit subdiaconus, jejunet sex annos. Si sit diaconus, jejunet septem annos. Si sit sacerdos, jejunet decem annos, et episcopus XII, et lugeat semper.

X. Si quis infantem suum occiderit invitus, jejunet quinque annos, tres pane et aqua, ut supra.

XI. Si episcopus vel sacerdos aliquem occiderit, [Col. 0506C] perdat ordinem suum, et postea diligenter compenset.

XII. Si uxor infantem suum enecet intra se, vel postquam natus sit, potu vel aliis rebus, jejunet decem annos, tres pane et aqua, et septem prouti confessarius ejus ex misericordia ei sanciverit, et deinde illud lugeat.

XIII. Si quis mancipium suum occiderit, sine culpa in furore suo, jejunet tres annos.

XIV. Si mulier maritum suum verberet ex aliqua zelotypia, et ille inde moriatur, et ille sit innocens, jejunet septem annos, et si ille sit reus, jejunet tres annos, et lugeat dilectum suum semper.

[Col. 0506D] XV. Si quis seipsum sponte occidat armis, vel aliqua diaboli instigatione, non est permissum ut pro tali homine missae cantentur, neque cum aliquo psalmi cantu corpus terrae inferatur, neque in pura sepultura jaceat sepultus. Illud idem judicium faciendum est ei, qui pro reatu suo vitam suam tormentis finit, quales sunt fur, homicida et domini proditor.

XVI. Si quis se cum bestia polluit, vel masculus cum alio, si sit XX annorum, jejunet quindecim annos; et si vir uxorem suam habeat, et ipse 40 annos natus sit, et tale quid committat, abstineat, et jejunet quandiu in vivis est, et non praesumat Domini corpus percipere, antequam mors illum [Col. 0507A] avocet. Juvenis et insipiens acriter verberetur, qui tale quid commiserit.

XVII. Si quis adulterium committit, per septennium tribus diebus in hebdomada jejunet pane et aqua, sive sit uxor, sive maritus.

XVIII. Si quis conjugem suam deserit, et ducit aliam uxorem, adulterium committit, non concedatur ei aliquid eorum jurium, quae ad Christianos pertinent, nec mortuo, nec vivo, nec sepeliatur homo hic cum Christianis. Et idem etiam uxori fiat. Et cognatorum, qui idem fecerint, perdat quilibet jus suum, nisi citius reverti et sedulo corrigere velint.

XIX. Si quis habeat uxorem et concubinam etiam, nullus sacerdos ei ullum aliquod officium [Col. 0507B] praestet cum Christianis, nisi ad emendationem revertatur, unam retineat sibi sive uxorem, sive concubinam.

XX. Si vir cum alterius legitima uxore coeat, vel uxor cum alterius uxoris legitimo conjuge, jejunet septem annos, tres pane et aqua, et quatuor sicut confessarius eum docuerit, et lugeat delictum suum semper.

XXI. Si quae uxor duos fratres in conjugium sumat, unum post alium, judicio obnoxii sunt illi, et seduli in poenitentia sint quandiu vivunt, prout confessarius eorum docuerit ipsos; et in eorum obitu sacerdos faciat iis officium, sicut Christianis fit, si promiserint se melius emendare voluisse, si diutius vixissent.

[Col. 0507C] XXII. Si quis in aliquo nefando peccati consortio permanserit, usquedum vitam suam finiat absque ulla resipiscentia; non novimus aliquod ei consilium suppeditare, nisi quod hoc ad Dei judicium pertineat, neque potest absolvi.

XXIII. Si uxor aliqua desponsata sit, non sit permissum ut aliquis alius vir eam illi eripiat; si quis hoc fecerit, sit excommunicatus.

XXIV. Si quis cum fraude sua uxorem vel virginem invitam rapuerit ad illicitum concubitum, sit ille excommunicatus.

XXV. Si quis illecebris suis alterius hominis pedissequam ab eo seducat scortationis causa, et cum illa invita coeat; si sit sacris initiatus homo, perdat ordinem suum; si sit laicus, sit excommunicatus ab [Col. 0507D] omnibus Christianis officiis.

XXVI. Si quae virgo desponsata est, et hoc temporis intervallo abducatur, vel sub aliquo praetextu auferatur ab eo cui desponsata erat, et deinde accidat ut illa in conspectum ejus veniat, cum venia illi possunt coire, quoniam contra voluntatem suam illa ab eo aberat.

XXVII. Si femina consecrata sit, et deinde ad mundanam vanitatem revertatur, et familiam alat, et cogitet se ex possessione sua emendaturam esse quod a Deo declinaverit, hoc nihil est; sed deserat peccati consortium, et revertatur ad Christum, et vitam suam vivat, sicut confessarius illius docuerit, et diligentissime deinde delictum corrigat.

[Col. 0508A] XXVIII. Si presbyter vel monachus hominem occiderit, perdat ordinem suum, et jejunet decem annos; quinque pane et aqua, et quinque tribus diebus per hebdomadam; et reliquis fruatur cibo suo, et lugeat delictum suum semper.

Diaconus octo pane et aqua, et reliquis ut supra.

Clericus IV annos; VI pane et aqua.

Laicus V annos; III pane et aqua, ut supra.

XXIX. Si quis sacris initiatum occiderit, vel proprium proximum cognatum, deserat terram et possessionem suam, et faciat sicuti papa instruxerit eum, et lugeat semper.

XXX. Si presbyter vel monachus concubitum lascivum exerceat, vel conjugium violet, jejunet X annos, et lugeat semper. Diaconus VII, clericus VI, [Col. 0508B] Laicus V [annis] ut propter homicidium.

XXXI. Si presbyter vel monachus vel diaconus legitimam uxorem habet, antequam consecratus sit, eam deserat et ordines recipiat, et postea propter concubitum illam saepe recipiat, jejunet quilibet eorum tanquam pro homicidio, et valde lugeant.

XXXII. Si sacerdos, vel monachus vel diaconus vel laicus vel clericus cum monacha coeat, jejunet quilibet, prouti ordini suo convenit tanquam pro homicidio, et semper a carne abstineat; et monialis decem annos, uti etiam sacerdos, et lugeant semper.

XXXIII. Si quis cum moniali coire vellet, et ipsa nollet, jejunet unum annum pro injusta illa voluntate [Col. 0508C] pane et aqua. Si quis vellet coire cum alterius legitima uxore, et ipsa nollet, jejunet unum annum pro injusta illa voluntate pane et aqua.

XXXIV. Si quis coire vellet cum alterius legitima conjuge, et ipsa nollet, jejunet tres quadragesimas pane et aqua, unam in aestate, aliam in autumno, tertiam in hieme.

XXXV. Si quis velit cum uxore injuste coire, jejunet XL dies pane et aqua.

XXXVI. Si quis alium cum filia sua deprehendat, compenset apud [puellae] amicos, et uterque jejunet unum annum diebus Mercurii et Veneris quandiu vixerit, et lugeat semper delictum suum.

XXXVII. Si quis cum bestia coeat, jejunet XV [Col. 0508D] annos; octo pane et aqua, et septem alios quolibet anno tribus diebus quadragesimis, et diebus Mercurii et Veneris, quandiu vixerit, et lugeat semper delictum suum.

XXXVIII. Si quis seipsum propria de voluntate polluat, jejunet tribus annis; quolibet tribus quadragesimis pane et aqua, et abstineat a carne singulis diebus, excepto die Solis.

XXXIX. Si quis alium veneficio occidat, jejunet septem annos, tres pane et aqua, et quatuor alios annos tribus diebus per hebdomadam pane et aqua; et lugeat semper.

XL. Si quis homini paxillum infigat, jejunet tres annos; unum pane et aqua, et duos tribus diebus per [Col. 0509A] hebdomadam pane et aqua; et si homo propter paxillum illum moriatur, tunc jejunet septem annis; sicuti hic ascriptum est, et lugeat delictum suum semper.

XLI. Si quis veneficio utatur ad alterius amorem (sibi conciliandum) et ei (illud) det in esu vel in potu, vel in arte incantandi, si sit laicus, jejunet dimidium anni diebus Mercurii et Veneris pane et aqua, et aliis diebus utatur cibo suo, excepta carne. Clericus unum annum, ut supra, tribus diebus per hebdomadam pane et aqua. Diaconus tres annos, ut supra. Presbyter quinque annos; unum eorum pane et aqua, et quatuor quolibet die Veneris pane et aqua, et aliis diebus abstineat a carne.

XLII. Si quis turpiter in praeternaturalibus rebus [Col. 0509B] contra Dei creaturam per aliquam rem se polluerit ipsum, lugeat semper quandiu vixerit, juxta illud quod factum est.

XLIII. Si quis in somno infantem suum comprimat, ut moriatur, jejunet tres annos; unum pane et aqua, et biennium tribus diebus per hebdomadem; et si per ebrietatem factus sit, compenset gravius, sicut confessarius ipsius docuerit, et lugeat illud semper.

XLIV. Si infirmus infans ethnicus (id est absque baptismo) decedat, et hoc ex sacerdotis procrastinatione sit, perdat ordinem suum, et sedulo hoc corrigat; et si id per negligentiam amicorum fiat, jejunent tres annos, unum pane et aqua, et biennium tribus diebus per septimanam, et lugeant hoc semper.

[Col. 0509C] XLV. Si quis Christianum ad ethnicismum vendat, non sit dignus aliqua requie cum Christianis, nisi ipsum deinde domum redemerit, quem antea vendiderat foris; et si hoc facere nequit, dividatur pretium illud totum, Dei gratia, et alium redimat alio pretio, et eum tunc dimittat, et ad haec augeat compensationem tres annos integros, sicuti confessarius illum docuerit. Et si pecuniam non habeat qua hominem redimere posset, compenset gravius, hoc est, septem annos integros, et lugeat semper.

XLVI. Si quis seipsum valde labefactet multifariis peccatis, et ille deinde ab eis abstinere et sedulo corrigere velit, inclinet ad monasterium, et serviat ibi semper Deo et hominibus, sicuti docetur, vel a [Col. 0509D] patria longe peregrinetur, et poenitentiam agat semper, quandiu vixerit, atque salutem quaerat animae suae saltem in terra per gravissimam compensationem, quam unquam experiri possit, prouti docetur.



DE POENITENTIA.

I. In hac confessione valde conducit alicujus theologi necessarium auxilium, sicuti omnino bonus medicus est aegroti hominis medela.

II. Per concupiscentiam homo saepe peccat, et haud raro per diaboli instigationem; et hoc est terribile, quod sacris initiati tam graviter apud Deum peccent, ut ordinem amittant.

III. Et ad hoc corrigendum opus est rigida poenitentia, semper tamen juxta ordinis et juxta peccati [Col. 0510A] modum, secundum leges canonicas. Et etiam quaerendum est de hominis viribus, et de [satisfactionis] ejus modo, et de ipsiusmet animi compunctione. Aliqui poenitentiam agant annum; aliqui plus anno; et deinde pro delicti modo, aliqui poeniteant mensem, aliqui plus mense; aliqui septimanam poeniteant, aliqui plus septimana; aliqui diem poeniteant, et aliqui plus die, et aliqui omnes vitae suae dies.

IV. Si medicus gravia vulnera bene curare debet, adhibeat oportet bona medicamenta; nulla vulnera sunt adeo mala quam vulnera peccati, quoniam iis homo meretur aeternam mortem, nisi per confessionem, et per abstinentiam, et per poenitentiam sanetur.

V. Tunc medicus debet esse sapiens et prudens, [Col. 0510B] qui vulnera curare debet. Per bonam doctrinam prius curetur, et hoc facto expurgetur venenum quod in eo est, hoc est, ut seipsum prius purget per confessionem.

VI. Omnis homo evomere debet peccata per bonam doctrinam cum confessione, eodem modo ac fit lethalis morbus per bonam potionem.

VII. Non potest aliquis medicus bene curare antequam venenum excesserit, neque homo aliquis etiam poenitentiam bene docere potest eum, qui confiteri nolit, neque aliquis homo peccata absque confessione corrigere potest; sicut minus bene curari potest qui lethale quid exhausit, nisi venenum omnino evomat.

[Col. 0510C] VIII. Post confessionem per poenitentiam quis Dei misericordiam potest cito mereri, si cum interiori corde plangat, et lugeat quod per diaboli instigationem antea seductus sit ad injustitiam.

IX. Prudentem confessarium valde etiam decet prudens poenitentia, sicut omnino boni medici est aegrum hominem curare. De compensatione necessarii usus et de operibus hominis inquiri debet secundum leges canonicas, et ratio statui etiam pro viribus, et pro modo, et pro eo, qui agnoscit cordis sui luctum et sollicitudinem propriam

X. Gravis poenitentia est, quod laicus arma sua deponat, et nudus pedibus longe peregrinetur, et non pernoctetur alicubi, et jejunet et valde vigilet, et oret diligenter die ac nocte, et volens se fatiget, et [Col. 0510D] ita incultus sit, ut ferro nec crines nec ungues tangat.

XI. Nec ut ingrediatur thermas, nec lectum mollem, nec gustet carnem, nec aliquid ejus unde ebrius esse possit; non ingrediatur ecclesias, attamen locum sanctum diligenter quaerat, et reatum suum confiteatur, et intercessionem roget; et neminem osculetur, sed semper peccata sua valde lugeat.

XII. Crudeliter agit qui seipsum hoc modo damnat, attamen beatus est ille, si nulli alii rei invigilet, quam ut plene (peccata) corrigat; quoniam nullus homo in mundo adeo valde Deum peccatis offendit, quin apud Deum emendare queat, si hoc sedulo aggrediatur.

[Col. 0511A] XIII. Poenitentiae fiunt variis modis, et multi homines eleemosynis (eam) redimere possunt.

XIV. Si quis ad hoc facultates habeat, erigat ecclesiam in laudem Dei; et si praeterea valeat, adjiciat terram, et admittat decem juniores, qui ibi pro eo servire, et ibi quotidie Deo possint ministrare; et instauret etiam Dei ecclesiam ubique pro facultate sua, et instauret vias publicas pontibus super aquas profundans, et super coenosas vias, et distribuat, Dei causa, diligenter id quod habet juxta facultatum suarum rationem, et adjuvet diligenter pauperes, viduas, et orphanos et peregrinos; manumittat servos suos proprios, et redimat ab aliis hominibus servorum suorum libertatem, ac saltem pauperes bello vastatos, et pascatur egenos, et vestiat hospitio, et [Col. 0511B] foco, balneo, et lectis eos prospiciat, et in sui ipsius necessitatem ubique diligenter intercessionem faciat in missarum et psalmorum cantibus, et semetipsum ex devotione erga Dominum suum castiget quam acerrime per abstinentiam a cibo et potu, et quacunque corporali concupiscentia.

XV. Et si quis autem minus facultatum habeat, diligenter pro viribus suis faciat quod potest; decimet in Dei timore omne quod habet, et examinet seipsum, quoties opportune poterit, et saepe visitet cum eleemosynis suis ecclesias, et sanctificet locum cum salutatione candelari, et concedat hospitium, et cibum, et protectionem eis quibus opus est, et ignem ac alimentum, et lectum ac balneum, et faciat vestiri et adjuvari pauperes quantum [Col. 0511C] potest.

XVI. Visitet ex amore Dei aegros animo, et aegrotos, ac mortuos sepeliat ex devotione erga Deum, et ipse in occultis locis in genua provolvatur saepe, et super terram totam se prosternat saepe ac crebro, et jejunet ac vigilet, et diligenter oret die et nocte saepe ac crebro. Et si quis minus adhuc minus facultatum habeat, pro viribus suis faciat sedulo quidquid potest, saltem labore conterat corpus suum adversus libidinem. Si prius per mollem libidinem diabolo placuerit, jejunet nunc, econtrario, quod id prius per injustam ingluviem perpetraverat; vigilet et laboret contrario, quod prius saepe somnolentus et piger fuerit, cum non deberet, vel inutiliter nimis V gilaverit; sustineat frigus et balneum frigidum contra [Col. 0511D] aestum, quem per cupidinem suam ubique excitavit. Et si aliquem ubique injuste sponte exacerbaverit, compenset diligenter; et si aliquis eum offendat, libenter remittat ex timore Dei, et semper, quantum poterit, cogitet diligentissime quidquid compensationis loco facere possit contra singula peccata, quae per diaboli semen prius adoleverant; et si de via aliquem ad lucrandum quidquam deduxerit, ducat eum diligenter postea in rectam viam. Hoc est quod ego volo; si aliquem ad peccatum incitaverit, faciat ei sicut necessarium est, deducat eum inde, et ducat illum in rectam viam et quemlibet diligenter dehortetur a peccatis; tunc statim peccata ipsius erunt leviora.

[Col. 0512A] XVII. Idem judicium potest quis cum confessarii consilio sibi ipsi judicare, qui constanter a peccatis suis abstinere, et peccata sua corrigere vult, distribuat ex devotione erga Deum omne quod habet, et deserat cum iis totam terram et patriam, et omnem mundi amorem, et serviat Domino suo die et nocte, et laboret quam maxime potest contra propriam cupidinem omnes vitae suae dies. Quid amplius facere potest, quam ut hortetur (proprii commodi causa) quemlibet hominem ad jus, quam potest diligentissime.


Hic indicitur quomodo aegrotus jejunium suum redimere debet.

XVIII. Unius diei jejunium uno denario redimi potest: quilibet homo potest unius diei jejunium redimere [Col. 0512B] ducentis et viginti psalmis; quilibet homo XII mensium jejunium redimere potest 30 solidis, vel si aliquem (e carcere) liberet, qui tanti aestimetur. Et pro unius diei jejunio, ut cantetur sex vicibus: Beati immacul. et sex vicibus Pater noster et pro unius diei jejunio, ut genua flectantur, et incurventur LX vicibus ad terram cum Pater noster. Potest etiam aliquis unius diei jejunium redimere, si omnia membra extendat ad Deum in orationibus suis, et cum vera contritione, et cum fide recta, et XV vicibus cantet Miserere mei, Deus, et XV vicibus Pater noster. Et tunc ei concessa sit potius diei allevatio peccatorum.

XIX. Septennale jejunium quis XII mensibus compensare potest, si quotidie cantando finiat psalterii [Col. 0512C] psalmos, et itidem nocte, et I vespere. Redimi potest etiam per unam missam XII dierum jejunium; et per decem missas allevari potest IV mensium jejunium, et per 30 missas allevari potest XII mensium jejunium, si velit ex vero Dei amore pro seipso intercedere, et peccata sua confessario suo confiteri, et eadem corrigere, prout ille eum docuerit, et diligenter semper ab iis abstinere.



DE MAGNATIBUS.

I. Ita vir potens et amicorum dives poenitentiam suam auxilio amicorum multum allevare potest. Primo in Dei nomine per confessarii sui testimonium ostendat veram fidem, et condonet omnibus illis qui erga eum peccaverunt, et faciat confessionem suam intrepide, et polliceatur abstinentiam, et suscipiat [Col. 0512D] poenitentiam cum multo gemitu.

II. Deponat tunc arma sua et inanem vestium cultum, et sumat scipionem in manus, et eat sedulo nudus pedibus, et corpori induat lanea, vel cilicia, et non ingrediatur lectum, sed jaceat in area, et faciat, ut VII annorum numerus intra tres dies ita temperetur; primo accipiat in auxilium sibi 12 homines, et jejunent tres dies pane et viridibus oleribus, et aqua, et conquirat sibi ad consummandum illud, quomodocunque potest, septies 120 homines, qui jejunent singuli pro eo tribus diebus; tunc jejunantur tot jejunia quot sunt dies in VII annis.

III. Cum quis jejunat, distribuat fercula, quibus ipse uti deberet, omnibus Dei pauperibus, et tribus [Col. 0513A] diebus, quibus jejunat, negligat mundi negotia, et die ac nocte quam saepissime potest in ecclesiis habitet, et ibi cum eleemosynario lumine vigilet diligenter, et ad Deum clamet, et remissionem petat animo gementi, et saepe genua flectat super crucis signum; interdum erigat se, interdum se prosternat, et diligenter noscat vir potens lacrymas fundere, et peccata deflere. Et pascat tribus diebus pauperes quotquot maxime potest, et quarto die abluat omnes, et hospitio excipiat, et pecuniam donet, et ipse poenitentiam agens sit circa lotionem pedum eorum (occupatus), et missae dicantur eo die pro ipso tot quot unquam obtineri possunt, et illarum missarum tempore detur ei absolutio, et tum sanctam Eucharistiam percipiat, nisi nimium gravis sit peccator, [Col. 0513B] ut adhuc (eam percipere) nequeat: et tunc polliceatur saltem quod semper abhinc Dei voluntatem peragere velit, et ab omni injustitia per Dei auxilium imposterum abstinere, Christianismum quam strenue unquam potest, juste tenere, et omnem gentilismum omnino abjicere, animum et mores, verba et opera sedulo corrigere, omnem justitiam colere, et injustitiam evitare per Dei auxilium, quam diligentissime unquam possit. Et maximo suo commodo faciet ille, qui hoc praestiterit, quod Deo pollicitus erat.

IV. Haec est potentis viri et amicorum divitis poenitentiae allevatio; ast infirmus non potest ita procedere, sed debet in seipso illud exquirere diligentius. Et hoc est etiam aequissimum, ut quilibet [Col. 0513C] propria sua delicta diligenti correctione ulciscatur in seipso: Scriptum est enim »Quia unusquisque onus suum portabit.«



LEGES ECCLESIASTICAE REGIS EDGARI.
(Ex ms. coll. Corp. Chr. Cantabr. § 28 et k. 2.)



EADGARI LEGES.

Hoc est institutum quod Eadgarus cum sapientum suorum consilio instituit in gloriam Dei, et sibi ipsi in dignitatem regiam, et in utilitatem omni populo suo.


I. De immunitate ecclesiae, et debitis eidem reddendis.

Hoc sit igitur primum quod ecclesiae Dei jure suo [Col. 0514A] dignae sint, et dentur omnes decimae primariae ecclesiae ad quam parochia pertinet; et tunc praestetur sive de terra thani, sive de terra villanorum, prouti aratrum circumducitur.


II. De censu ecclesiastico.

Si quis thanorum sit qui in feodo suo ecclesiam habet, in qua sit coemeterium, det tunc tertiam partem propriarum decimarum suarum ecclesiae suae. Si quis ecclesiam habet in qua non sit coemeterium, tunc ex novem partibus presbytero suo det quidquid velit, et transeat quilibet ecclesiasticus census ad primariam ecclesiam de qualibet terra libera.


III. De decimis.

Et singulae fetuum decimae praestentur ad Pentecosten, et terrae frugum ad aequinoctium. Et quilibet [Col. 0514B] census ecclesiasticus praestetur ad festum Martini, per plenam mulctam, quamlibet judicialis adnotat. Et si quis decimam praestare nolit, sicuti diximus, proficiscatur ad eum. Praefectus regis, et episcopi, et ecclesiae presbyter, et sumant, invito eo, decimam partem, quae ad ecclesiam pertinet, et assignent ei nonam partem, et dividantur octo partes in duo, et capiat dominus dimidium, dimidium episcopus, sive sit regis sive thani minister.


IV. De nummo in singulas domos imposito.

Et quilibet nummus in domos singulas impositus, detur ad Petri festum diem, et qui ad illum terminum (eum) non solverit, portet eum Romam, et alios praeterea 30 denarios, et referat inde testimonium quod ibi tot tradiderit. Et tunc domum reversus, [Col. 0514C] solvat regi 120 solidos, et si eum iterum solvere nolit, portet illum deinde Romam, et simile quid compenset, et tunc domum reversus, solvat regi ducentos solidos. Si tertia vice reddere nolit, perdat omne quod habet.


V. De festis diebus et jejuniis.

Quodlibet diei solis festum celebretur ab hora pomeridiana diei Saturni, usque ad diluculum diei lunae, sub mulcta quam liber judicialis adnotat; et singuli alii festi dies (celebrentur) sicut justum est. Et institutum jejunium servetur cum omni devotione.




[Col. 0513]
ORATIO EDGARI REGIS Ad DUNSTANUM archiepiscopum Cantuariae, OSWALDUM Wigorniae, et ETHELWALDUM Wentanae, episcopos. (Anno 967.) Clericorum conjugatorum enumerat vitia, ejiciendosque decernit, et introducendos monachos. Curam rei his demandat episcopis regia fultis auctoritate.

[Col. 0513D] Quoniam magnificavit misericordiam suam Dominus facere nobiscum, dignum est, o Patres reverendissimi, ut innumeris illius beneficiis, dignis respondeamus operibus. Neque enim in gladio nostro possidemus terram, et brachium nostrum non servavit [Col. 0514D] nos, sed dextra ejus, et brachium sanctum ejus, quoniam complacuit illi in nobis. Justum proinde est, ut qui omnia subjecit sub pedibus nostris, subjiciamus illi et nos et animas nostras, et, ut hi, quos nobis subdidit, ejus subdantur legibus, non segniter [Col. 0515A] elaboremus. Et mea quidem interest laicos cum aequitatis jure tractare, inter virum et proximum suum justum judicium facere, punire sacrilegos, rebelles comprimere, eripere inopem de manu fortiorum ejus, egenum et pauperem a diripientibus eum. Sed et meae sollicitudinis est, ecclesiarum ministris, gregibus monachorum, choris virginum et necessaria eorum procurare, ac saluti, et quieti, vel paci consulere. De quorum omnium moribus ad nos [f., ad vos] spectat examen, si vixerint continenter, si honeste se habeant ad eos qui foris sunt; si divinis officiis solliciti, si ad docendum populum assidui, si victu sobrii, si habitu moderati, si in judiciis sint discreti. Pace vestra loquor, reverendi Patres, si ista solerti scrutinio curassetis, non tam [Col. 0515B] horrenda et abominanda ad aures nostras de clericis pervenissent.

Taceo quod non est illis corona patens, nec tonsura conveniens; at in veste lascivia, insolentia in gestu, in verbis turpitudo, interioris hominis produnt insaniam. Praeterea in divinis officiis quanta sit negligentia, cum sacris vigiliis vix interesse dignentur, cum ad sacra missarum solemnia ad ludendum, subridendum magis quam ad psallendum, congregari videantur. Dicam quod boni lugent, mali rident; dicam dolens (et si tamen dici potest) quomodo diffluant in comessationibus, in ebrietatibus, in cubilibus et impudicitiis, ut jam domus clericorum putentur postribula meretricum, conciliabulum histrionum. Ibi aleae, ibi saltus et cantus; ibi usque ad medium [Col. 0515C] noctis spatium protractae in clamore et horrore vigiliae. Sic patrimonia regum, eleemosynae pauperum, imo, quod magis est, illius pretiosi sanguinis pretium profligatur. Ad hoc ergo exhauserunt Patres nostri thesauros suos? ad hoc fiscus regius, detractis redditibus multis, elargitus est? ad hoc ecclesiis Christi agros et possessiones regalis munificentia contulit, ut deliciis clericorum meretrices ornentur, luxuriosa convivia praeparentur, canes, ac aves, et talia ludicra comparentur? Hoc milites clamant, plebs submurmurat, mimi cantant et saltant, et vos negligitis, vos parcitis, vos dissimulatis! Ubi gladius Levi et zelus Simeonis, qui ut scorto abutentes filia Jacob, Sichimitas (eorum habentes figuram qui Christi ecclesiam pollutis actibus foedant) etiam circumcisos [Col. 0515D] succiderunt? Ubi spiritus Moysis, qui caput vituli adorantibus etiam domesticis sui sanguinis non pepercit? Ubi pugio Phinees sacerdotis, qui fornicantem cum Madianita confodiens, sancta hac aemulatione Deum placavit iratum? Ubi spiritus Petri, cujus virtute perimitur avaritia, haeresis Simoniaca condemnatur?

Aemulamini, o sacerdotes, aemulamini vias Domini, et jusiitias Dei nostri. Tempus insurgendi contra eos qui dissiparunt egem Dei. Ego Constantini, vos Petri, gladium habetis in manibus. Jungamus [Col. 0516A] dexteras, gladium gladio copulemus, ut ejiciantur extra castra leprosi, ut purgetur sanctuarium Domini, et ministrent in templo filii Levi, qui dixit patri et matri: Nescio vos, et fratribus suis: Ignoro vos. Agite, quaeso, sollicite, ne poeniteat nos fecisse quod fecimus, dedisse quod dedimus; si viderimus illud non in Dei obsequium, sed in pessimorum luxuriam impunita libertate consumi. Moveant vos sanctorum reliquiae, in quibus insultant; veneranda altaria, ante quae insaniunt. Moveat vos antecessorum nostrorum mira devotio, quorum eleemosynis vesania clericalis abutitur. Proavus meus Edwardus, ut scitis, omnem terram suam ecclesiis et monasteriis decimavit. Sanctae memoriae atavus meus Aluredus, ut ecclesiam ditaret, non patrimonio, [Col. 0516B] non sumptibus, non redditibus parcendum putavit. Avus meus senior Edwardus quanta contulerit ecclesiis, paternitatem vestram non latet. Pater meus, et frater, quibus donariis Christi altaria cumulaverint, meminisse vos decet.

O Pater Patrum, Dunstane, contemplare, quaeso, Patris mei oculos ab illa lucida coeli plaga in te radiantes. Audi querulas ejus voces cum quadam pietate in tuis auribus resonantes: Tu mihi, Pater Dunstane, tu mihi de construendis monasteriis, de ecclesiis aedificandis, consilium salubre dedisti: tu mihi adjutor in omnibus et cooperator exstitisti: te quasi pastorem, patrem, et episcopum animae meae, morumque meorum custodem elegi. Quando tibi non parui? Quos unquam thesauros tuis consiliis [Col. 0516C] praetuli? Quas possessiones, te praecipiente, non sprevi? Si quid pauperibus erogandum existimabas, praesto fui. Si quid conferendum ecclesiis judicabas, non distuli. Si quid monachis clericisve deesse querebaris, supplevi. Aeternam dicebas eleemosynam esse, nec aliam fructuosiorem, quam quod monasteriis ecclesiisve confertur, quo Dei servi sustententur, et quod superest, pauperibus erogetur. O pretiosam eleemosynam, et dignum animae pretium! O peccatis nostris salubre remedium! quod a sinu Sibyllae in peregrini muris pellicula foetet, quod ejus auriculas ornat, quod componit digitulos, quod corpus delicatum in bysso stringit et purpura. Ecce, Pater, eleemosynarum fructus mearum, et tuae permissionis effectus.

[Col. 0516D] Quid huic querimoniae respondebis? Scio, scio: Cum videbas furem, non currebas cum eo, nec cum adulteris portionem tuam ponebas. Arguisti, obsecrasti atque increpasti. Contempta verba sunt, veniendum est ad verbera, et non deerit tibi potestas regia. Habes hic tecum venerabilem Patrem Ethelwaldum Wintoniensem episcopum; habes reverendum praesulem Wigorniensem Oswaldum; vobis istud committo negotium, ut et episcopali censura, et regia auctoritate, turpiter viventes de ecclesiis ejiciantur, et ordinate viventes introducantur.




[Col. 0517]
CHARTA EDGARI REGIS IN CONCILIO LONDONIENSI ANNO 970 VEL 972 DATA.
(Ex vetusto codice ms. Glastoniensi.)

[Col. 0517A] In nomine Domini nostri Jesu Christi. Quamvis decreta pontificum, et verba sacerdotum inconvulsis ligaminibus, velut fundamenta montium, fixa sunt, tamen plerumque tempestatibus et turbinibus saecularium rerum religio sanctae Ecclesiae maculis reproborum dissipatur ac rumpitur. Idcirco profuturum succedentibus posteris esse decrevimus, ut ea quae salubri consilio et communi assensu diffiniuntur nostris litteris roborata firmentur. Quapropter dignum videtur, ut ecclesia beatisimae Dei genitricis semperque virginis Mariae Glastoniae, sicut ex antiquo principalem in regno meo obtinet dignitatem, ita speciali quadam et singulari privilegii libertate per nos honoretur.

Hoc itaque Dunstano Dorobernensi atque Oswaldo [Col. 0517B] Eboracensi archiepiscopo adhortantibus, consentiente etiam et annuente Brithelmo Fontanensi episcopo caeterisque episcopis, abbatibus et primatibus, ego Edgar, divina dispositione rex Anglorum, caeterarumque gentium in circuitu persistentium gubernator et rector, in nomine almae Trinitatis, pro anima patris mei, qui ibi requiescit, et antecessorum meorum, praesenti privilegio decerno, statuo, confirmo, ut praedictum monasterium omnisque possessio ejus ab omni tributo fiscalium negotiorum nunc et in perpetuum libera et quieta permaneant, et habeant socam et sacam, etc., ita libere et quiete sicut ego habeo in toto regno; eamdem quoque libertatem et potestatem quam ego in curia mea habeo, tam in dimittendo quam in puniendo, et in quibuslibet omnino [Col. 0517C] negotiis, abbas et monachi praefati monasterii in sua curia habeant. Si autem abbas vel quilibet monachus loci illius, latronem qui ad suspendium, vel quodlibet mortis periculum ducitur, in itinere obvium habuerit, potestatem habeat eripiendi eum ab imminenti periculo in toto regno meo.

Confirmo etiam et corroboro ut, quod hactenus ab omnibus nostris antecessoribus diligenter observatum est, Fontanensis episcopus, vel ejus ministri, super hoc monasterium, vel super parochiales ejusdem ecclesias, videlicet, Streete, Mirielinge, Budeclea, Schapwicke, Sowi, aut super eorum capellas, nec etiam super eas quae insulis continentur, scilicet Bekeria, quae parva Hibernia dicitur, Godeneja, Marteneseja, [Col. 0517D] Ferramere, Padenebergia, et Adredeseja, nullam potestatem omnino habeant, nisi tantum cum ab abbate, causa dedicandi vel ordinandi, advocati fuerint, nec eorum presbyteros ad synodum suam, vel capitulum, vel ad quodlibet placitum convocent; nec ab officio divino suspendant, et omnino nullum [Col. 0518A] jus in eos exercere praesumant. Monachos suos et praedictarum ecclesiarum clericos, secundum antiquae Ecclesiae Glastoniae consuetudinem, et apostolicam auctoritatem, archipraesulis Dunstani, et omnium episcoporum regni mei assensu, abbas a quocunque comprovinciali episcopo voluerit ordinari faciat.

Dedicationes vero ecclesiarum, si ab abbate rogatus fuerit, Fontanensi episcopo permittimus. In Pascha quoque chrisma sanctificationis et oleum a Fontanensi episcopo ex more accipiat, et praefatis ecclesiis suis distribuat.

Hoc etiam super omnia Dei interdictione et nostra auctoritate (salva tamen sanctae Romanae Ecclesiae et Dorobernensis dignitate) prohibeo, ne persona cujuscunque potestatis, sive rex, sive episcopus, sive dux [Col. 0518B] aut princeps, vel quilibet ministrorum eorum, Glastoniae terminos, vel supradictarum parochiarum, perscrutandi, rapiendi, placitandi gratia, vel quidquam aliud faciendi, quod contrarium possit esse ibidem servientibus, intrare praesumant; abbati tantummodo et conventui potestas sit, tam in notis causis quam in ignotis, in modicis et in magnis, et in omnibus omnino negotiis, sicut supra memoravimus. Quisquis autem hujus privilegii mei dignitatem qualibet occasione, cujuscunque dignitatis, cujuscunque ordinis, cujuscunque professionis, pervertere vel in irritum deducere sacrilega praesumptione amodo tentaverit, sciat se procul dubio ante districtum Judicem, titubantem tremebundumque rationem redditurum, nisi prius digna satisfactione emendare studuerit.

[Col. 0518C] Acta est haec privilegii pagina et confirmata apud Londoniam communi consilio omnium primatum meorum, anno ab incarnatione Domini nostri Jesu Christi nongentesimo septuagesimo primo, indictione quarta decima. Hujus doni constipulatores fuerunt, quorum nomina inferius charaxari videntur.


SUBSCRIPTIONES.

Ego Edgar, rex totius Britanniae, praefatam libertatem cum sigillo sanctae crucis confirmavi.

Ego Eilfgina, ejusdem regis mater, cum gaudio consensi.

Ego Edward, clyto (clytos) patris mei donum cum triumpho sanctae crucis impressi.

[Col. 0518D] Ego Kinedius, rex Albaniae, acquievi.

Ego Mascusius archipirata confortavi.

Ego Dunstanus, Dorobernensis Ecclesiae archiepiscopus, cum trophaeo S. crucis, et cum suffraganeis praesulibus, regis donum corroboravi.

[Col. 0519A] Ego Oswalde, Eboracensis Ecclesiae primas, consentiens subscripsi.

Ego Ethellwolde, Wintoniensis Ecclesiae minister, et Glastoniensis monachus, signum sanctae crucis impressi.

Ego Britchtelm, Fontanensis episcopus, consentiens corroboravi.

Ego Ellstan episcopus confirmavi.

Ego Oswolde episcopus acquievi.

Ego Elfwolde episcopus concessi.

Ego Winsige episcopus cum signo sanctae crucis conclusi.

Ego Segegar abbas vexillum sanctae crucis impressi.

Ego Escwi abbas confirmavi.

[Col. 0519B] Ego Ordgar abbas corroboravi.

Ego Ethelgar abbas concessi.

Ego Kinworde abbas consensi.

Ego Fideman abbas consolidavi.

Ego Elpheh abbas subscripsi.

Ego Adulf, Herefordensis Ecclesiae catascopus, corroboravi.

[Col. 0520A] Ego Ellphere dux dominae meae sanctae Mariae Glastoniensis ecclesiae libertatem omni devotione cum sigillo sanctae crucis confirmavi.

Ego Oslac dux consensi.

Ego Ethelwine dux hoc donum triumphale hagiae crucis propriae manus depictione impressi.

Ego Oswolde minister confirmavi.

Ego Elwrde minister corroboravi.

Ego Ethelsie minister consensi.

Ego Ellfkie minister consensi.

Hanc privilegii paginam rex Edgarus, duodecimo anno regni sui, sacro scripto apud Londoniam, communi consilio optimatum suorum, confirmavit. Eodemque Joannes papa XIII hanc ipsam paginam Romae in generali synodo auctorizavit: cunctosque [Col. 0520B] potioris dignitatis viros qui praefuerunt eidem concilio confirmare fecit, ad instantiam praedicti regis Edgari, et beati Dunstani, ac aliorum nobilium praescriptorum. Et ad supplementum firmioris securitatis, idem apostolicus dictum privilegium apostolica suffulsit auctoritate.




[Col. 0519]
CHARTA EDGARI REGIS Malmesburiensi coenobio confecta anno 974. Se indicat clericos saeculares ejecisse, monachosque vitae regularis induxisse.

[Col. 0519C] [(13) 1Kb] Ego Edgarus, totius Albionis basileus, necnon maritimorum seu insulanorum regum circumhabitantium, adeo ut nullius progenitorum meorum subjectione, largiflua Dei gratia suppetente, sublimatus, quid imperii mei potissimum Regi regum dono darem, tanti memor honoris, solertius saepe tractavi. Piae igitur fautrix devotionis pervigili meae studiositati superna subito insinuavit pietas, quaeque in regno meo sancta restaurare monasteria, quae velut muscivis scindulis, cariosisque tabulis, tigno tenus visibiliter diruta, sic (quod majus est) intus a servitio Dei ferme vacue fuerant neglecta. Idiotis nempe clericis ejectis, nullis regularis religionis disciplinae subjectis, plurimis in locis sanctioris seriei, scilicet monachici habitus, praefeci pastores, ad [Col. 0519D] ruinosa quaeque templorum redintegranda opulentos eis fiscalium munerum exhibens sumptus. Quorum unum, nomine Eluricum, virum in omnibus ecclesiasticum, famosissimi constitui custodem coenobii, quod Angli bifario vocitant onomate Maldemelsburh. Cui pro commoditate animae meae, ob Salvatoris nostri, ejusque semper virginis Mariae, necnon apostolorum Petri et Pauli, Aldelmique almi praesulis, honorem, particulam terrae, et nominatim terram cum pratis et silvis, munifica liberalitate restitui. Haec a praedictis accommodata clericis a contentioso [Col. 0520C] injuste possessa est Edolnoto [al. Edelnodo]: sed superstitiosa subtilique ejus disceptatione a sapientibus meis audita, et conflictatione illius mendosa ab eisdem me praesente convicta, monasteriali a me reddita est usui, anno Dominicae incarnationis nongentesimo septuagesimo quarto, regno vero mei decimo quarto, regiae conversationis primo. Haec Malmesburiensis.


SUBSCRIPTIONES.

Ego Edgarus, totius Albionis finitimorumque regum basileus, cum signo sanctae crucis istud chirographum confirmavi.

Ego Dunstanus, Dorobernensis archiepiscopus, istud donum regium hagiae crucis trophaeo corroboravi.

[Col. 0520D] Ego Oswaldus, Eboracensis archiepiscopus, subscripsi.

Ego Athelwoldus, episcopus Wintoniensis, consignavi.

Ego Lefwinus, Dorcacistrensis episcopus, consensi.

Ego Alstanus, episcopus Londoniensis, annui.

Ego Turketulus, abbas Croylandiae, subnotavi.

Ego Athelgarus, abbas novi monasterii Wintoniae, approbavi.

Ego Adulphus, abbas Burgensis, collaudavi.

[Col. 0521A] Ego Alferus dux adfui.

Ego Athelwinus dux astiti.

[Col. 0522A] Ego Britholdus dux aspexi.

Et alii.



[LEGES PRESBYTERORUM NORTHUMBRENSIUM]




[Col. 0521]
LEGES PRESBYTERORUM NORTHUMBRENSIUM Cum ad mores eorum corrigendos, tum ad ipsorum ministeria promovenda.
(Ex ms. coll. Corp. Chr. Cantabr. S. XVIII.)

[Col. 0521A] I. Si quis presbytero alicui injuriam aliquam intulerit, omnes socii ejus cum auxilio episcopi diligenter compensationem curent, et sint ad quodcunque justum faciendum, uti scriptum est, quasi cor unum et anima una.

II. Et [quasi] Dei interdictum prohibemus, ut nullus sacerdos vel emat alterius ecclesiam vel recipiat, nisi is capitali crimine effecerit, ut altari deservire imposterum dignus non esset. Et si quis presbyter contrarium fecerit, perdat dignitatem suam et sociorum suorum amicitiam; et nullibi missam celebret, donec obtineat eam is qui jure illam possidere debeat, et solvat is qui injuriam fecit, XX oras episcopo, XII oras sacerdoti quem ex ecclesia sua ejecit, XII oras omnibus sociis, et [Col. 0521B] perdat etiam pecuniam illam, si injuste aliquid pro alterius presbyteri ecclesia dederit. Quilibet etiam sacerdos inveniat sibi XII fidejussiones, quod leges presbyterorum debite observare velit.

III. Et si quis sacerdos delinquat, ac contra episcopi mandatum missam celebret, solvat pro [transgressione] mandati illius XX oras; et ad haec etiam delictum illud compenset quod antea patravit.

IV. Si presbyter episcopi proprium edictum negligat, solvat XX oras.

V. Si presbyter tributum laicis det quod sacris initiatis debebat, solvat XX oras.

VI. Si presbyter archidiaconi edictum negligat, solvat XII oras.

VII. Si presbyter criminis sit reus, et absque [Col. 0521C] archidiaconi edicto missam celebret, solvat XII oras.

VIII. Si presbyter baptismum vel confessionem negaverit, compenset hoc XII oris, et saltem apud Deum intercedat sedulo.

IX. Si presbyter justo tempore chrisma non quaerat, solvat XII oras.

X. Quilibet infans mature baptizetur intra IX dies sub poena VI orarum; et si infans paganus [h. e. absque baptismo] intra IX dies per negligentiam mortuus sit, emendent [parentes] apud Deum absque mulcta mundana; et si supra IX dies fuerit, emendent apud Deum, et solvant XII oras parocho illi quod ethnicus tandiu fuerit.

XI. Si presbyter populo male indicat festum vel [Col. 0521D] jejunium, compenset apud Deum, et solvat XII oras.

XII. Si presbyter injuste extra dioecesim ordinem [Col. 0522A] obtineat, solvat XII oras, et diaconus VI oras; et perdant ordinem suum, nisi dioecesanus episcopus ordinem illis confirmaverit.

XIII. Si presbyter in non consecratis aedibus missam celebret, solvat XII oras.

XIV. Si presbyter extra consecratum altare missam celebret, solvat XII oras.

XV. Si presbyter in ligneo calice Eucharistiam consecret, solvat XII oras.

XVI. Si presbyter absque vino missam celebret, solvat XII oras.

XVII. Si presbyter sanctam Eucharistiam negligat, solvat XII oras.

XVIII. Si presbyter saepius quam ter uno die missam celebret, solvat XII oras.

[Col. 0522B] XIX. Si quis ecclesiasticam pacem violet, compenset pro ecclesiae dignitate et pro immunitate ejus.

XX. Si quis cum ecclesia mercaturam exerceat, compenset poenam violatae legis.

XXI. Si quis ecclesiam necessariis suis servire faciat, compenset hoc poena violatae legis.

XXII. Si quis presbyterum injuste ex ecclesia ejecerit, compenset hoc poena violatae legis.

XXIII. Si quis presbyterum vulneret, compensetur cura vulneris, et ad compensationem altaris propter ordinem illius dentur XII orae; pro diacono VI orae ad altaris compensationem.

XXIV. Si quis presbyterum occiderit, solvatur plena capitis aestimatio, et episcopo XXIV orae in [Col. 0522C] altaris compensationem; pro diacono XII orae ad altaris compensationem.

XXV. Si presbyter ecclesiam dedecoret, unde omnis ejus gloria oriri debet, hoc compenset.

XXVI. Si presbyter rem indecentem in ecclesiam posuerit, hoc compenset.

XXVII. Si presbyter rem ecclesiae ejecerit, hanc compenset.

XXVIII. Si presbyter sua sponte ecclesiam deserat, in qua ordinatus erat, hoc compenset.

XXIX. Si presbyter alium contempserit, vel eum illuserit verbo, vel facto, hoc compenset.

XXX. Si presbyter cum alio pugnet, compenset ei et episcopo.

XXXI. Si presbyter aliis in re injusta auxilio sit, [Col. 0522D] compenset hoc.

XXXII. Si presbyter aliis justum auxilium deneget, hoc compenset.

[Col. 0523A] XXXIII. Si presbyter alium non admoneat ejus quod noverit ipsi detrimento fore, hoc compenset.

XXXIV. Si presbyter barbam vel comam radere neglexerit, compenset.

XXXV. Si presbyter concubinam suam dimiserit, et aliam acceperit, anathema sit.

XXXVI. Si presbyter ad tempora constituta vices non pulset, vel horas non cantet, hoc compenset.

XXXVII. Si presbyter cum armis ecclesiam intraverit, hoc compenset.

XXXVIII. Si presbyter male absolverit anniversarium ecclesiae ministerium interdiu vel noctu, illud compenset.

XXXIX. Si presbyter ordalium male disposuerit, [Col. 0523B] compenset.

XL. Si presbyter tonsuram suam obvelet, emendet.

XLI. Si presbyter ebriosus, aut scurrilis, aut calscop fuerit, compenset.

XLII. Si presbyter inter vicinos in parochia sua aliquid occultaverit ad injustum regimen exercendum, hoc emendet.

XLIII. Si presbyter anniversarios ritus per oblivionem praetermiserit, emendet.

XLIV. Si presbyter synodum declinaverit, hoc compenset.

XLV. Si presbyter se justitiae non submiserit, sed decreto episcopi repugnaverit: vel id corrigat, vel a communione separetur ordinatorum, et exuatur tam [Col. 0523C] e societate sua, quam honore quolibet, ni se submiserit et luculentius satisfecerit.

XLVI. Si quis legem divinam vel humanam calumniatus fuerit, acriter corrigatur.

XLVII. Debemus omnes Deum unum venerari et diligere, unam etiam fidem Christianam tenere mordicus, omnemque paganismum unanimiter abjicere.

Si quis igitur posthac aliquem cognoverit qui superstitiones aliquas ethnicas exercuerit, sive per sortilegium, sive per torrem, vel qui veneficiis delectatur, aut idola colit: si thanus sit regius, X semimarcis plectitor, una scilicet medietate Christo, altera vero ipsi regi.

Si sit alius possessor praediorum qui fecerit, VI [Col. 0523D] hic semimarcas dependito, medietatem scilicet unam Christo, alteram fundi illius domino.

Si inferior quispiam qui faerbena dicitur, II oras solvat.

Si thanus regis hoc in lite negaverit, nominentur ei XII compurgatores, et accipiat e consanguineis suis duodecim, duodecim etiam alienigenas. . . . . . . . . . . et si defecerit, lahslitam pendito X semimarcas.

Si possessor praediorum hoc negaverit, accipiantur ei tot parium suorum, quot thano regis indicebantur: et si is defecerit, lahslitam pendito VI semimarcas.

Si cyrliscus (id est rusticus vel paganus) hoc in [Col. 0524A] lite negaverit, accipiantur ei parium suorum quotquot praedictis aliis est indictum: et si is defecerit, lahslitam pendito XII oras.

XLVIII. Si superstitiosus ille conventus, qui frithgear dicitur, habitus fuerit in terra alicujus circa lapidem, arborem, fontem, vel nugas alias istius modi, pendat, qui hoc fecerit, legis violatae mulctam, dimidium Christo, dimidium terrae domino; et si terrae dominus noluerit auxilium praebere ad hoc corrigendum, habeant Christus et rex emendationem.

XLIX. Mercaturam in die solis exercere, et curias alicubi celebrare prohibemus, opus etiam quodlibet, et omnimodam vectionem, sive in plaustris, sive in equis, sive in aliis oneribus ferendis. Qui contra hoc [Col. 0524B] deliquerit, liber mulctam solvat XII oras; servus corium perdat, id est vapulet, ni sit viator necessitate compulsus, vel propter cibi inopiam, aut causa evitandi inimicos. In vigiliis festorum itinerari ex necessitate licet inter Eboracum et sex inde mille passus mensuratos.

L. Qui festa aut debita jejunia violaverit, XII oris luat.

LI. Volumus etiam ut omnis denarius Romanus integre solvatur ad cathedram episcopalem ante missam sancti Petri annuatim; et praeterea volumus ut in quolibet Wapentachio duo fideles thani et presbyter missalis unus, eligantur ad hunc colligendum, qui acceptum protinus tradant, interposito, si necesse fuerit, juramento.

[Col. 0524C] Si vel thanus regis, vel quis alius fundi dominus hunc detinuerit, mulctam inferat X semimarcas, dimidium Christo, et dimidium regi.

Si villaticus aliquis hunc denarium aut celaverit, aut detinuerit, eum solvat dominus ejus praedialis; et in compensationem bovem capiat villatici. Quod si dominus detrectaverit, accipiant Christus et rex XII oras in pleniorem emendationem.

Si decimas qui thanus est regis detinuerit, 10 pendito semimarcas, possessor praediorum VI et cyrliscus seu paganus XII oras.

LII. Prohibemus etiam, ut a Deo est prohibitum, ut nemo habeat nisi uxorem unicam, et hanc utique debite conjugatam, et in conspectu publico datam antea: et ut nemo matrimonium contrahat in cognatione [Col. 0524D] sua, scilicet infra gradum seu geniculum quartum, nec cum consponsali sua ad fontem sacrum. Si quis contrarium fecerit, careat Dei misericordia, ni resipiscat, et secundum arbitrium episcopi compensaverit. Sin ulterius in nequitia progrediens moriatur, honesta careat sepultura, et a Dei misericordia alienus sit.

LIII. Si quis cum moniali concubuerit, uterque pendat weram suam, id est capitis aestimationem, ipse scilicet atque illa; et si in hoc moriantur absque poenitentia, honesta careant sepultura, et a Dei misericordia alieni sint.

LIV. Si quis uxorem suam legitimo matrimonio viventem dimiserit, et aliam illegitime duxerit, [Col. 0525A] careat Dei misericordia, nisi emendaverit. Unusquisque autem juste teneat matrimonium suum dum uxor vixerit, nisi forte acciderit quod consilio episcopi separentur, ut divisim postea vivant in castitate.

LV. Si quis in posterum leges justas violaverit, assidue componat.

LVI. Debemus omnes Deum unum venerari et diligere, fidem unicam Christianam tenere mordicus, [Col. 0526A] omnemque paganismum penitus abjicere. Et volumus ut land ceap et lah ceap, et responsa prudentium, et verum testimonium, et justum judicium, et fulloc et frum talu firma permaneant: poculenta etiam, et esculenta, dominoque fundi debitae rectitudines persolvantur; et una semper sit in populo Christianitas, et regnum unum.


Sit nomen Domini benedictum, ex hoc nunc, et usque in saeculum.



FRANCORUM REGUM, IMPERATORUM, DIVISO IMPERIO, CAPITULARIA An. 840-921.
(Apud Pertz, Monumenta Germaniae historica, Legum tom. I, pag. 374.)




[Col. 0525]
LOTHARII I CONVENTUS INGELHEIMENSIS. (An. 840, Aug. 25.) [1Kb]

[Col. 0525B] In nomine Domini nostri Jesu Christi Dei aeterni. Hlotharius [1 1Kb] divina ordinante providentia imperator augustus. Quia confessio delictorum non minus in adversis necessaria est quam in prosperis, et cor contritum et humiliatum Deus non despicit, gaudium etiam esse angelorum in coelo super uno peccatore poenitentiam agente non dubitamus, nos mortales in terris eos nequaquam despicimus pro quibus gaudere angelos in coelo divino testimonio non ignoramus. Accusantes et reprehendentes in excessibus semetipsos divina nos benignitas non condemnare, sed recreare docuit; qui meretricem non solum a legali damnatione eripuit, verum etiam publicanum humiliatum et accusantem se non condemnavit, sed magis justificando exaltavit; qui non dixit: Omnis qui se [Col. 0525C] humiliat non condemnabitur, sed exaltabitur. Potestatem [Col. 0526B] ergo quam pro causa nostra raptus perdidisti, repetentibus ecclesiae tuae filiis, sedem ac diocesim Remensis urbis tibi, Ebo restituimus, ut pristino sanctae largitatis apostolicae pallio indutus, concordiam atque gratiam divini officii nobiscum, humili satisfactione expleta, solemni nostra a largitate recipiendo exerceas.

Drogo [(1) 1Kb] episcopus assensi. Otgarius [(2) 1Kb] archiepiscopus. Hecti [(3) 1Kb] archiepiscopus. Amalwinus [(4) 1Kb] archiepiscopus. Audax [(5) 1Kb] archiepiscopus. Joseph [(6) 1Kb] episcopus. Adalulfus [(7) 1Kb] episcopus. David [(8) 1Kb] episcopus. Rodingus [(9) 1Kb] episcopus. Giselbertus [(10) 1Kb] episcopus. Flotarius [(11) 1Kb] episcopus. Badaradus [(12) 1Kb] episcopus. Hagaeno [(13) 1Kb] episcopus. Hartgarius [(14) 1Kb] episcopus. Ado [(15) 1Kb] episcopus. Samuel [(16) 1Kb] episcopus. [Col. 0526C] Rambertus [(17) 1Kb] episcopus. Haiminus [(18) 1Kb] episcopus. [Col. 0527A] Ratoldus [(19) 1Kb] presbyter vocatus episcopus. Amalricus [(20) 1Kb] vocatus episcopus cum caeteris plurimis presbyteris ac diaconis publice assistentibus.

Actum in Engilenheim palatio publico in mense [Col. 0528A] Junio 8 Kalendas Julii [2 1Kb] , regnante et imperante domno Hlothario caesare anno reversionis ejus primo, successor patris factus in Francia, indictione tertia.




[Col. 0527]
HLUDOWICI II ET KAROLI II PACTUM ARGENTORATENSE. (An. 842, Febr. 14.) [1Kb]



Hludowici adnuntiatio ad plebem lingua Theudisca.
[Col. 0527A]

Quotiens Lodharius me et hunc fratrem meum post obitum patris nostri insectando, usque ad internectionem [Col. 0527B] delere conatus sit, nostis; cum autem nec fraternitas, nec christianitas, nec quodlibet ingenium, salva justitia ut pax inter nos esset, adjuvare posset, tandem coacti rem ad judicium omnipotentis Dei detulimus, ut suo nutu, quid cuique deberetur, contenti essemus. In quo nos, sicut nostis, per misericordiam Dei victores extitimus; is autem victus, una cum suis quo valuit secessit. Hinc vero fraterno amore correpti, necnon et super populum christianum compassi, persequi atque delere illos noluimus; sed actenus sicut et antea, ut saltem deinde cuique sua justitia cederetur, mandavimus. At ille posthaec non contentus judicio divino, sed hostili manu iterum et me et hunc fratrem meum persequi non cessat; insuper et populum [Col. 0527C] nostrum incendiis, rapinis, cedibusque devastat: quamobrem nunc, necessitate coacti, convenimus; et quoniam vos de nostra stabili fide ac firma fraternitate dubitare credimus, hoc sacramentum inter nos in conspectu vestro juvare decrevimus. Non qualibet iniqua cupiditate illecti hoc agimus, sed ut certiores, si Deus nobis vestro adjutorio quietem dederit, de communi profectu simus; si autem, quod absit, sacramentum quod fratri meo juravero, violare praesumpsero, a subditione mea, necnon et a juramento quod mihi jurastis, unumquemque vestrum absolvo.



Karoli adnuntiatio lingua Romana.

Ejusdem argumenti ac adnuntiatio Hludowici.



Hludowici juramentum lingua Romana.
[Col. 0528A]

Pro Deo amur et pro Christian poblo et nostro commun salvament, dist di in avant, in quant Deus [Col. 0528B] savir et podir me dunat, si salvaraeio cist meon fradre Karlo, et in adjudha et in cadhuna cosa, si cum om per dreit son fradra salvar dist, in o quid il mi altresi fazet; et ab Ludher nul plaid numquam prindrai, qui meon vol cist meon fradre Karle in damno sit.



Karoli juramentum lingua Theudisca.

In Godes minna ind in thes christianes folches ind unser bedhero gealtnissi, fon thesemo dage frammordes, so fram so mir Got gewizci indi madh furgibit, so haldih tesan minan bruodher, soso man mit rehtu sinan bruodher scal, in thiu, thaz er mig sosoma duo; indi mit Ludheren in nohheiniu thing ne geganga, the minan willon imo ce scadhen werhen.



Sacramentum Francorum occidentalium lingua Romana.
[Col. 0528C]

Si Lodhuvigs sagrament, quae son fradre Karlo jurat, conservat, et Karlus meos sendra de suo part non lo stanit, si io returnar non lint pois, ne io ne neuls cui eo returnar int pois, in nulla aiudha contra Lodhuwig nun li iver.



Sacramentum Francorum orientalium lingua Theudisca.

Oba Karl then eid, then er sineno bruodher Ludhuwige gesuor, geleistit, indi Ludhuwig min herro then er imo gesuor, forbrihchit, ob ih inan es irwenden ne mag, noh ih noh thero nohhein then ih es irwenden mag, widhar Karle imo ce follusti ne wirdhic.




[Col. 0527]
KAROLI II CONVENTUS IN VILLA COLONIA. (An. 843, Nov.) [1Kb]





[Nota.]

[Col. 0527D] Incipiunt capitula quae acta sunt anno quarto regni domni Karoli gloriosi [3 1Kb] regis, domni Hludowici imperatoris filii, in conventu habito in villa quae dicitur Colonia: quae etiam subscriptione ejusdem principis et episcoporum, ac caeterorum fidelium [Col. 0528D] Dei, confirmata fuere, consensu Warini et aliorum optimatum, indictione VI [(21) 1Kb] .

Sancta Ecclesia, navis more, ut de prioribus seculis taceamus, ab initio suae institutionis pelagus [Col. 0529A] seculi hujus diversa qualitate hactenus, Domino moderante, transegit; et modo tranquillitate gravis, amodo autem procellae alicujus tempestate concussa, sed non usquequaque demersa; quin potius, excitato fidelium precibus Christo suo gubernatore, salubri libertatis securitate, atque optata donata serenitate. Unde etiam in partibus nostri orbis, quae tempore divae recordationis avi nostri, et sanctae memoriae domni ac genitoris nostri, aliquandiu fuerat pacis suavitate laetata, inimico homine, juxta sanctum evangelium, in agro dominico superseminante discordiae zizania in medio tritici, Deo amatae caritatis, adeo est diversis atque adversis vexata molestiis, ut non sine maxima difficultate, respectu divino, et fidelium Dei ac nostrorum [4 1Kb] solatio, inter [Col. 0529B] nos fratresque nostros pacificatio, et paterni regni ex consensu divisio, seu ejusdem sanctae ecclesiae ac fidelis populi tantorum laborum quantulacunque fieret respiratio. Processu vero temporis, ut solent post condensos aeris turbines nubium in pertranseundo remanere vestigia, restiterunt, fatemur, in nobis et in viris ecclesiasticis, necnon et in rei publicae nostrae solatiatoribus, hujusmodi materiae et fomites dissensionum, ut manifeste patesceret nos divina gratia indigere, ut omnes a contagio morbi pristini penitus exueremur, qua praeventi eramus, ut infirmitatem communem videre possemus. Quapropter venientes in unum fideles nostri, tam in venerabili ordine clericali, quam et inlustres viri in nobili laicali habitu constituti, [Col. 0529C] et zelo Dei accensi, memores etiam fidei quam ipsi et antecessores eorum nostris detulerunt praedecessoribus, ponentesque ante oculos dilectionem et fidelitatem quam nobis post defunctionem patris laudabiliter et continentissime servaverunt, secundum quod legitur in litteris divinitus inspiratis, hortatus est alter alterum, immo omnes se invicem monuerunt [5 1Kb] , ut cuncti universum animi rancorem pro quocunque conceptum negotio a corde propellerent, et in Dei voluntate ac sanctae ecclesiae competenti veneratione, seu nostra fidelitate servanda, atque debito honore et regia potestate stabilienda et conservanda, quin etiam sese in pacis concordia et vera amicitia copularent; quatenus divinae clementiae placerent obnixius, et de regis [Col. 0529D] ac regni stabilitate et utilitate possent tractare sublimius, et suum atque totius populi communem profectum et tranquillitatem obtinerent propensius. Sicque Deo amabili atque laudabili conventu unanimiter ac rationabiliter perpetrato, nostrae mansuetudini suam devotionem et actionem fidelissime suggesserunt. Nos autem tanta fidelium erga dominationem nostram subtiliter perspecta benignitate, ut causa pro sui merito exigebat, eis condignas gratiarum actiones retulimus, et nos nostramque potestatem eorum bonae convenientiae per benevolentiam in [Col. 0530A] hoc facto, quod sine dubio ad praesentem et aeternam tendit salutem, sociam et comitem fore tota devotione spopondimus, abdicatis omnibus, quantum patitur humana fragilitas, quae persona nostri regiminis ignorantia seu juventute aut necessitate, contra convenientem sibi salubritatem et honestatem, usque modo egerat aut alterius astu contraxerat. Qua de re communiter inito consilio, hoc scriptum fieri proposuimus, quod etiam manuum omnium nostrorum subscriptione roborandum decrevimus. In quo quae nobis nunc praecipue ad communem salutem, et regni soliditatem atque omnium nostrorum utilitatem, immo plenissimam honestatem visa sunt pertinere, conscripsimus: non loquentes diversarum immutatione personarum, ut [Col. 0530B] modo regalis sublimitas, modo episcopalis auctoritas, modo autem fidelium loquatur commoditas; sed secundum apostolum, sub uno capite Christo, ut revera unus homo, in unius ecclesiae corpore, singuli autem alter alterius membra, quod prosit omnibus omnes unanimiter una voce loquamur, per eum et in eo qui dixit, et de quo dictum est: Non vos estis qui loquimini, sed Spiritus Patris vestri qui loquitur in vobis.

1. De honore videlicet et cultu Dei, atque sanctarum ecclesiarum, quae auctore Deo, sub ditione et tuitione regiminis nostri consistunt, communiter Domino mediante decernimus, ut sicut tempore beatae recordationis domini ac genitoris nostri excultae et honoratae atque rebus ampliatae fuerunt, [Col. 0530C] salva aequitatis ratione [6 1Kb] ita permaneant, et quae a nostra liberalitate honorantur atque ditantur, de caetero sub integritate sui serventur, et sacerdotes ac servi Dei vigorem ecclesiasticum, et debita privilegia, juxta reverendam auctoritatem obtineant; eisdem vero regalis potestas, et inlustrium virorum strenuitas, seu reipublicae administratores, ut suum ministerium competenter exequi valeant, in omnibus rationabiliter et juste concurrant.

2. Honor etiam regius, et potestas regali dignitati competens, atque sinceritas et obtemperantia seniori debita, remota omni socordia et calliditate, seu qualibet indebita quorumcunque conjunctione contra honorem et potestatem atque salutem nostram, sive regni nostri soliditatem, nobis in omnibus [Col. 0530D] et ab omnibus [7 1Kb] , sicut tempore antecessorum nostrorum consueverat, exhibeatur. Et si quis quemcumque contra nos et contra hanc pactam sinceritatem aliquid moliri manifeste cognoverit [8 1Kb] , si eum converti nequiverit, aperte prodat atque denotet. Et sic consilio atque auxilio episcopalis auctoritas et fidelium unanimitas, ut noster [9 1Kb] honor et potestas regia inconvulsa permaneat, totis nisibus decertare et adjuvare procuret.

3. Quia vero debitum esse cognoscimus, ut a quibus honorem suscipimus, eos juxta dictum dominicum [Col. 0531A] honoremus, volumus ut omnes fideles nostri certissimum teneant, neminem cujuslibet ordinis aut dignitatis deinceps, nostro inconvenienti libitu aut alterius calliditate vel injusta cupiditate, promerito honore debere privare [10 1Kb] , nisi justitiae [11 1Kb] judicio et ratione atque aequitate dictante. Legem vero unicuique competentem, sicut antecessores sui tempore nostrorum praedecessorum habuerunt, in omni dignitate et ordine, favente Deo [12 1Kb] , me observaturum perdono.

4. Quod ut facilius atque obnixius nostra auctoritas valeat [13 1Kb] observare, omnes sicut in vestra bene memorabili [14 1Kb] convenientia pepigistis, conservare studebitis. Immo etiam cuncti in postmodum sollicite praecavebunt, ne aliquis pro quacumque [Col. 0531B] privata commoditate, aut reicienda cupiditate, sive alicujus consanguinitatis vel familiaritatis seu amicitiae conjunctione, nobis immoderatius suggerat, vel postulationibus aut quolibet modo illiciat, ut contra justitiae rationem [15 1Kb] et nostri nominis dignitatem ac regiminis aequitatem agamus.

5. Et [16 1Kb] si forte subreptum nobis quippiam ut homini fuerit, competenter et fideliter, prout sublimitati [Col. 0532A] regiae convenit et necessitatibus subjectorum expedit, ut hoc rationabiliter corrigatur, vestra fidelis devotio ammonere curabit.

6. Tandem autem visum est nobis adnectere, ut si quis hoc foedus concordiae salubris, quod propter pacis caritatisque custodiam inivimus et cyrographi virtute subscripsimus, rebelli atque animo pertinaci inruperit, christiana dilectione admoneatur, et ad inconvulsum caritatis vinculum corservandum, quod qui temptaverit eorrumpere, facilius poterit se ipsum disrumpere quam illud [17 1Kb] possit inrumpere, juxta monita divina, ut resipiscat, hortetur. Et si audierit, fiat de societate fideli omnibus gaudium. Si vero obaudire rennuerit, tunc pontificalis auctoritas et regalis sublimitas, atque in [Col. 0532B] caritatis connexione persistentium magnanimitas, secundum quod res et necessitas postulaverit ac ratio expetierit, seu qualitati [18 1Kb] personae convenerit, zelum suae devotionis ferventissime exerat, et quod, inspirante Deo, agendum in omnem salutis et utilitatis atque honestatis partem judicaverit, inrefragabiliter peragat [19 1Kb] .





[Col. 0531]
KAROLI II SYNODUS APUD TOLOSAM. (An. 844 Jun.) [1Kb]





[NOTA.]

[Col. 0531C] Sequentia capitula acta sunt apud Tolosam civitatem, anno quarto regni domini Karoli, indictione VI [20 1Kb] , mense Junio, antequam illa quae praecedunt facta fuerint secus Teudonis villam, et in Verno palatio et in Belvaco civitate: sed ideo ante illa posita sunt [(22) 1Kb] , quia et dignitate generalitatis et synodali praeeminent auctoritate.

Haec quae sequuntur capitula, consulentes necessitati episcoporum Septimaniae, et subjectorum eis presbyterorum providentes possibilitati, tractantes etiam sacri et juste inreprehensibilis ministerii honestatem, presbyterorum reclamatione commoniti, moderamine mansuetudinis nostrae usque ad diligentiorem tractatum synodi generalis decernimus.

1. Ut episcopi nullam inquietudinem sive exprobrationem presbyteris, aut aperte ingerendo, aut [Col. 0531D] alia qualibet occasione machinando, pro eo quod se ad nos hac vice reclamare venerunt, inferant; quia longa oppressio hujusmodi itineris eos fecit subire laborem.

2. Ut unum modium frumenti, et unum modium ordei, atque unum modium vini, cum mensura quae publica et probata, ac generalis seu legitima, per civitatem et pagum atque vicinitatem habetur, episcopi a presbyteris accipiant, et frischingam sex valentem denarios, aut sex pro ea denarios, et non [Col. 0532C] amplius exigant. Et si haec non accipiunt, accipiant, si volunt, pro his omnibus duos solidos in denariis, sicut in Toletano et Bracharense consensu [21 1Kb] episcopi considerasse dicuntur.

3. Ut presbyteri qui prope civitatem quinque miliaria commanent, per famulos suos praedictam dispensam reddi in civitate cui jusserit civitatis episcopus, faciant. Qui autem longius ab urbe commanent, statuant episcopi loca convenientia per decanias, sicut constituti sunt archipresbyteri, quo similiter et eadem propinquitate caeteri presbyteri per famulos suos debitam dispensam archipresbyteris aut episcoporum ministris convehant. Et procurent episcopi, ne ministri illorum presbyteros dehonorent, aut pignora inhoneste tollendo, vel locationem [Col. 0532D] pro receptione dispensae exigendo; sed cum gratiarum actione recipiant quae presbyteri cum hilaritatis humanitate, juxta apostolum, conferre debebunt. Quod si ministri episcoporum presbyteros dehonoraverint, dignam illis exinde episcopi castigationem exhibeant; quoniam nisi fecerint, et ad nos iterum pro hoc se presbyteri reclamaverint, motus nostros qui culpabilis repertus fuerit, sentiet.

4. Ut in circuitione paroechiae episcopi de caetero singulos presbyteros per singulas jacendo euntes ecclesiolas, [Col. 0533A] sicut hactenus, non praedentur; cum scriptum sit eosdem evangelizare debere, non turpis lucri [22 1Kb] gratia, ne vituperetur ministerium sanctum: sed considerent et denuntient loca sibi et populo convenientia; et illuc presbyteri, quotquot possibilitas et moderatio providerit, plebes suas adducant, et ibidem episcopi praedicent, confirment, et populi errata [23 1Kb] inquirant ac corrigant. Iterum autem, quia dominica voce datur licentia qui evangelium adnuntiant, ut de evangelio vivant, licet Paulus apostolus nihil horum fuerit usus, presbyteri tale conjectum faciant, ut et episcopi solatium habeant, et ipsi non graventur. Quod ita nobis fieri posse videtur, videlicet ut quatuor presbyteri ad locum ubi quintus degit et episcopus residet, plebes suas de quatuor partibus adducere [Col. 0533B] studeant, et unusquisque eorum decem panes, et dimidium modium vini et frischingam de quatuor denariis, et pullos duos et ova decem, et modium unum de annona ad caballos, in subsidium benedictionis gratia praesentet episcopo. Et similiter quintus, in cujus domo episcopus residet, faciat: nec amplius ab eo exigatur, nisi forte ligna et utensilia in opus ministerii commodet. Quapropter episcopus providebit, ne domus aut sepes illius a ministris vastentur.

5. Ut semel in anno episcopi hanc circumitionem tempore congruo faciant. Et si amplius ministerium suum per diocesim agere voluerint, hanc tamen dispensam non amplius quam semel a presbyteris per annum accipiant.

[Col. 0533C] 6. Quod et si circumitionem in salutem et necessitatem populi quacumque de causa dimiserint, a presbyteris nec hanc dispensam neque pretium illius exigant, neque aliis aut suis domesticis aut amicis exigenda concedant. Et quando circumierint, et in domo presbyteri resederint, non sub occasione adfligendi presbyteros immoderate et non necessarie numerum famulorum adducant, neque vicinos ad pastum incongrue convocent. Quod et si cum caritate vocare voluerint, faciant; sed non amplius a presbyteris, vel sub occasione vendendi, vel alio quolibet modo, quam statutum est exigant, neque paraveredos aut alias exactiones tollant.

[Col. 0534A] 7. Ut episcopi paroechias presbyterorum, propter inhonestum et periculosum lucrum, non dividant. Sed si necessitas populi exegerit, ut plures fiant ecclesiae aut statuantur altaria, cum ratione et auctoritate hoc faciant, scilicet ut si longitudo, aut periculum aquae, vel sylvae aut alicujus certae rationis vel necessitatis causa poposcerit, ut populus et sexus infirmior, mulierum videlicet vel infantum, aut etiam debilium imbecillitas, ad ecclesiam principalem non possit occurrere, et non est sic longe villa ut presbyter illic sine periculo ad tempus et congrue non possit venire, statuatur altare; et si ita populo complacet, et commodum fuerit, ne sine ratione scandalizetur, paroechia maneat indivisa. Sin autem praefatae causae postulaverint, et populus non conductus, neque [Col. 0534B] cupiditate vel invidia excitatus, sed rationabiliter adclamaverit ut ecclesia illis fieri et presbyter debeat ordinari, hoc episcopi episcopaliter, teste Deo, in conscientiae puritate, cum ratione et auctoritate, sine intentione turpis lucri, mature consilio canonico tractent, et utilitati ac saluti subjectae plebis quaeque agenda sunt peragant; et secundum quod subtraxerint cuilibet presbytero de paroechia, de dispensa quoque debita ab illo minus accipiant, et alteri, qui quod dividitur a paroechia, suscipit, sub hac eadem mensura imponant.

8. Ut episcopi sub occasione quasi auctoritatem habeant canonum, his constitutis excellentiae nostrae nequaquam resultent, aut neglegant; sed potius canones ut intellegendi sunt intellegere et in cunctis [Col. 0534C] observare procurent; quia si aliter fecerint, omnimodis et qualiter canones fidelium decimis agendum statuant, et qualiter intellegi ac observari cum mansuetudinis nostrae decreto debeant, synodali dijudicatione et nostra regia auctoritate docebuntur.

9. Ut episcopi synodos a presbyteris, nisi sicut docet auctoritas canonum, duos scilicet, et per tempora constituta, non exigant: sed et in eisdem synodis non per occasionem, sed per veritatem ministerii sui, teste Deo, ad quod constituti sunt, presbyteros et tractent, et teneant, et absolvant.





[Col. 0533]
HLOTHARII I, HLUDOWICI II ET KAROLI II CONVENTUS AD THEODONIS VILLAM. (An. 844, Oct.) [1Kb]





[NOTA.]

[Col. 0533D] Secuntur capitula quae acta sunt in synodo secus Teudonis villam habita [24 1Kb] , in loco qui dicitur Judicium [(23) 1Kb] , quando tres fratres gloriosi principes, Hlotharius [Col. 0534D] videlicet, Hludowicus, et Karolus simul convenerunt, anno quinto regni Karoli, cui synodo Drogo, Metensis episcopus, praesedit consensu eorumdem [Col. 0535A] regum: quae et ipsi principes ante se fidelesque eorum relecta capitula adprobaverunt, et se eadem servaturos, auxiliante Domino, promiserunt, mense Octobrio, indictione VII [25 1Kb] .

Navis sanctae Ecclesiae ab exordio suo variis saepe perturbationibus mersa, sed excitato fidelium precibus gubernatore suo Christo nunquam est usquequaque demersa. Quae quondam etiam, ut nunc videtur, pene conlapsa, progenitorum vestrorum studio et devotione, est auctore Deo juxta modum divinitus concessum recuperata. Unde immensas domino Deo nostro laudes referimus, qui et corda vestra ad intentionem similem excitavit, et post vestigia patrum vestrorum, quibus per temporale regnum ad aeternum perveniatis, ire velle docuit et inspiravit. Vestrae nihilominus nobilissimae dominationi multimodas [Col. 0535B] gratiarum actiones rependimus, quia ad evitandum et vestrum et nostrum [26 1Kb] periculum, et ad communem totiusque populi providendam salvationem, bonam et beneplacitam Dei voluntatem subsequi, et divinum consilium, secundum praeceptum Domini quo dicitur: Interroga sacerdotes legem meam; et, Interroga patres tuos et adnuntiabunt tibi, a nobis, quamquam indignis, Christi tamen vicariis, quaerere et benigna devotione velut revera ex ore ipsius Dei, expectare dignamini. Quod humilitatis vestrae supernum donum sancta ecclesia cum tanto gaudio suscipit, ut de vobis etiam in consolatione sua sibi dictum a Domino aptare velit: Pro patribus tuis nati sunt tibi filii: id est [27 1Kb] , pro istorum [28 1Kb] progenitoribus, qui te paterno affectu ditaverunt, et ampliaverunt, ac [Col. 0535C] coluerunt, nati sunt tibi isti filii, qui in te et paterna munera resarciant, recuperent, et conservent, et te fideli devotione, ut bonae indolis adolescentes, me super eos intendente eisque manum solatii porrigente, tueantur et excolant.

1. His ita praemissis, nobilissimi domini, ut cum pace vestra dicamus, quia constat hanc sanctam ecclesiam sanguine Christi redemptam et praedecessorum vestrorum [29 1Kb] multo labore redintegratam ac adunatam atque gubernatam, vestra discordia esse discissam et perturbatam atque afflictam, videtur nobis, si et in praesenti feliciter regnare et in futuro cupitis esse salvi, et ab hac eadem ecclesia vobis ad gubernandum commissa, pro qua ex ministerio regali reddituri estis regi regum rationem in die [Col. 0535D] judicii, tam multiplices ac perniciosas corruptionis pestilentias vultis amovere, et vigorem regium ac senioralem, et super vestros et super impugnantes potestatem vestram, optatis habere, caritatem illam quam apostolus docuit, de corde puro et conscientia bona et fide non ficta inter vos studete habere; et quia sic habeatis, et fidelibus et infidelibus vestris omni virtute et puritate curate manifestare, sicut Dominus docuit, dicens: In hoc cognoscent omnes quia mei estis discipuli, si dilectionem habueritis ad invicem. Quae non tantum verbo et lingua, sed potius [Col. 0536A] remota quolibet modo omni occulta nocendi machinatione, aut, quod absit, aliena a caritate aperta impugnatione, quocumque quis indiget, pro viribus vero [30 1Kb] consilio et prompto auxilio ab altero adjuvetur, quoniam scriptum est: Frater qui adjuvatur a fratre, quasi civitas firma. Et ita in populum vobis commendatum, pro ista quae hactenus operante per membra sua diabolo versata est discordia, pacem illam disseminate quam Christus in coelum ascendens fidelibus suis munere magno reliquit dicens: Pacem relinquo vobis, pacem meam do vobis; sine qua nemo videbit Deum.

2. Quia bene nostis, ab illo qui solus merito et [31 1Kb] rex et sacerdos fieri potuit, ita ecclesiam dispositam esse, ut pontificali auctoritate et regali potestate [Col. 0536B] gubernetur, et scriptum esse liquido pervidetis: Ubi non est gubernator, populus corruit, et tanto periculosius, quanto anima plus est pretiosa quam corpus, canonum etiam inrefragabilis auctoritas super episcoporum ordinatione, et in populi ad custodiendum suscepti [32 1Kb] vigilantia, ac sedium suarum tenaci stabilitate evidentissime praecipiat, ferventissime Dei legatione fungentes monemus, ut sedes quae vestra discordia, ulterius nec nominanda, sine sacro episcopali ministerio et sine episcopis viduatae manent, submota funditus peste symoniacae haereseos, sine dilatione, juxta auctoritatem canonicam, aut episcopos a Deo datos, et a vobis regulariter designatos et gratia sancti Spiritus consecratos, accipiant, aut quae suis episcopis quacumque occasione privatae [Col. 0536C] sunt, canonice eos sine aliqua excusatione aut tarditate recipiant.

3. Sacrum quoque monasticum ordinem, a Deo inspiratum et ab ipsis apostolis fundatum, seu a nominatissimis ac sanctissimis patribus excultum, atque per istud imperium a vestris piae memoriae praedecessoribus propagatum, et quaedam etiam loca specialius venerabilia, contra omnem auctoritatem et rationem, ac patrum vestrorum seu regum praecedentium consuetudinem, laicorum curae et potestati in maximo vestro periculo et illorum perditione, et Dei ac sanctorum non modica ad irascendum provocatione, vos commisisse dolemus. Quapropter pro Christo devotissime obsecramus, ut tam magnam offensam, et justam reprehensionem, atque periculosam [Col. 0536D] sine exemplo praecedentium praesumptionem, ab animabus vestris et a felicitate regni vestri pellatis, et loca venerabilia et habitum ac ordinem sacrum eis qui ad hoc vocati sunt, viris scilicet ex clericali et ecclesiastico vel monastico ordine religiosis seu et in suo sexu feminis Deo dicatis atque devotis, et in scola Christi eruditis, ad custodiendum et providendum committatis; qui et quae Dei sunt Deo, et quae sunt Caesaris Caesari reddant. Qui si minus perfecte et in divina religione et in rei publicae utilitate profecerint, aut corripiantur, aut meliores et utiliores [Col. 0537A] in locis eorum substituantur; et non propter pravorum nequitiam ordo religionis et loca sacratissima eis quibus licitum non est committantur; cum manifestissime Scriptura demonstret, Ozam morte damnatum, qui archam Domini quasi cadentem relevare voluit, quam vel contingere inlicitum ei fuit.

4. Occasionem etiam et fomitem, unde ordo ecclesiasticus et canonica forma atque monastica religio saepe a longe superiori tempore, cum minus religiosos principes habuit, titubavit et pene conlabens deperiit; et iterum, cum devotos et in Dei zelo ferventes principes accipere meruit, resurrectione quadam revixit et vigorem recepit, atque sui processus tempore ambulavit, quod non sine gravi dolore [33 1Kb] et ultionis divinae dicimus; in vestri regiminis tempore [Col. 0537B] in destructionem, non in aedificationem sicut Paulus docuerat, accidisse conspicimus. Quod et nostris peccatis, qui dispensatores et pastores ecclesiarum esse debuimus, veraciter imputamus; et eorum quorum factione res ista adeo male pullulavit et excrevit, alia praecedentia peccata hoc meruisse, pro certo auctoritate divina cognoscimus: ut qui nocebant, sicut scriptum est, noceant [34 1Kb] adhuc, et qui in sordibus erant, sordescant [35 1Kb] adhuc. Unde Deum gravius ad iracundiam provocarent, et sanctos, quos intercessores pro suis peccatis habere debuerant, infensos haberent, et sacerdotes ac viros religiosos, seu Christi pauperes, quos oratores et reconciliatores sibi de suo promereri necesse fuerat, proclamatores adversum se fieri irritarent, et ad cumulum peccatorum [Col. 0537C] suorum etiam illa peccata, unde in conspectu Dei [36 1Kb] rationem in die terribilis judicii redderent, et augerent, quae illi commiserunt qui eadem ipsa peccata per intercessionem fidelissimarum oblationum deleverunt, quas ecclesiasticarum rerum pervasores inconsulte et in perniciem sui sine reverentia abutuntur. Quod ita verum esse ut dicimus, Dominus protestatur, dicens: Peccata populi mei comedunt. Peccata enim populi comedunt, qui contra auctoritatem divinam res ecclesiasticas indebite pervadunt, et nec intercessionis ope, nec praedicationis consilio, vel quocumque divino auxilio pro peccatis eorum qui eas dederant, laborant, nec pio operi, ad quod fides fidelium eas tradiderat, inservire permittunt. [Col. 0537D] De quo periculoso facto vos, christianissimi principes, venerabiliter admonemus et devotissime obsecramus, ut memores salutis vestrae, praesentis scilicet et aeternae, memores etiam largitatis progenitorum vestrorum erga sanctas ecclesias, propter quam feliciter regnaverunt et sibi contrarios superaverunt, memores siquidem cum quanta religione, etiam ante Christi sanguinem, et in tempore famis in Aegypto, discretione sancti Joseph apud nefandum regem Pharaonem terra sacerdotalis extitit, innumera quoque scripturarum exempla, ut lacte ecclesiae nutriti [Col. 0538A] et scientiae ipsius uberibus sufficienter repleti, ante oculos reducentes, tunicam Christi qui vos elegit et exaltavit, quam nec milites ausi fuerunt scindere, tempore vestro quantocius reconsuite et resarcite, et nec violenta ablatione, nec inlicitorum praeceptorum confirmatione, res ab ecclesiis vobis ad tuendum et defensandum ac propagandum commissis, auferre tentate: sed ut sanctae memoriae avus et pater vester eas gubernandas vobis, fautore Deo, dimiserunt, redintegrate, et praecepta regalia earumdem ecclesiarum conservate ac confirmate; ne sicut intentavit Samuhel propheta ad Roboam filium Salomonis in conscissione pallii, praesens regnum, quod absit, vobis patrum labore adquisitum et hereditate relictum, a vobis ipse Christus dividat, et [Col. 0538B] aeternum regnum quod promisit non tribuat. Nec contra Dei faciem iratas hominum facies consideretis; quia si ad tempus illis displicueritis, cum vos Deo placebitis, in vobis ille quod promisit, implebit: Cum placuerint, inquiens, Domino viae hominis, omnes inimicos ejus convertet ad pacem. Quod ut commodius valeatis implere, unusquisque vir ecclesiasticus, et intercessionis adjutorium, et solatii quo res publica indiget subsidium, juxta quantitatem rerum ecclesiae sibi commissae, salvo jure quod exinde divinis dispensationibus debet impendi, prompte et ex animo parare, et impigre, sicut tempore antecessorum vestrorum consueverat, studebit offerre.

5. Et quia sancta ecclesia in area triturae dominicae docta, quaedam novit redarguenda, quaedam [Col. 0538C] dissimulanda, quaedam etiam gemenda usque ad tempus perferenda, perspeximus eo ferventiori zelo quo majora corrigenda sunt, vestram potestatem, et sacerdotalis consilii auctoritatem, quaedam ad praesens ex asse non valere corrigere. Et ideo de canonicorum monasteriis et sanctimonialium quae sub eadem forma vivere dicuntur, consideravimus, sicut apostolus Paulus dicit, secundum indulgentiam, non secundum imperium, ut si propter imminentem rei publicae necessitatem laicis interim committuntur, episcopi providentia, in cujus paroechia consistunt, adjuncto sibi aliquo abbate viro religioso studeatur, qualiter restauratio locorum, et studium ac custodia officii et religionis, atque subsidium temporalis necessitatis, [Col. 0538D] in eisdem locis degentibus juxta qualitatem et quantitatem moderationis adhibeatur et ministretur: et qui eadem loca tenuerint, eis inde, sicut et de aliis christianae religionis negotiis, pro Christi et vestra reverentia, obediatur. Quod si quis non fecerit, provisorum curae erit, ut ad vestram hoc notitiam referant, et vestra dominatio secundum sibi a Deo commissum ministerium pro modo culpae, quae emendanda sunt corriget [37 1Kb] . Per loca etiam monastica ejusdem ordinis provisores necesse erit disponere, cum vestra auctoritas eos qui vices [Col. 0539A] Christi [38 1Kb] secundum regulam divinitus dictatam in monasteriis agant, studuerit ordinare.

6. Petimus tandem, ut ordo ecclesiasticus in quibuscumque ei fuerit necesse rigorem salutis humanae exerere, per potestatem vestram, et per ministerium ministrorum dominationis vestrae, secundum antiquam consuetudinem, suum vigorem recipiat; et populi generalitas una cum ecclesiastica devotione judicium, quod honor regis diligit, et justitiam, qua thronus ejus firmatur, per dispositionem vestram suscipiat; seu admonitione atque consilio sacerdotali [Col. 0540A] vestra sublimitas, et quisque in quolibet statu vel ordine, de rapinis et ceteris, quae discordiae malo acciderunt, praeteritis erroribus, poenitudinem gerat, et Domini reconciliationem expostulet. Quam facile omnis qui quaesierit inveniet, si in loco discordiae plantata fuerit caritas, quae cooperit multitudinem peccatorum, eumque potius quam nos in consilio, non nostro, sed Dei, attendatis, qui dixit: Qui vos audit, me audit; et qui vos spernit, me spernit. Non enim vos estis qui loquimini, sed spiritus patris vestri qui loquitur in vobis.





[Col. 0539]
KAROLI II CONCILIUM IN VERNO PALATIO. (An. 844, Dec.) [1Kb]





[NOTA.]

[Col. 0539B] Canones concilii in Verno palatio habiti, ubi praesedit Ebroinus [39 1Kb] Pictavorum episcopus, et Wenilo Senonum archiepiscopus, necnon et Hludowicus sancti Dionysii abbas, et Hincmarus post Remorum episcopus, anno quinto regni domini nostri Karoli, filii Hludowici imperatoris, mense Dec., indictione 7 [40 1Kb] .

Gratias omnipotenti Deo referimus, inclyte rex Karole, nos episcopi et caeteri fideles qui ex diversis partibus ad Vernum evocati sumus, quod deposita discordia, unde tot mala processerunt, quae et enumerare longum est, et declinare adhuc impossibile, redistis ad pacem cum fratribus vestris, quam et natura vobis et religione debetis: in qua ut semper maneatis, per Christum, qui pax nostra est, obsecramus; ut qui maximas res vestras discordia pene [Col. 0539C] dilapsas videtis, concordia et fido adjutorio relevatas cito aspiciatis. Cedendum est enim Deo, de quo verissime continent litterae: Potestatem habet excelsus in regno hominum, et cuicumque voluerit, dabit illud; et qui dignatione mirabili pollicetur: Beati pacifici, quoniam filii Dei vocabuntur. Caeterum, quia eodem Deo inspirante dignati estis jubere, ut de statu ecclesiae, qui vehementer magnitudine ac multitudine peccatorum nostrorum [41 1Kb] confusus est, tractaremus, in nomine et adjutorio ejus, quae communi deliberatione reperimus, celsitudini vestrae ac populi fidelis devotioni humiliter aperimus. Neque enim nos justos approbare contendimus; consideratione conscientiae nostrae illud Hieremiae suppliciter dicamus: Misericordia est Domini, quia non sumus consumpti, quia [Col. 0539D] non defecerunt miserationes ejus. Sed ad Deum reverti, et vos nobiscum trahere meditantes, officium nostrum exequimur, cunctis adquiescentibus profuturum. Quippe non vobis nostra, sed illius auctoritate loquimur qui ait: Qui est ex Deo, verba Dei audit. Absit autem, ut in vobis impleatur quod sequitur: Propterea vos non auditis, quia ex Deo non estis [42 1Kb] .

[Col. 0540B] 1. Itaque vos primo convenimus, ut, quia vestra probitas cunctis vobis potest prodesse subjectis, cultum Dei rebus omnibus praeferatis. Namque ipse dicit: Qui glorificant me, glorificabo eos. Qui autem contemnunt me, erunt ignobiles. Praeterea misericordiam et judicium atque justitiam [43 1Kb] conservetis; scilicet ut misericordia temperet severitatem potestatis, judicium comprimat obstinate peccantes, justitia merentibus digna restituat. Siquidem: Beati misericordes, quoniam ipsi misericordiam consequentur. Et: Beati qui custodiunt judicium et faciunt justitiam in omni tempore. Et: Honor regis judicium diligit [44 1Kb] . Et: Justitia firmari thronum regis, sapientissimi Salomonis, immo per eum loquentis Dei, prodit auctoritas. Taliter vobis agentibus, vel incruentam vobis, [Col. 0540C] ut credimus, vel justam de hostibus victoriam divina gratia providebit. Exemplo vobis esse possunt David et Ezechias, qui merito sanctitatis inimicos populi Dei, vel pugnando vel orando, mirabili celeritate vicerunt: sed est domesticum lumen imperator Karolus, qui nomen quod familiae vestrae peperit, clarissimis actibus adornavit. Nec regni vobis amplitudinem ac soliditatem tantummodo, verum etiam vobis bene gerentibus, post vitae hujus excursum eadem Dei gratia gloriam largietur aeternam, cui rex et propheta suspirans: Satiabor, inquit, cum apparuerit gloria tua. Haec autem vestrae majestati non temere suggerimus, quia vestri quoque cura nobis commissa est, quorum ministerio per fidem atque baptisma mundati, diem tremendi judicii cum caeteris [Col. 0540D] fidelibus expectatis.

2. Verum ut ad nos episcopos redeamus, per hanc civilem, immo plus quam civilem discordiam, multa interdum in nobis ipsis ac aliis nobis commissis negleximus, interdum neglegere coacti sumus, ita ut in omnibus ordinibus religio magnum detrimentum acceperit, et alii quidem per ignorantiam in interitum tendant, alii vero longa [45 1Kb] licentia assuefacti, [Col. 0541A] impune se peccare posse confidant. Tandem igitur ad propriam et caeterorum correctionem conversi, quaesumus, ut scelerum patratores, et apostolicae disciplinae contemptores, missis a latere vestro probatae fidei legatis, absque respectu personarum et excecatione munerum, coherceantur; et otio [46 1Kb] nobis, quantum possibile est, concesso, sermo Dei praedicando fructificet, et canonum reverenda auctoritas debitum in omnibus vigorem obtineat.

3. In locis sanctis, hoc est monasteriis, alios studio, nonnullos desidia, multos necessitate victus et vestimenti, a sua professione deviare comperimus. Quod petimus ut in omnibus paroechiis directi a vestra mansuetudine religiosi atque idonei viri, cum notitia episcoporum, scrutentur et corrigant, ac [Col. 0541B] singulorum locorum statum vestrae celsitudini et nostrae mediocritati, tempore a vobis [47 1Kb] constituendo, renuntient.

4. Monachos qui cupiditatis causa vagantur, et sanctae religionis propositum impudenter infamant, ad sua loca jubemus [48 1Kb] reverti, et regulariter abbatum solertia recipi. Eis autem qui post evidentem professionem monachicam etiam habitum reliquerunt, vel qui sua culpa proiciuntur, nisi redire, et quod Deo spoponderunt implere consentiant, hoc credimus posse [49 1Kb] remedio subveniri, si in ergastulis inclusi tamdiu a conventu hominum abstineantur, et pietatis intuitu convenientibus macerentur operibus, donec sanitatem correctionis admittant. Namque illi qui quondam monachi, postea relicta singularitatis [Col. 0541C] professione, ad militiam vel ad nuptias devolvuntur, papae Leonis decreto publicae poenitentiae satisfactione purgandi sunt. De clericis autem ecclesiarum suarum desertoribus, antiqua forma Calcidonensis concilii servanda est, quae praescribit, ut si episcopus susceperit clericum ad alium episcopum pertinentem, et susceptus et suscipiens communione priventur, donec is qui migraverat clericus, ad propriam revertatur ecclesiam.

5. Qui sanctimonialibus inlicite miscentur, et sacrilega foedera cum eis faciunt nuptiarum, eos Innocentii papae censura a communione jubet suspendi; et nisi per publicam probatamque poenitentiam omnino non recipi, aut his certe viaticum de seculo transeuntibus, si tamen poenituerint, non [Col. 0541D] negari.

6. Ab altero vero desponsata, et ab altero rapta puella, secundum statuta Ancirani concilii ei a quo desponsata fuerat, reddenda est, etiamsi vim a raptore pertulerit. De raptoribus autem id nobis videtur optimum, ut quoniam ecclesiasticam excommunicationem parvipendunt, secularium legum terreantur austeritate [50 1Kb] .

7. Si quae sanctimoniales causa religionis, ut eis falso videtur, vel virilem habitum sumunt, vel crines [Col. 0542A] adtondent, quia ignorantia magis quam studio eas errare putamus, admonendas castigandasque decernimus; ne forte veteris ac novi instrumenti praevaricatrices, juxta Gangrensem synodum, severitate anathematis ab ecclesiae corpore praecidantur.

8. Quoniam quosdam episcoporum ab expeditionis labore corporis defendit imbecillitas, aliis autem vestra indulgentia cunctis optabilem largitur quietem, praecavendum est utrisque, ne per eorum absentiam res militaris dispendium patiatur. Itaque si vestra consentit sublimitas, homines suos rei publicae profuturos, cuilibet fidelium vestrorum, quem sibi utilem judicaverint, committant, cujus diligentia, ne se ab officio subtrahere valeant, observetur.

9. Remorum ecclesiam, diu multumque pastore [Col. 0542B] destitutam, nuper spoliatam rebus, honeratam injuriis, absque ingenti dolore fateri non possumus. Et quia vestram sublimitatem et nostram parvitatem eruere [51 1Kb] desideramus periculo, obsecramus ut tam foede [52 1Kb] lacerata ecclesia redintegretur, atque juxta venerabilium canonum constitutionem dignus ei celeriter quaeratur et praeficiatur episcopus; ut clerus et populus tantis attritus et spiritalibus et corporalibus incommodis, consolatione recepta, cum suo praesule pro vestra salute ac prosperitate communi Domino studeat supplicare.

10. Aurelianensis etiam ecclesia confusione maxima noscitur laborare. Tamen quia superiore anno archiepiscopus Wenilo, suis annitentibus suffraganeis, ex eodem loco Agium [53 1Kb] presbyterum palatii [Col. 0542C] vestri memoratae ecclesiae ordinavit, probabilium canonicorum ac laicorum attestatione instructus, et petitione impulsus, et eadem ecclesia nostro et vestro vacat periculo, hujus rei alium exitum non videmus, nisi ut vestra pietas quod a tantis viris factum est, ratum esse permittat.

11. De praelatione reverendissimi Drogonis definire aliquid [54 1Kb] non audemus, nisi expectandum, quam maximus cogi potest Galliae Germaniaeque conventus, et in eo metropolitanorum reliquorumque antistitum inquirendum esse consensum, cui resistere nec volumus nec valemus. Nobis tamen, si quid tale alicui committi potest, et non alia quam quae praetenditur latet causa, illi potissimum convenire videtur, qui et communione sacerdotii nobis, et excellentiae [Col. 0542D] vestrae propinquitatis privilegio, sociatur.

12. Veniemus nunc ad ultimam partem admonitionis nostrae; quam qua intentione fundimus, dederit Deus ut vos ac proceres caeterique fideles ea devotione suscipiatis. Videmus enim iram Dei nobis et vobis imminere, cum pro rapinis et immanibus aliis sceleribus, tum etiam maxime quod ecclesiae facultates, quas reges et reliqui christiani Deo voverunt ad alimentum servorum Dei et pauperum, ad exceptionem hospitum, redemptionem captivorum, [Col. 0543A] atque templorum Dei instaurationem, nunc in usu secularium detinentur. Hinc multi servi Dei penuriam cibi et potus ac vestimentorum patiuntur, pauperes consuetam aelemosinam non accipiunt, negleguntur hospites, fraudantur captivi, et fama omnium merito laceratur. Et quidem si haec a paganis pateretur ecclesia, patientiam flagitaret. Nunc autem oppressi a filiis nostris, hoc est, ab his quos vel nos vel decessores nostri in Christo genuimus, christianos eos nostro ministerio facientes, nullam patientiae consolationem recipimus, quoniam de illorum interitu formidamus. Certe, quod nullus unquam [55 1Kb] impudentissimus negare audebit, possessio ecclesiae votum est fidelium, patrimonium pauperum, redemptio animarum. Votum ergo alterius quomodo quisquam [Col. 0543B] Deo audet auferre, haereditatem pauperum qua temeritate praesumit invadere? Unde alii suas animas redemerunt, cur inde alii suas perdunt? Itaque quaedam loca venerabilia, quod nunquam antea auditum est, laici ex integro possident, quorumdam partem sibi vindicant, quorumdam praedia multipliciter divisa in haereditatem sibi dari fecerunt. Aegyptii sacerdotes, famis necessitate caeteris cuncta vendentibus, suas possessiones retinuerunt, et falsi dii reverentiam a suis cultoribus meruerunt, quam in hac parte solus et verus Deus non obtinet. Oza percussus est, propterea quod nutantem archam sublevare praesumpsit, quam tangere nefas erat. Rideat hoc aliquis, nisi, quod summo dolore dicimus, quidam oppressores ecclesiae dignum suis moribus exitum [Col. 0543C] nostro etiam tempore invenerunt. Propheta clamat: Qui dixerunt, hereditate possideamus sanctuarium Dei, Deus meus, pone illos ut rotam, et sicut stipulam ante faciem venti. Postremo ipse dominus Jesus conditor et redemptor: Quid proficit homo, si lucretur universum mundum, se autem ipsum perdat, et detrimentum sui faciat? Et quisquam tam audax et desperatus invenitur, qui possessiones Dei ad certissimam [Col. 0544A] perniciem suam occupet et invadat O fideles Deo et vobis ipsis, nolite pro temporali abundantia divitiarum mereri sempiternam congeriem miseriarum, nec ultra decus animae vestrae tam pestifero, tam inaudito, tam denique certo sacrilegio polluatis! Reddite Deo sua, ut vestra cum pace possideatis, tormenta evadatis aeterna, et postmodum ad gaudium Domini nostri, ut servi fideles, intromittamini. Seculares honores seculares possideant, ecclesiasticos ecclesiastici sortiantur. Nec nos insatiabilis cupiditatis arguatis, quia, qualescumque sumus, vera nos dicere nec ipsi nescitis. Et licet pauci, sunt [56 1Kb] tamen aliqui nostrum Deum timentes, qui juxta illud propheticum exaudiantur: Voluntatem timentium se faciet, et deprecationem eorum exaudiet; quia omnium [Col. 0544B] finis quotidie appropinquat; et quae videntur, temporalia sunt, quae autem non videntur, aeterna. Si volumus evadere praesentes calamitates et futuras evitare miserias, in commune omnes a nostris pravitatibus ad Dominum convertamur, et declinantes a malo faciamus bonum, ut bona Domini mereamur videre in terra viventium. Tu autem, clarissime rex, quia verissime scriptum est, corrumpunt mores bonos colloquia mala, fuge perversorum consortia et consilia, nec a te quisquam petere audeat, quod majestatem tuam praestare non deceat. Nec timeas iratos homines, hoc est, terram et cinerem, amplius quam Deum qui te creavit, quique in veritate judicabit: cujus voluntatem si perfecte secutus fueris, credimus quod a quorumlibet hominum te contumacia [Col. 0544C] liberabit, et omnibus angustiis clementer eripiet, ac post hoc [57 1Kb] temporale regnum ad perpetuum cumulata felicitate perducet. In fine omnes alloquimur, quod si nostris salutaribus adquieveritis consiliis, vestro profectui plurimum congratulabimur. Sin autem nos, immo Deum per nos loquentem, contempseritis, necessitate implendi ministerii, quod nollemus, facere compellemur.





[Col. 0543]
KAROLI II SYNODUS BELLOVACENSIS. (An. 845, April.) [1Kb]





[Nota.]

[Col. 0543D] Haec capitula quae sequuntur facta sunt in synodo habita apud Belvacum [(24) 1Kb] civitatem, anno incarnationis dominicae 845, mense Aprilio, anno sexto [58 1Kb] regni domni Karoli, indictione septima. Quae collata sunt inter eumdem principem domnum Karolum et episcopos regni sui. Et eadem isdem princeps gloriosus, [Col. 0544D] Deo teste, sub fidei suae adstipulatione se servaturum promisit erga omnes ecclesias et episcopos regni sui. Quae ad vicem omnium episcoporum sui principatus qui erant, quique futuri erant, de manu horum episcoporum conservanda suscepit, id est, Wenilonis [(25) 1Kb] , Erchanradi [(26) 1Kb] , Ymmonis [(27) 1Kb] , Rothadi [(28) 1Kb] , Simeonis [Col. 0545A] [(29) 1Kb] , Lupi [(30) 1Kb] , Ragenarii [(31) 1Kb] , Heliae [(32) 1Kb] , Erpoini [59 1Kb] [(33) 1Kb] , Aii [(34) 1Kb] , Hincmari presbiteri et vocati archiepiscopi [60 1Kb] [(35) 1Kb] .

1. Ut jus ecclesiasticum et legem canonicam nobis ita conservetis, sicut antecessores vestri qui hoc bene et rationabiliter observaverunt, juxta [61 1Kb] quod sciri poterit et Deus vobis posse dederit et vestri praedecessores [62 1Kb] conservaverunt.

2. Quod in mea persona nec in meo ordine, nisi forte, quod absit, inantea contra Deum et contra vos manifeste fecero, ut dampnari canonice debeam, adversum me et meum ordinem ita dampnabiliter non faciatis pro quacumque praeterita causa, ut mihi dehonoratio aut dampnatio veniat.

3. Quod res ad ecclesiam mihi commissam pertinentes [Col. 0545B] et tempore principatus vestri ablatas, ita praesentaliter restituatis et restitutas conservetis, sicut tempore avi et patris vestri fuerunt, et excepto superposito quod in usus possidentium vel ex aedificiis absumptum [63 1Kb] est, quomodo tunc erant, quantum ad hoc quod res usitato nomine appellamus constat, quando vos inde illas [64 1Kb] tulistis.

[Col. 0546A] 4. Ut praecepta inlicita de rebus ecclesiae mihi commissae a vobis facta rescindantur [65 1Kb] , et ut de caetero, ne fiant, caveatis.

5. Ut ab ecclesia mihi commissa indebitas consuetudines et injustas exactiones [66 1Kb] de cetero non exactetis; sed sic eas conservetis, sicut tempore avi et patris vestri conservatae fuerunt.

6. Ut contra depraedatores et oppressores ecclesiarum nostrarum, et rerum ad easdem [67 1Kb] pertinentium, defensionem secundum ministerium vestrum, quantum posse vobis Deus dederit, exhibeatis.

7. Ut praecepta quae avus et pater vester ecclesiis nobis commissis fecerunt et firmaverunt, et stabilia [68 1Kb] conservaverunt, quae etiam vos confirmastis, et [69 1Kb] de cetero rata conservetis.

[Col. 0546B] 8. Ut si vos contra haec capitula, aut nos, quod absit, non malitia, nec perverso studio, sed aut per humanam fragilitatem, aut per ignorantiam, vel per subreptionem, non dampnabiliter contra vos [70 1Kb] egerimus, mutuo hoc consilio corrigamus; et firmata deinceps convenientia maneat.





[Col. 0545]
HLUDOWICI II ITALIAE REGIS CAPITULUM. (An. 844-850.) [1Kb]



Item [71 1Kb] capitula domno Loudowigi regi.
[Col. 0545C]

De [71 1Kb] his quidem [72 1Kb] personis qui res suas ideo in alteram personam delegant, ut ad placitum [73 1Kb] venire non conpellantur, ut mala quae facta habent non [Col. 0546C] emendent; quod si paruerit ideo eas delegasse ne justitiam facerent, volumus, ut ipsi res in bannum mittantur [74 1Kb] , quousque illi qui eas habent auctorem ad placitum adducant, et isdem malefactor justitiam faciat.




[Col. 0545]
KAROLI II CONVENTUS IN VILLA SPARNACO. (An. 846. Jun.) [1Kb]





[Nota.]

[Col. 0545D] Haec quae sequuntur capitula excerpta sunt a domno rege Karolo, et principibus ejus, ex his capitulis quae anno 846 ediderunt episcopi in synodis [(36) 1Kb] , [Col. 0546D] Wenilo [(37) 1Kb] scilicet cum suffraganeis suis, Guntboldus [(38) 1Kb] cum suffraganeis suis, Ursmarus [(39) 1Kb] cum suffraganeis suis, Hincmarus cum suffraganeis suis, [Col. 0547A] Amalo [(40) 1Kb] cum suffraganeis suis; et oblata sunt eidem principi, sicut ipse jusserat, collecta ad relegendum in Sparnaco [(41) 1Kb] , villa Remensis ecclesiae. Et quia factione quorumdam motus est animus ipsius regis contra episcopos, dissidentibus regni primoribus sui ab eorumdem episcoporum ammonitione, et remotis ab eodem concilio episcopis, ex omnibus [75 1Kb] illis capitulis haec tantum observanda et complacenda sibi collegerunt, et episcopis scripto tradiderunt, dicentes non amplius de eorum capitulis acceptasse quam ista, et ista se velle cum principe observare [76 1Kb] [(42) 1Kb] .


    1. De honore et cultu ecclesiarum.
    2. De honore episcoporum et veneratione servorum Dei.
    3. De justitiis.
    4. Ut cautela fiat erga eos qui causa juventutis aut insipientiae in aliquo fallunt, sive contemnunt [Col. 0547B] admonitionem episcoporum, ne subito aut incaute damnentur anathemate.
    5. De his qui contra regiam potestatem contumaces esse moliuntur.
    6. De precariis.
    7. De hospitalibus
    8. De rapacibus.
    9. Ut episcopis tempus congruum observetur ad ministerium suum peragendum.
    10. Ut clerici arma militaria non contingant.
    11. Ut missi dirigantur, qui inquirant, si praecepta a nobis de rebus ecclesiarum ad proprium sint facta.
    12. De haeresi symoniaca.
    13. Ut a nullo sedes episcopalis, proprio infirmante [Col. 0547C] episcopo, usurpetur.
    14. Ut canonici infra dormitorium dormiant.
    15. Ut monachi ad palatium non veniant, nisi causa obedientiae, exceptis abbatibus.
    16. Ut laici decimas de ecclesiis non contingant.
    17. De sanctimonialibus contra auctoritatem nuptis.
    18. De sponsis aliorum.
    19. De sepulturis infra ecclesiam [77 1Kb] .




Plenitudo autem capitulorum quae in plenitudine synodalium actionum habentur, unde hae commemorationes excerptae sunt, ita per loca continentur [78 1Kb] .

Commemoratio prima, de honore videlicet et cultu ecclesiarum, sicut supra scriptum habetur [(43) 1Kb] in [Col. 0547D] villa Colonia, subscriptione regis et principum roboratum.

Commemoratio secunda, de honore episcoporum et veneratione servorum Dei, similiter.

[Col. 0548A] Commemoratio tertia, de justitiis, similiter.

Commemoratio quinta, de his qui contra regiam potestatem contumaces esse moliuntur, similiter.

Commemoratio sexta.


Caeterae autem commemorationes quae sequuntur, ita in praefata plenitudine cum suis capitulis continentur.

20. Et ne magnificentiam vestram illuc vestrae dignitati indecens et inhonesta impellat necessitas quo non trahit voluntas, et partim necessitate, partim etiam subreptione, quia aliter quam se rei veritas habeat vobis dictum vel postulatum fuit, maxime quod ad rem publicam pertinuit, aut praereptione in beneficiario jure aut in adole [79 1Kb] adsumptum habetur, videtur nobis utile et necessarium, ut fideles et strenuos [Col. 0548B] missos ex utroque ordine per singulos comitatus regni vestri mittatis, qui omnia diligenter inbrevient quae tempore avi ac patris vestri, vel in regio specialiter servitio, vel in vassallorum dominicorum beneficiis fuerunt, et quid vel qualiter aut quantum exinde quisque modo retineat, et secundum veritatem renuntietur vobis. Et ubi [80 1Kb] inveneritis, quia ratio et utilitas, ac ordo seu veritas, in absumptis vel donationibus habeantur, in statu permaneant. Ubi autem inrationabilitas vel potius fraus inventae fuerint, una cum consilio fidelium vestrorum hoc taliter corrigite, ut [81 1Kb] ratio atque utilitas seu justitia non deserantur, et dignitas magnificentiae vestrae per necessitatem ita vilis non fiat, sicut vos non decere cognoscitur: quoniam domestica domus [Col. 0548C] vestra aliter obsequiis domesticorum repleri non poterit, nisi habueritis unde eis meritis respondere et indigentiae solatium ferre possitis. Et sic demum res publica vestra de suo suffragetur sibi, et ecclesiae a quibus non expedit habeantur immunes [82 1Kb] .

21. Ut precariae et commutationes tempore viduatarum ecclesiarum factae, ab his qui loca episcoporum occupaverant, rescindantur, et cum auctoritate ecclesiastica vel civili denuo, si fiendae [83 1Kb] sunt, fiant.

22. Precariae autem a nemine de rebus ecclesiasticis fieri praesumantur, nisi quantum de qualitate convenienti datur ex proprio, duplum accipiatur ex rebus ecclesiae, in suo tantum qui dederit nomine, si res [Col. 0548D] proprias [84 1Kb] et ecclesiasticas usufructuario tenere voluerit. Si autem res proprias ad praesens dimiserit, ex rebus ecclesiasticis triplum fructuario usu in suo tantum quis nomine sumat; quia sic eas quemque [Col. 0549A] tractare oportet ut alienarum dispensatorem, non propriarum largitorem. Et a nulla potestate quis cogatur facere precariam de rebus proprie Deo et sanctis illius dicatis; cum ratio et usus obtineat, neminem cui non vult contra utilitatem et rationem praestitum [85 1Kb] de proprio facere beneficium. Praecepta autem regalia super precariis ecclesiasticis fieri, nec ratio sinit, nec auctoritas quolibet modo permittit; quoniam praecepta in jure ecclesiastico firmare indignum judicet necesse est majestas regia, nisi ab ecclesiastico rectore [86 1Kb] petantur. Isdem autem custos ecclesiae sollertissime caveat, ne sui ordinis et ecclesiasticae communionis forte immemor, contra auctoritatem praeceptum regium pro quacumque adsentatione fieri petat. Qui et si fecerit, non audiatur: [Col. 0549B] si autem obtinuerit, regia districtione [87 1Kb] et episcopali judicio idem rescindatur, et petitor injustus pro principis injusta suggestione digne corripiatur. Et praecariae, secundum antiquam consuetudinem et auctoritatem, de quinquennio in quinquennium renoventur.

24. Ut contra depraedatores et oppressores ecclesiarum et rerum ad easdem pertinentium, defensores secundum ministerium vestrum, quantum Deus posse dederit, existatis; et praecepta quae avus et pater vester ecclesiis ditioni vestrae subjectis fecerunt ac firmaverunt, et stabilia conservaverunt [88 1Kb] , quaeque vos confirmastis, de caetero rata in omnibus conservetis.

28. Ut regia magnificentia liberiorem libertatem [Col. 0549C] episcopis, ad suum peragendum in eorum paroechiis ministerium, quam actenus propter diversas perturbationes habuissent, maxime in sacratissimis temporibus, quadragesimae scilicet et adventus Domini, tribuat; quatenus et periculum et ipsi [89 1Kb] epicopi, et regia dignitas, salubrius pro ministerio sibi commisso et neglecto, possint evadere, et pro strenue exsecuto divinam misericordiam sibi conciliare praevaleant. Ipsi autem episcopi concessum sibi otium, non in suas voluptates, sed in divinum et officiosum convertant negotium: quatenus studentes praedicationi atque confirmationi, quod actenus per paroechias fuit neglectum, solerter et devotissime de caetero sit correctum et emendatum. Et non propter [Col. 0549D] suam quietudinem episcopi ad remotiora loca secedentes, et suum ministerium neglegentes, proprias deserant civitates; sed ut paroechias suas cum officii efficacia circumeant, aut cum religione in suis civitatibus canonice cum suis filiis degant. Et hospitalitate ornati, quae jam pene propter diversas rapacitates adnullata est, non solum in oculis Domini propter obedientiam mandati divini reddantur conspicui, verum et bonum testimonium secundum sanctum adquirant apostolum. Presbyteros etiam sibi commissos, et doctrina, castitate et sobrietate, [Col. 0550A] atque hospitalitate, secundum eorum ministerium [90 1Kb] hortentur et compellant.

37. Ut quicumque ex clero esse videntur, arma non sumant, nec armati incedant; sed professionis suae vocabulum religiosis moribus et religioso habitu praebeant. Quod si contempserint, tamquam sacrorum canonum contemptores, et ecclesiasticae sanctitatis profanatores, proprii gradus amissione multentur, quia non possunt simul Deo et seculo militare.

40. Admonenda est regia magnitudo de hospitalibus, quae tempore praedecessorum suorum et ordinata et exculta fuerunt, et modo ad nihilum sunt redacta. Sed et hospitalia Scottorum, quae sancti homines gentis illius in hoc regno [91 1Kb] construxerunt, [Col. 0550B] et rebus pro sanctitate sua adquisitis ampliaverunt, ab eodem hospitalitatis officio funditus sunt [92 1Kb] alienata; et non solum supervenientes in eadem hospitalia non recipiuntur, verum etiam ipsi qui ab infantia in eisdem locis sub religione Domino militaverunt, exinde eiciuntur, et ostiatim mendicare coguntur. Unde pertimescenda est canonica sententia, et maxime decretalis Simmachi papae definitio, quia ut necator pauperum, et Christi traditor Judas, idem [93 1Kb] qui hujus sceleris auctor et perpetrator esse dinoscitur, praesenti et perpetuo est [94 1Kb] anathemate feriendus. Qui reiculam, inquit Simmachus papa, vel quicquid fuerit ecclesiae, petunt a regibus, et corrumpendae pietatis instinctu egentium substantiam rapiunt, irrita habeantur quae obtinent [95 1Kb] , et a communione [Col. 0550C] ecclesiae, cujus facultatem auferre cupiunt, excludantur. Item in canone Aurelianensi: Si quis quolibet tempore contra hanc constitutionem nostram venire tentaverit, aut aliquid de consuetudine vel facultate xenodochii ipsius [96 1Kb] abstulerit, ut xenodochium, quod avertat Deus, esse desinat, ut necator pauperum inrevocabili anathemate feriatur.

43. Cavendum et summopere praecavendum, ac per virtutem Christi sanguinis interdicendum et episcopis et regibus, et omnibus sublimioribus potestatibus, atque cunctis fautoribus et electoribus quorumcumque, atque consensoribus seu ordinatoribus in gradu ecclesiastico, ut nemo per symoniacam haeresim regiminis locum obtineat quacumque factione, [Col. 0550D] calliditate, promissione, seu commoditate aut donatione, per se aut per emissam personam, cum Spiritus sanctus inter caetera documenta ecclesiastica per os sancti dicat Gregorii: Cur non perpenditur quia benedictio illi [97 1Kb] in maledictionem convertitur, qui ad hoc ut fiat haereticus promovetur? Et item: Ementes quippe atque vendentes par poena constringit, cum liqueat hanc haeresim in ipsa sua origine apostolica esse detestatione damnatam. Et apostolus docet: Non solum qui faciunt, sed etiam qui consentiunt, digni sunt morte. Et item beatus Gregorius: Dolens, inquit, [Col. 0551A] dico, gemens denuntio, quia sacerdotium, quod apua vos intus cecidit, foris diu stare non poterit. Item idem [98 1Kb] : Adversarius animarum callida specie suadet quasi debere ab habentibus accipi, ut sit quod possit non habentibus erogari; sicut [99 1Kb] scriptum est: Hostiae impiorum abominabiles, quia [100 1Kb] offeruntur ex scelere.

47. Ut nemo, episcopo vivente, ecclesiam illius aut res ad eam pertinentes invadere aut dominari praesumat, neque sub voluntariae cleri ac populi electionis obtentu, praeter voluntatem episcopi, quisquam quacumque seculari potestate praeditus, quasi oeconomum constituat. Sed si episcopus ministerium ecclesiasticum propter infirmitatem corpoream exhibere non potuerit, in archiepiscopi hoc cum voluntate [Col. 0551B] episcopi ejusdem ecclesiae maneat ordinatione, qualiter debitum officium non remaneat. Obsequium vero ad rem publicam pertinens qualiter exsequatur, per tales ex subditis et ecclesiasticis ministris, cum consensu archiepiscopi propter pacis caritatisque custodiam, episcopus ordinet et disponat, quos succedendi in episcopatu appetitus indebitus non elevet neque vexet; nisi moratus ita extiterit, ut secundum instituta beati Gregorii in libro epistolarum, et humiliter in subditione [101 1Kb] prosit [102 1Kb] , et post utiliter [103 1Kb] conveniens sanctis regulis praesit; quia ob hoc in multis ecclesiis scandalum magnum conspeximus. Si autem in archiepiscopo talis necessitas acciderit, similiter ipse consilio coepiscoporum [104 1Kb] suorum hujusmodi ordinationem [Col. 0551C] exhibeat.

53. Ut canonici in civitate vel monasteriis, sicut constitutum est, in dormitorio dormiant, et in refectorio comedant, et in domo infirmorum necessario subleventur, et tam sani quam et infirmi canonice vestiantur, atque in claustris horis congruis degant, et sub custodia canonica lectioni [105 1Kb] et caeteris divinae institutionis insistant officiis. Qui [106 1Kb] vero episcoporum loci convenientiam aut facultatem non habuerit ut hoc perficere et ordinare possit, princeps secundum constitutionem domini imperatoris Hludowici annuat: id est, si vicina episcopio terra de eadem ecclesia esse reperta fuerit, et ab alio possidetur, ecclesiae rectori ad claustra clericorum, vel alia quaelibet ecclesiae commoda facienda, reddatur. [Col. 0551D] Si autem de fisco fuerit, regia liberalitas eandem terram ad servorum Dei habitacula construenda largiri dignetur. Si autem de alia casa Dei aut de cujuslibet proprio fuerit, ex convenientia commutandi licentia tribuatur. Et si paupertas loci ad aedificandas domos necessarias [107 1Kb] non suffecerit, eos ad adjutorium aedificandi potestas regia cogat qui res de eadem ecclesia in beneficiis retinent.

56. Ut nemo episcoporum quemlibet, sine certa et [Col. 0552A] manifesta peccati causa, communione privet ecclesiastica. Anathema autem sine consensu archiepiscopi aut coepiscoporum, praelata [108 1Kb] etiam evangelica admonitione, nulli imponat, nisi unde canonica docet auctoritas; quia anathema aeternae mortis est damnatio, et non nisi pro mortali debet imponi crimine, et illi qui aliter non potuerit corrigi.

57. Ut monachi quibus monasteriorum cura commissa non est, passim et sine auctoritate palatium non adeant, nec in eo immorentur, vel ubi et ubi [109 1Kb] discurrere ac pervagari acephali praesumant. Sed si tales quilibet fuerint ut utiles et necessarii ecclesiae ac principi reperiantur, cum auctoritate episcopi canonice ac religiose pergant. Sin autem, in monasteriis suis, sicut canonica et regularis docet institutio, [Col. 0552B] religiose resideant. Quos etiam nec episcopus, nec abbas, vel quilibet alius eos veredariorum more in missaticis instanter transmittat; quia per quosdam illorum, contra [110 1Kb] canonicam auctoritatem, et ecclesiastica et civilia perturbantur negotia. Nec sub praetextu obedientiae diutius vilicationibus inserviant; sed regulariter obedientiam vicissitudine sua peragentes, secum, ut de sancto Benedicto legitur, in monasterio habitent, atque se ipsos recolligant. Haec autem transgredientes, sive praelati in favendo, sive subditi in obtinendo, excommunicentur.

63. Hi vero qui ex rebus ecclesiasticis nonas et decimas persolvere, et sarta tecta ecclesiae secundum antiquam auctoritatem et consuetudinem restaurare debent, et hoc non solum neglegunt, verum et per [Col. 0552C] contemptum dimittunt, atque clericos fame et penuria, ecclesiastica quoque aedificia dissolutione adnullari permittunt, tamdiu ab ecclesiastica communione separentur, usque dum diligentia [111 1Kb] emendare studeant, quod socordia neglexerunt. Quod si iterum iteraverint [112 1Kb] , post excommunicationis satisfactionem regia potestate compulsi, juxta legale et antiquum dictum, qui neglegit censum, perdat [113 1Kb] agrum. Servi autem ecclesiarum quibuscumque potestatibus subditi, unde melior consuetudo vel devotior commendatio ex tempore et jussione domni Hludowici, vel certe domni Karoli, seu etiam Pippini, non [114 1Kb] existit, saltem viginti diebus in anno eidem ecclesiae ad reficiendas ipsius ruinas absque molestia servire sinantur. Ubi autem et amplior commendatio et melior [Col. 0552D] consuetudo inde habetur, pro hac nostra necessitudinis consideratione non decidat.

67. Qui sanctimoniales virgines vel viduas rapiunt, et progressu etiam criminis in conjugium sumunt, publicae poenitentiae juxta modum quem [115 1Kb] praeviderit episcopus, subigantur; ipsae vero locis congruis poenitentiae retrudantur, et ad habitum religionis redire cogantur. Uterque [116 1Kb] autem sine ulla spe uxoriae copulationis perhenniter maneant. Si autem, [Col. 0553A] quod absit, conjugia iterare praesumpserint, acriori subdantur vindictae, et amplius propellantur. Qui si forte obedire monitis salutaribus noluerint, anathematizentur.

68. De his qui sponsas alienas rapiunt, vel consensu parentum accipiunt, antiqua et synodalis sententia observetur. Quod et si forte in ecclesia eventus talis reperiri dinoscitur, ut pro salutis et religionis competentia humanius quiddam debeant tractare pontifices, sicut canonica, ut eisdem verbis utamur, docet auctoritas, quia prior quidem, inquiens, definitio durius, posterior autem quiddam tractavit humanius, nullo modo, ut ad maximam indulgentiam descendamus, alterius sponsae acceptor sine publica transeat poenitentia, et sponso legaliter [Col. 0553B] multam [117 1Kb] componat. Quod si haec obedire renuerit, sine ulla refragatione anathematizetur: fautores vero illius juxta modum culpae episcopali decreto poeniteant. Si vero, quod non optamus, qui de gradu ecclesiastico talibus nuptiis se consensorem vel interventorem manifeste prodiderit a gradu proprio repellatur. Et si verisimilibus exinde suspicionibus fuerit propulsatus, et canonice nequiverit approbari, secundum [Col. 0554A] sanctorum Patrum statuta se purgare cogatur.

72. Ut nemo quemlibet mortuum in ecclesia quasi hereditario jure, nisi quem episcopus aut presbyter pro qualitate conversationis et vitae dignum duxerit, sepelire praesumat. Nec quisquam ossa cujuslibet mortui de sepulcro suo ejiciat [118 1Kb] , aut sepulturam cujusquam [119 1Kb] temerario ausu quoquo modo violet; sed unumquemque in loculo sibi a Deo praeparato atque concesso adventum sui judicis praestolari concedat; maxime cum non solum divinae leges, sed etiam et humanae apud humanam rem publicam sepulcrorum violatores reos mortis dijudicent. Sed et neque pro loco sepulturae, ut verbis sancti Gregorii utamur, pretium de terra putredini concessa quaerere, et de alieno velle [120 1Kb] facere luctu [121 1Kb] compendium, [Col. 0554B] aliquo modo temptet. Si quando autem [122 1Kb] proximi vel heredes sponte aliquid offerre ecclesiae voluerint in elemosina defuncti, accipere non vetamus: peti vero aut aliquid exigi omnimodo prohibemus, ne, quod valde inreligiosum est, aut venalis, quod absit, dicatur ecclesia, aut de humanis mortibus videamur gratulari, si compendium exinde studemus modo quolibet quaerere.





[Col. 0553]
HLOTHARII, HLUDOWICI ET KAROLI CONVENTUS APUD MARSNAM. (An. 847. Febr.) [1Kb]





[NOTA.]

[Col. 0553C] Haec quae sequuntur capitula acta sunt quando tres reges fratres, Hlotharius scilicet, Hludowicus, et Karolus, simul convenerunt secus municipium Trejectum, in loco qui dicitur Marsna [(44) 1Kb] , anno Dominicae incarnationis 847 mense Febroario [123 1Kb] quae etiam capitula singulorum adnuntiationes sequuntur.

CAP. 1. De pace et concordia atque unanimitate trium fratrum et regum inter se, et quod verissimo et non ficto caritatis vinculo sint uniti, et ut nullus deinceps scandalorum inter eos occasiones serere possit.

2. Ut ipsi mutuo sibi auxilientur, et contra Dei sanctaeque ecclesiae ac suos inimicos secundum oportunitatem temporis invicem adjuvent.

3. Ut nemo per quamlibet cupiditatem leges pacis [Col. 0553D] in cujuslibet eorum regno convellere [124 1Kb] praesumat. Quod si facere praesumpserit, communem ab eis ultionem incurrat.

4. Ut ecclesiae Christi [125 1Kb] per omne eorum regnum pristinam dignitatem honoremque retineant; et quicquid superstite domno Hludowico imperatore jure legitimo possederunt, absque ulla deminutione recipiant.

[Col. 0554C] 5. Ut singulis eorum fidelibus talis lex conservetur, qualem temporibus priorum regum, et praecipue avi patrisque eorum, habuisse noscuntur, si tamen et ipsi pristinam fidem erga ipsos conservent.

6. Ut rapinae et depraedationes, quae quasi jure legitimo hactenus factae sunt, penitus interdicantur, et nemo se impune post haec eas praesumere posse confidat.

7. Ut in singulis partibus regni missi idonei constituantur, qui querelas pauperum et oppressiones sive quorumcumque causas examinare, et secundum legis aequitatem valeant definire. Et si ab uno in aliud regnum hujusmodi praesumptores confugerint, ibi similiter opprimantur.

[Col. 0554D] 8. Ut nullus in omni eorum regno deinceps raptum facere praesumat. Aut si fecerit, legaliter puniatur.

9. Ut regum filii legitimam hereditatem regni secundum definitas praesenti tempore portiones post eos retineant; et hoc quicumque ex his fratribus superstes fratribus fuerit consentiat, si tamen ipsi nepotes patruis obedientes esse consenserint.

[Col. 0555A] 10. Ut legati ad ducem Brittonum mittantur, qui de communi erga eos observatione pacis eum commoneant.

11. Ut similiter ad regem Nordmannorum legati mittantur, qui eum contestentur, quod aut pacem servare studebit, aut communiter eos infensos habebit.



Adnuntiatio domni Hlotharii.

Nobis et [126 1Kb] fratribus nostris visum fuit, ut ad Dei voluntatem quaerendam, qualiter sancta ecclesia recuperata esse possit, et pacem et nos ac vos et iste populus christianus habere possimus, nos simul conjungeremus, sicut nunc fecimus, et sic simus inter nos, sicut fratres per rectum esse debent. Et pro certo illud sciatis, quia gratias Deo! sic sumus [Col. 0555B] et sic permanere adjuvante Deo inante volumus, et in consilio et in auxilio unusquisque erga alterum parati sumus adjutorium ferre, sicut fratres in Dei voluntate et communi profectu facere debent, in quibuscumque potuerimus.



Adnuntiatio domni Hludowici.

1. Sciatis quia fratres nostri et nos nostros missos ad communem nepotem nostrum [(45) 1Kb] in Aquitaniam mittimus, et ei tales comitatus designatos mandamus, in quibus ipse cum suis interim sufficienter esse possit, et fideles dilecti fratris nostri Karoli de illo regno pacem habere possint, usque dum idem [127 1Kb] nepos noster ad commune [128 1Kb] placitum nostrum veniat; ad quod cum tali securitate a nobis accepta eum venire mandamus, ut sanus venire et [Col. 0555C] sanus stare et sanus reverti, quantum illum Deus salvare voluerit, possit. Et si tunc nostrum consilium audire voluerit, volumus cum Dei adjutorio et vestro consilio considerare, quomodo melius secundum communem profectum et utilitatem inante esse possit. Et si nostrum consilium audire non voluerit [129 1Kb] , tunc sicut melius cum Dei adjutorio et vestro consilio invenire potuerimus, exinde agere volumus.

2. Sciatis etiam, quia similiter missos nostros ad Brittones mittimus, et illos ad communem profectum et pacem hortamur. Qui si audierint aut non audierint, cum Dei adjutorio et vestro consilio exinde etiam facere volumus.

3. Sciatis quia communiter missos nostros ad Nordmannos pro pace accipienda mittimus.

[Col. 0555D] 4. Sciatis etiam, quia dilectus frater noster Hlotharius missos suos ad suos homines transmittit qui usque modo in contrarietatem dilecti fratris nostri [Col. 0556A] Karoli fuerunt, et illis mandat, ut per nullum ingenium inante, sicut de Dei et sua gratia gaudere volunt, in illius et fidelium ejus contrarietatem aliquid faciant.

5. Et sciatis quia volumus, ut res ecclesiarum, in cujuscumque regno caput fuerit, tam de episcopatibus quam de abbatiis, sine illa contradictione rectores ipsarum ecclesiarum, sicut tempore domni ac genitoris nostri fecerunt, illas possideant.

6. Similiter et de episcopatibus et monasteriis, ubicumque in nostro communi regno aliter est modo quam debeat, volumus una cum Dei adjutorio illud emendare, ut ecclesia Dei suum honorem debitum habere possit, et populus suam legem et justitiam habeat.



Adnuntiatio Karoli.
[Col. 0556B]

1. Sciatis quia dilecti fratres nostri et nos communiter placitum nostrum ad missam sancti Johannis apud Parisius [130 1Kb] condictum habemus, ubi de istis quae illi modo dixerunt, et caeteris quae ad Dei voluntatem et nostrum ac vestrum communem [131 1Kb] profectum invenire potuerimus, consideremus, et una cum Dei adjutorio ad effectum perducamus. Et volumus, ut abhinc inante, ubicumque unusquisque fuerit, cum pace consistat, et ad illud placitum cum pace unusquisque veniat; quia in istis miseriis et rapinis usque modo multum Deum offendimus. Unde nobis Dei misericordiam deprecari, satis necessarium esse cognoscimus.

2. Volumus etiam, ut unusquisque liber homo in [Col. 0556C] nostro regno seniorem, qualem voluerit, in nobis et in nostris fidelibus accipiat.

3. Mandamus etiam, ut nullus homo seniorem suum sine justa ratione dimittat, nec aliquis eum recipiat, nisi sicut tempore antecessorum nostrorum consuetudo fuit.

4. Et volumus ut sciatis, quia nos fidelibus nostris rectum consentire volumus, et contra rationem eis facere non volumus. Et similiter vos ac caeteros fideles nostros [132 1Kb] admonemus, ut vos vestris hominibus rectum consentiatis, et contra rationem illis non faciatis.

5. Et volumus, ut cujuscumque nostrum homo, in cujuscumque regno sit, cum seniore suo in hostem vel aliis suis utilitatibus pergat; nisi talis regni [Col. 0556D] invasio quam lantweri dicunt, quod absit, acciderit, ut omnis populus illius regni ad eam repellendam communiter pergat [(46) 2Kb] .




[Col. 0557]
HLUDOWICI II IMPERATORIS CONVENTUS TICINENSIS. (An. 850.) [1Kb]





[NOTA.]

[Col. 0557A] Anno [133 1Kb] incarnationis Dominicae 850, indictione 14, et Hlotharii atque Hludowici piissimorum Augustorum tricesimo atque primo, in urbe regia Ticino facta synodus, cui praesederunt Angilbertus Mediolanensis archiepiscopus, Theodemarus [134 1Kb] Aquileiensis patriarcha, et Joseph venerabilis episcopus atque archicapellanus totius ecclesiae, in quo haec constituta sunt.



RESCRIPTUM [135 1Kb] CONSULTATIONIS SIVE EXORTATIONIS EPISCOPORUM AD DOMNUM HLUDOWICUM IMPERATOREM QUOD IN PAPIA FUIT ACTUM.

Domino [136 1Kb] glorioso imperatori Hludowico pax et vita, salus et victoria, ministretur a Deo patre et domino Jesu Christo.

1. Decrevit sancta synodus domesticam et interiorem episcopi conversationem totius reprehensionis atque suspitionis inpenetrabilem fieri debere, ut [Col. 0557B] juxta apostolum provideamus bona non solum coram Deo, sed etiam coram omnibus hominibus; oportet igitur ut cubiculo episcopi et secrecioribus quibuslibet obsequiis sincerae opinionis sacerdotes et clerici assistant, qui vigilantem, orantem, sacra eloquia scrutantem episcopum suum jugiter adtendant, ejusque sanctae conversationis testes, imitatores, et ad Dei gloriam praedicatores [137 1Kb] existant.

2. Statuimus ut non tantum dominicis diebus et praecipuis festivitatibus episcopi missas celebrent, set cum possibile fuerit, cotidiana quoque sacrificia frequentent; nec fastidiant privatim primum pro se, deinde pro consacerdotibus, pro regibus et cunctis ecclesiae Dei rectoribus, proque his qui se orationibus ipsorum peculiariter commiserint [138 1Kb] , et [Col. 0557C] maxime pro pauperibus preces fundere, et omnipotenti Deo hostias offerre, comitante pia conpunctione, et sacrae devotionis affectu, quod magis utique [139 1Kb] occulte sacrificantibus convenit, ut ipse quoque sacerdos hostia viva fiat, et sacrificium Deo, spiritu contribulato.

3. Placet episcopum moderatis epulis contentum esse, suosque convivas ad comedendum et potandum non urgere [140 1Kb] , quin potius semper se [141 1Kb] sobrietatis [Col. 0558A] praebeat exemplum. Removeantur ab ejus convictibus [142 1Kb] cuncta turpitudinis argumenta; non ludicra spectacula, non acromatum vaniloquia, non fatuorum stultiloquia, non scurriles admittantur praestigiae. Adsint peregrini et pauperes et debiles, qui de sacerdotali mensa Christum benedicentes, benedictionem percipiant. Recitetur sacra lectio; subsequatur vivae vocis exhortatio; ut non tantum corporali cybo, immo verbi spiritalis alimento [143 1Kb] , convivantes se refectos gratulentur, ut in omnibus honorificetur Deus per Jesum Christum dominum nostrum.

4. Ut episcopus omnes affectiones, quae a sancta conversatione et sacerdotali abhorrent officio, poenitus repudiet. Et non cum canibus aut accipitribus [Col. 0558B] vel capis, quos vulgus falcones vocat, per se ipsum venationes exerceat. Equorum quoque mulorumque superfluam curam contemnat; praeciosarumque vestium cultum, et dissolutum, ac velut ad pompam compositum, vitet incessum [144 1Kb] . Sit sacerdotis eloquium spiritali sale conditum; non injuriosis [145 1Kb] et protervis et coturnosis vocibus tumidum [146 1Kb] . Sit sermo episcopi juxta evangelium: est, est; non non. Si quid enixius adfirmandum, durae forsitan audientium mentes exigunt, more potius apostolico interponat suae locutioni: Deus scit! aut coram Deo! quam per [147 1Kb] imperatoris gratiam sicut militantibus seculo jurare celebre est, sua dicta confirmet. Purgetur sane Domino suffragante ab omni levitate atque jactantia dignitas episcopalis, ut omnibus christianis [Col. 0558C] bonae conversationis speculum fieri valeat.

5. Ut episcopi canonicas scripturas et sancta dogmata jugi meditatione discutiant, et presbiteris ac clericis suis subtilius tractando et disserendo occultos sanctarum [148 1Kb] litterarum thesauros aperiant. Populis vero juxta ipsorum capacitatem dominicis et festis diebus verbum praedicationis impendere non neglegant; quod si quis se deinceps ab hac observatione et ab his quae superius sunt statuta subtraxerit, [Col. 0559A] tamquam proprii desertor officii divinis legibus subjacebit.

6. Sollicite procurent [149 1Kb] episcopi, quam diligentiam erga plebem sibi commissam unusquisque presbiterorum gerat; oportet enim ut plebium archipresbiteri per singulas [150 1Kb] villas unumquemque patrem familias conveniant; quatinus tam ipsi quam omnes in eorum domibus commorantes qui publice crimina perpetrarunt, publice peniteant; qui vero occulte deliquerit [151 1Kb] , illis confiteantur, quos episcopi et plebium archipresbiteri idoneos ad secreciora vulnera mentium medicos elegerint; qui si forsitan in aliquo dubitaverint, episcoporum suorum non dissimulent implorare sententiam. Si vero episcopus haesitaverit, non aspernetur consulere vicinos episcopos, [Col. 0559B] et ambiguam rem alterius aut certe duorum vel trium fratrum examinare consensu [152 1Kb] . Quod si adeo aliqua obscuritate vel novitate perplexa res fuerit, siquidem diffamatum certae personae scelus est, metropolitani et provincialis synodi palam sententia requiratur, ut illud impleatur apostoli: Peccantes publice argue, ut [153 1Kb] caeteri metum habeant. Si autem occulta confessio est, et is a quo queritur salutis consilium explicare non sufficit, potest suppresso facinorosi nomine qualitas quantitasque peccati discuti, et congruus correctioni modus inveniri. Similiter autem et in singulis urbium vicis et suburbanis, per [154 1Kb] municipalem archipresbiterum, et reliquos ex presbiteris strenuos ministros procuret epicopus, habita poenitus in rebus dubiis observatione, [Col. 0559C] quae superius praefixa est.

7. Oportet etiam per oppida singula villasque curam gerere presbiteros, qualiter poenitentes inpositam sibi abstinentiae formam custodiant, et utrum elemosynarum largitione vel aliis remissionem peccatorum promerentibus piis operibus inserviant; et qua cordis contricione vel lamentatione se ipsos afficiant, ut hac consideratione praemissa [155 1Kb] poenitudinis tempus rationabilem [156 1Kb] possit accipere terminum, et vel extendatur si poenitens neglegenter injuncta prosecutus est, vel brevietur si desideranter veniae placationem studuit promereri. Reconciliatio vero poenitentum juxta antiquorum canonum instituta non a presbiteris sed ab episcopis fieri debet, nisi forte quis in periculo fuerit constitutus, et se [Col. 0559D] reconciliari devote petierit. Si episcopus absens fuerit, debet utique presbiter episcopum [157 1Kb] consulere, et sic penitentem ejus praecepto reconciliare [158 1Kb] ; aliter autem sicut nec chrismatis confectio vel puellarum consecratio, ita nec penitentum reconciliatio ullatenus a presbiteris fieri debebit [159 1Kb] , quia solis episcopis apostolorum vicem tenentibus per manus inpositionem specialiter in eclesia conceditur, quod tunc apostolis ad ipsos Domino dicente concessum est: Accipite Spiritum sanctum; quorum remiseritis [Col. 0560A] peccata, remittuntur eis, et quorum retinueritis, retenta sunt.

8. Illud quoque salutare sacramentum quod commendat Jacobus apostolus dicens: Infirmatur quis in vobis, inducat presbiteros, et orent super eum unguentes eum oleo in nomine Domini, et oratio fidei salvabit infirmum, et suscitabit illum Dominus; et si in peccatis fuerit, remittuntur [160 1Kb] ei, sollerti praedicatione populis innotescendum est; magnum sane et valde appetendum mysterium; per quod si fideliter poscitur, et peccata [161 1Kb] remittuntur, et consequenter corporalis salus restituitur. Sed quia frequenter contingit [162 1Kb] , ut aegrotans aliquis aut sacramenti vim nesciat, aut minus periculosam reputans infirmitatem, salutem suam operari dissimulet, aut certe morbi [Col. 0560B] violentia obliviscatur, debet eum loci presbiter congruenter admonere, quatinus ad hanc spiritalem curam secundum propriae possibilitatis vires vicinos quoque presbiteros invitet. Hoc tamen sciendum, quia si is qui infirmatur publicae penitenciae mancipatus est, non potest hujus misterii consequi medicinam, nisi prius reconciliatione percepta, communionem corporis et sanguinis Christi meruerit; cui enim reliqua sacramenta interdicta sunt, hoc uno nulla ratione uti conceditur. Si autem infirmi qualitas talis est, ut per se ipsum visitandum et unguendum dignum existimet episcopus, ab ipso quam [163 1Kb] plurimum competenter fieri valet, a quo ipsum chrisma conficitur, et cui peccata remittendi officii privilegio [164 1Kb] potestas concessa est.

[Col. 0560C] 9. Ex diversis partibus perventum est ad sacram synodum, quod quidam parentum filias suas cum ad nubilem pervenerint aetatem, easque pro suo modulo satis convenienter nuptum tradere possint, diutius quam necesse est secum detineant; unde sepe contingit [165 1Kb] , ut in ipsa paterna domo corrumpantur. Fertur et de quibusdam, quod dictu quoque nefas est, ipsos parentes filiarum suarum corruptoribus conhibentiam praebere, et natarum suarum lenones existere. Monendi igitur a presbiteris sunt patres familias, ut filiabus suis tempestive nuptias provideant, et calorem ferventis aetatis conjugali lege praeveniant; primum scientes, quia tales et si post corruptelam legitimis viris copulatae fuerint, non [Col. 0560D] possunt tamen cum sponso pariter sollemne benedictionis a sacerdote munus percipere. Deinde si in eorum domibus tale nefas [166 1Kb] acciderit, siquidem illis nescientibus pro sola neglegentiae [167 1Kb] culpa poenitentiae subjiciendi sunt; si vero corruptionis turpitudinem ipsi consenserint, major his qui prohibere debuerant penitentiae sarcina [168 1Kb] quam ipsis qui perpetraverunt imponenda est. Ad ultimum [169 1Kb] hoc noverint eclesiasticis sanctionibus esse praefixum, ut nullus publice poenitens usque ad tempus peractae penitentiae conjugium contrahere valeat, et hac ratione corruptam [Col. 0561A] filiam non posse conjugio copulari, quousque per publicam poenitentiam et ipsa et parentes, si forte consensisse probati fuerint, reconciliationem et sacri altaris communionem obtinere meruerint.

10. De [(47) 1Kb] raptoribus vero, antiquorum Patrum statuta sequentes, hoc tenendum censemus, ut si eas rapuerint quae cum sponso pariter benedictione sacerdotale initiatae sunt, licet easdem corruperint, abstrahantur tamen ab his, et propriis sponsis reddantur. Quae vero vel viduae sunt, vel adhuc sponsae non fuerint, et absque ipsarum et parentum voluntate rapiuntur, nihilominus parentibus vel propinquis restituantur, et aliis, si voluerint, nubant. Nam ipsis a quibus raptae sunt, legitimae demum uxores nullatenus esse possunt. Ipsos [170 1Kb] autem raptores [Col. 0561B] eisque auxilium praebentes, quamquam anathematizandos antiqui canones praecipiant, in ultimo tamen constitutis, si devote postulaverint, sacrae communionis viaticum pro misericordia dandum non negamus. Quod si aliquis de ordine clericali hujusmodi transgressoribus [171 1Kb] cooperator extiterit, proprii gradus honore carebit.

11. Inveniuntur nonnulli per diversas provincias et civitates habentes possessiones, qui cum aliquod publice scelus perpetraverint et ab episcopo vel presbiteris loci conventi fuerint, ut penitudinem gerant, ab alterius civitatis episcopo vel presbitero se jam penitentiam [172 1Kb] suscepisse, vel suscipere, velle fateantur [173 1Kb] , atque ita sibimet illudentes, Deo mentiri conantur. Tales ergo ab episcopo civitatis in cujus [Col. 0561C] parrochia scelus commissum est, statim communione privati, ad agendam penitentiam cogantur. Scribat autem qui eum communione privaverit, aliis quoque episcopis in quorum parrochiarum territoriis hujusmodi praedia possidet, ut et ipsi rem [174 1Kb] scientes, a sua illum communione removeant, ne forte postmodum per ignorantiam sibi subreptum querantur. Manifesta etenim est [175 1Kb] aecclesiastica sanctio, continens [176 1Kb] , ut qui ab uno episcopo excommunicatus est, ab aliis ei non debeat episcopis communicari.

12. Hoc autem omnibus christianis intimandum est, quia hi qui sacri altaris communione privati, et pro suis sceleribus reverendis aditibus exclusi, publicae poenitentiae subjugati sunt, nullo militiae secularis [Col. 0561D] uti cingulo [177 1Kb] , nullamque reipublicae debent administrare dignitatem; quia nec popularibus conventibus [178 1Kb] eos misceri oportet, nec vacare salutationibus, nec quorumlibet causas judicare, cum sint ipsi divino addicti judicio; domesticas autem necessitates curare non prohibentur, nisi forte, propter scelerum ut saepe fit enormitatem conscientiae stimulis exagitati, et mente [179 1Kb] perculsi, ipsius privatae [Col. 0562A] rei [180 1Kb] amministrationem implere nequiverint. Qui vero ad admonitionem [181 1Kb] episcopi seu sacerdotum pro perpetrato palam scelere poenitentiae remedium suscipere noluerint, magis abjiciendi sunt, anathematizandi scilicet, et tamquam putrida ac desperata [182 1Kb] membra ab universalis ecclesiae corpore dissecandi; cujusmodi jam inter christianos nulla [183 1Kb] legum, nulla morum, nulla collegii participatio est, quibus neque in ipso exitu communicatur, et quorum neque post mortem, saltim inter defunctos fideles, commemoratio fit. Sed si ad hoc inrevocabile juditium obdurati cordis contemptus trahit, non sine magna tamen examinatione veniendum est, et omnia sacerdoti prius experienda, nec absque metropolitani cognitione et provincialium episcoporum communi [Col. 0562B] juditio quemlibet anathematizandum esse permittimus.

13. Propter assiduam erga populum Dei curam singulis plebibus archipresbiteros praeesse volumus; qui non solum inperiti vulgi sollicitudinem gerant, verum etiam eorum presbiterorum qui per minores titulos habitant, vitam jugi circumspectionem custodiant; et qua unusquisque industria divinum opus exerceat, episcopo suo renuntient. Nec obtendat episcopus, non egere plebem archipresbitero, quod ipse eam per se gubernare valeat; quia et si valde idoneus est, decet tamen ut parciatur onera sua, et sicut ipse matrici praeest, ita archipresbiteri praesint plebeis, ut in nullo titubet aeclesiastica sollicitudo. Cuncta tamen ad episcopum referant, nec aliquid [Col. 0562C] contra ejus decretum ordinare praesumant.

14. Quia non tantum a secularibus personis, immo et ab ipsis praesulibus, quod minime decuit, tam virorum quam feminarum monasteria destructa inveniuntur, placuit sanctae synodo, ut ab episcopis primum eorum status recuperationis sumat exordium, et omnia monasteria quae sub episcoporum sunt potestate, protinus restaurentur, et quicumque episcoporum ad venturam sequentis anni Domino propitio synodum monasteria quae sub sua potestate neglecta fuerant, aliqua ex parte recuperasse repertus non fuerit, excommunicetur.

15. Similiter et de synodochiis statuimus, ut quaecumque in episcoporum sunt potestate, secundum [Col. 0562D] dispositionem eorum qui ea instituerunt gubernentur; quae autem sub defensione quidem sunt ecclesiae, set juxta institutorum decreta per heredes vel parentes [184 1Kb] qui religiosam vitam duxerint regi debent, procuret episcopus, ut ab eis non neglegantur. Et si in aliquo malae tractationis obnoxii reperiuntur, ecclesiasticae subjaceant disciplinae. Quod si heredes, sive clerici sive seculares, adeo inportune contra [Col. 0563A] majorum suorum decreta ire temptaverint, ut testatoris institutionem subprimere vel obscurare nitantur et inter se sinodochii substantiam dividere, nuntietur sacratissimo imperatori, et ejus auctoritate hujusmodi transgressorum nequitia coherceatur.

16. Suggerendum est beatissimis imperatoribus, quia hi qui monasteria et sinodochia sub defensione sacri palatii posuerunt, ideo fecisse probantur, quod a nullo melius quam a summis potestatibus protegenda crediderint, et si ea, contra decreta instituentium, personis quibus non licet dederint, ipsi inpugnatores efficiuntur qui propugnare debuerant; et cavendum summopere est principibus, ut qui a nemine [185 1Kb] nunc inde judicantur, ne in futuro juditio [Col. 0563B] ab omnipotente Deo gravius judicentur; secundum apostolum etenim horrendum est incidere in manus Dei viventis. Nos vero qui debitores sumus ut fideliter annuntiemus, idcirco humiliter suggerimus, quod silere non audemus.

17. Omnes christianos scire oportet, quia omnium rerum suarum decimationem Deo fideliter reddere debent, et secundum episcoporum dispositionem, sacerdotum et reliquorum clericorum usibus ceterisque eclesiasticis utilitatibus distribuendae sunt. Qui vero eas suo arbitrio et non secundum episcopi [186 1Kb] dispositionem dispensare conatur, duplicem reatum incurrit: unum quia dominicam substantiam impie subtrahit, alterum quia rem sacram sacrilega temeritate violare praesumit. Quisquis igitur post [Col. 0563C] admonitionem episcopi et sacerdotum vel [187 1Kb] decimas dare contempserit, vel [188 1Kb] pro suo arbitrio [189 1Kb] quibus dandae non sunt dare praesumpserit, tamquam divinarum sanctionum contemptor et temerator, sacerdotali est vigore plectendus, et a sacrae communionis participatione removendus.

18. Nulla ratione clerici aut sacerdotes habendi sunt, qui sub nullius episcopi disciplina et providentia gubernantur; tales enim acefalos, id est sine capite, prisca ecclesiae consuetudo nuncupavit. Docendi sunt igitur seculares viri, ut si in domibus suis misteria divina jugiter exerceri desiderant [190 1Kb] , quod valde laudabile est, ab his tamen tractentur, qui ab episcopis examinati fuerint, et ab ordinatoribus [Col. 0563D] suis commendaticiis litteris comitati probantur, cum ad peregrina forte migrare necesse [191 1Kb] est. Si qui ergo contemptores canonum extraordinarie et inlicite ministrantes, et divina sacramenta taliter violantes inveniuntur, primum ab episcopo uterque admoneatur [192 1Kb] , et vagans, scilicet clericus vel sacerdos, et is qui ejus usurpativo [193 1Kb] fruitur officio, et si ab hac noluerint se temeritate compescere, excommunicentur [194 1Kb] Sed et [195 1Kb] ille excessus omnino [Col. 0564A] inhibendus est, quod quidam seculares viri presbiteros aut alios clericos conductores, vel procuratores, sive exactores fiscalium rerum vel redituum aut vectigalium constituunt; si quis [196 1Kb] igitur deinceps hujus exorbitationis reus inventus fuerit, uterque excommunicetur, tam ipse qui constituit, quam ille qui indigne paruit [197 1Kb] .

19. Quia terribiliter propheticus sermo minatur, ad usuram dantem et amplius accipientem, in aeternum non esse victurum et non habitaturum in tabernaculo [198 1Kb] altissimi, nec requieturum in monte sancto Dei, censemus ut quicumque hoc [199 1Kb] perpetrasse inveniuntur, si supersunt a quibus usuras exegerunt, ipsis restituant quae superhabundantius abstulisse [Col. 0564B] probantur; si autem decesserint [200 1Kb] , heredibus eorum saltim medietatem refundant, aut elemosinis redimant quod cupiditate deliquerunt. Deinceps vero qui haec sectari inventus fuerit, si laicus est, excommunicetur, sacerdos autem vel clericus si ad episcopi admonitionem ab hoc turpi et pestifero negotio se non cohibuerit, proprii gradus periculum sustinebit.

20. Comperimus quod ab his qui secundum mundanas leges viduarum et orfanorum tutelam sibi vindicant, non solum neglegantur [201 1Kb] , verum etiam aliquotiens opprimantur; quibus [202 1Kb] ecclesiastica sollicitudine succurrendum censemus. Et si hujusmodi oppressores [203 1Kb] ad episcopalem admonitionem corrigi voluerint, gratulandum his est, si autem in obstinationis [Col. 0564C] impietate duraverint, suggerendum clementissimo imperatori, quatinus ipse efficacem tutorem eis tribuat, ut et illi remuneratio reddatur a Deo, et de inutili silentio sacerdotalis ordo non dampnetur.

21. Quidam clericorum vel monachorum peregrinantes, per diversas vagando provincias et civitates, multiplices spargunt errores, et inutiles quaestiones disseminant, decipientes corda simplicium. De his decrevit sancta sinodus, ut ab episcopo loci detineantur, et ad metropolitanum deducti, discussione aecclesiastica examinentur; et si vanitatis atque jactantiae, non autem utilitatis aut doctrinae causa, has inquietudines serere reperiuntur in populis, velut [Col. 0564D] eclesiasticae pacis perturbatores, congruenti disciplina macerentur.

22. Inventi sunt multi, et maxime de rusticis, qui adultas feminas sub parvulorum filiorum nomine in domibus suis introduxerunt, et postmodum ipsi soceri nurus suas adulterasse convicti sunt. Idcirco inhibendum decernimus, ut nulli deinceps inperfectae aetatis puero adulta femina jungatur; sed cum ad aetatem [Col. 0565A] idoneam adulescentes venerint, tunc legitimo possint conubio [204 1Kb] copulari.

23. Quia pestiferas adhuc stirpes et reliquias artis magicae in tantum vigere ad nos perlatum est, ut quaedam maleficae inlicitum amorem aliorum mentibus, aliis vero odium inmittere dicantur; quaedam etiam ita venenariae sunt, ut quosdam peremisse multo populi rumore deferantur, hujusmodi diaboli ministras diligenti examinatione proditas, sub acerrima penitentia redigendas statuimus, et in ipso tantum exitu, si tamen prius digna poenitentiae opera fecerint, reconciliandas esse permittimus.

24. Omni ratione caret, et religioni christianae noxium et contrarium noscitur, ut Judei a christianis [Col. 0565B] vectigalia exigant, aut ullas civiles aut criminales causas inter christianos judicandi locum habeant; quicumque igitur judiciariae potestatis super christianos aliquam administrationem Judeo [205 1Kb] tractare permiserit, a christiana communione pellatur.



CAPITULA DE ORDINIBUS ECCLESIASTICIS [206 1Kb] .

1. Placuit sancta synodo domesticam et interiorem episcopi conversationem totius inreprehensibilis atque suspicionis inpenetrabilem fieri debere, ut juxta Apostolum provideamus bona non tantum coram Deo sed etiam coram omnibus hominibus. Oportet igitur, ut cubiculo episcopi et secretioribus quibuslibet obsequiis sincerae opinionis sacerdotes et clerici assistant [207 1Kb] , qui vigilantem, orantem, sacra eloquia scrutantem episcopum suum jugiter attendant, [Col. 0565C] ejusque sanctae conversationis testes, imitatores, et ad Dei gloriam praedicatores existant.

2. Statuimus, ut non tantum dominicis diebus et praecipuis festivitatibus episcopi missas celebrent, sed eum possibile fuerit cottidiana quoque sacrificia frequentent, nec fastidiant primum pro se, deinde pro sacerdotibus, pro regibus, et cunctis ecclesiae Dei rectoribus, et pro his qui se orationibus ipsorum peculiariter commiserunt, et maxime pro pauperibus preces fundere, et omnipotenti Deo hostias offerre, comitante pia compunctione et sacrae devotionis affectu; quod magis occulte sacrificantibus convenit, ut ipse quoque sacerdos hostia viva fiat, et sacrificium Deo spiritu contribulato.

3. Placet episcopum moderatis epulis contentum [Col. 0565D] esse, suosque convivas ad comedendum et potandum non urguere, quin potius semper se sobrietatis praebeat exemplum. Removeantur ab ejus convictu cuncta turpitudinis argumenta, non ludicra spectacula, non acromatum vaniloquia, non fatuorum stultiloquia, non scuriles admittantur praestigiae; adsint peregrini et pauperes et debiles, qui de sacerdotali mensa, Christum benedicentes, benedictionem percipiant. Recitetur sacra lectio, subsequatur vivae vocis exhortatio, ut non tantum corporali cibo, ymmo [Col. 0566A] verbi spiritalis alimento, convivantes se refectos gratulentur, ut in omnibus honorificetur Deus per Jesum Christum dominum nostrum.

4. Ut episcopus omnes affectiones, quae a sancta conversatione et sacerdotali abhorrent [208 1Kb] officio, penitus repudiet, et non cum canibus aut accipitribus vel capis, quos vulgo falcones vocat, per se ipsum venationes non exerceat. Equorum quoque mulorumque superfluam curam contemnat, praetiosarumque vestium cultum, et dissolutum ac velut ad pompam compositum vitet incessum. Sit sacerdotis eloquium spiritali sale conditum, non injuriosis [209 1Kb] et protervis et coturnosis vocibus tumidum. Sit sermo episcopi juxta evangelium: est, est, non, non. Si quid enixius affirmandum durae forsitan audientium [Col. 0566B] mentes exigunt, more potius apostolico interponat suae locutioni [210 1Kb] : Deus scit, aut: coram Deo, quam: per imperatoris gratiam, sicut militantibus seculo jurare celebre est, sua dicta confirmet. Purgetur sane Domino suffragante ab omni levitate atque jactantia dignitas episcopalis, ut in omnibus christianis bonae conversationis speculum fieri valeat.

5. Ut episcopi canonicas scripturas et sancta dogmata jugi meditatione discutiant, et presbyteris ac clericis suis subtilius tractando et disserendo occultos sanctarum litterarum thesauros aperiant; populis vero juxta ipsorum capacitatem dominicis et festis diebus verbum predicationis impendere non neglegant. Quod si quis se deinceps ab hac observatione et ab his quae superius sunt statuta substraxerit, [Col. 0566C] tamquam proprii desertor officii divinis legibus subjacebit.

6. Sollicite procurent episcopi, quam diligentiam erga plebem sibi commissam unusquisque presbyterorum gerat. Oportet enim ut plebium archipresbyteri per singulas villas unumquemque patrem familias commoneant, quatinus tam ipsi quam omnes in eorum domibus commorantes qui publice crimina perpetrarunt, publice peniteant. Qui vero occulte deliquerunt, illis confiteantur quos episcopi et plebium archipresbyteri idoneos [211 1Kb] ad secretiora vulnera mentium medicos elegerunt. Qui si forsitan in aliquo dubitaverint, episcoporum suorum non dissimulent implorare sententiam. Si vero episcopus hesitaverit, non aspernetur consulere vicinos episcopos, [Col. 0566D] et ambiguam rem alterius, aut certe duorum vel trium fratrum examinare consensu, quod adeo aliqua obscuritate vel novitate perplexa res fuerit. Si quidem diffamatum certae personae scelus est, metropolitani et provincialis synodi palam sententiam requiratur, ut illud impleatur Apostoli: Peccantes publice argue, ut ceteri metum habeant. Si autem occulta confessio est, et his a quo queritur salutis consilium explicare non sufficit, potest subpresso [212 1Kb] facinerosi nomine, qualitas quantitasque peccati [Col. 0567A] discuti, et congruus correctionis modus inveniri. Similiter autem et in singulas urbium vicis et suburbanis per municipalem archipresbyterum et reliquos ex presbyteris strenuos ministros procurent episcopus, habita penitus in rebus dubiis observatione quae superius praefixa est.

7. Oportet etiam per oppida singula villasque curam gerere presbyteros, qualiter penitentes impositam sibi abstinentiae formam custodiant, et utrum elemosinarum largitioni vel aliis remissionem peccatorum promerentibus piis operibus inserviant, et qua cordis contritione vel lamentatione se ipsos afficiant. Ut hac consideratione praemissa, penitudinis tempus rationabilem possit accipere terminum, et vel extendatur si penitens neglegenter injuncta [Col. 0567B] prosecutus est, vel brevietur si desideranter veniae placationem studuit promereri. Reconciliatio vero penitentum juxta antiquorum canonum instituta non a presbyteris sed ab episcopis fieri debet, nisi forte quis in periculo fuerit constitutus, et se reconciliari devote petierit; si episcopus absens fuerit, debet utique presbyter episcopum consulere, et sic penitentem ejus precepto reconciliare. Aliter autem, sicut nec chrismatis confectio, vel puellarum consecratio, ita nec penitentum reconciliatio ullatenus a presbyteris fieri debet. Quia solis episcopis apostolorum vicem tenentibus per manus impositionem specialiter in ecclesia conceditur, quod tunc apostolis ab ipso Domino dicente concessum est: Accipite [Col. 0567C] Spiritum sanctum, quorum remiseritis peccata remmittuntur eis, et quorum retinueritis retenta sunt.

8. Illud quoque salutare sacramentum quod commendat Jacobus apostolus dicens: Infirmatur quis in vobis, inducat presbyteros, et orent super eum unguentes eum oleo in nomine Domini, et oratio fidei salvabit infirmum, et suscitabit illum Dominus; et si in peccatis fuerit, remittuntur ei, sollerti praedicatione populis innotescendum est. Magnum sane et valde appetendum mysterium, per quod, si fideliter poscitur, peccata remittuntur. Sed quia frequenter contingit, ut egrotans aliquis aut sacramenti vim nesciat, aut minus periculosam reputans infirmitatem, salutem suam operari dissimulet, aut certe morbi violentia obliviscatur, debet eum loci presbyter [Col. 0567D] congruenter admonere, quatinus ad hanc spiritalem curam secundum propriae possibilitatis vires vicinos quosque presbyteros invitet. Hoc tamen sciendum, quia si his qui infirmatur publicae penitentiae mancipatus est, non potest hujus misterii consequi medicinam, nisi prius reconciliatione percepta, communionem corporis et sanguinis Christi meruerit. Cui enim reliqua sacramenta interdicta sunt, hoc uno nulla ratione uti conceditur. Si autem infirmi qualitas talis est, ut per se ipsum visitandum et unguendum dignum existimet episcopus, ab ipso quam plurimum competenter fieri valet, a quo ipsum chrisma conficitur, [Col. 0568A] et cui peccata remittendi officii privilegio potestas concessa est.

9. Ex diversis partibus perventum est ad sacram synodum, quod quidam parentum filias suas cum ad nubilem pervenerint aetatem, easque pro suo modulo satis convenienter nuptu tradere possint, diutius quam necesse est secum detineant. Unde sepe contingit ut in ipsa paterna domo corrumpantur. Fertur et de quibusdam, quod dictu quoque nefas est, ipsos parentes filiarum suarum corruptoribus conhibentiam praebere, et natarum suarum lenones existere. Monendi igitur a presbyteris sunt patres familias, ut filiabus suis tempestive nuptias provideant, et calorem ferventis aetatis conjugali lege praeveniant [213 1Kb] . Primum scientes, quia tales, etsi post corruptelam [Col. 0568B] legitimis viris copulatae fuerint, non possunt tamen cum sponso pariter sollemne benedictionis a sacerdote munus percipere; deinde si in eorum domibus tale nefas acciderit, siquidem illis nescientibus, pro sola neglegentiae culpa penitentiae subjiciendi sunt. Si vero corruptionis turpitudinem ipsi consenserint, majoribus qui prohibere debuerint penitentiae sarcina quam ipsis qui perpetrarunt imponenda est. Ad ultimum hoc noverint ecclesiasticis sanctionibus esse praefixum, ut nullus publice penitens usque ad tempus peractae penitentiae conjugium contrahere valeat; et hac ratione corruptam filiam non posse conjugio copulari, quousque per publicam penitentiam et ipsa et parentes, si forte consensisse probati fuerint, reconciliationem et sacri altaris communionem [Col. 0568C] obtinere meruerint.

10. De raptoribus vero antiquorum Patrum statuta sequentes, hoc tenendum censemus, ut si eas rapuerint, quae cum sponso pariter benedictione sacerdotali initiatae sunt, licet easdem corruperint, abstrahantur tamen ab his, et propriis sponsis reddantur. Quae vero vel viduae sunt vel adhuc sponsae non fuerunt, et absque ipsarum et parentum voluntate rapiuntur, nihilominus parentibus vel propinquis restituantur, et aliis si voluerint nubant. Nam ipsis a quibus raptae sunt legitimae demum uxores nullatenus esse possunt; ipsos autem raptores eisque auxilium praebentes quamquam anathematizandos antiqui canones praecipiant, in ultimo tamen constitutis, [Col. 0568D] si devote postulaverint, sacrae communionis viaticum pro misericordia dandum non negamus. Quod si aliquis de ordine clericali hujusmodi transgressoribus cooperator extiterit, proprii gradus honore carebit.

11. Inveniuntur nonnulli per diversas provincias et civitates habentes possessiones [214 1Kb] , qui cum aliquod publice sceleris perpetraverint, et ab episcopo vel presbyteris loci commoniti fuerint, ut penitudinem gerant, ab alterius civitatis episcopo vel presbytero se jam penitentiam suscepisse vel suscipere velle fateantur, atque ita sibimet illudentes Deo [Col. 0569A] mentiri conantur. Tales ergo ab episcopo civitatis in cujus parroechia scelus commissum est, statim communione privati, ad agendam penitentiam cogantur. Scribat autem qui eum communione privaverit, aliis [215 1Kb] quoque episcopis in quorum parroechiarum territoriis hujusmodi praedia possidet, ut et ipsi rem scientes a sua illum communione removeant, ne forte postmodum per ignorantiam sibi subreptum quaerantur. Manifesta etenim ecclesiactica sanctio continet, ut qui ab uno episcopo excommunicatus est, ab aliis ei non debeat episcopis communicari.

12. Hoc autem omnibus christianis intimandum est, quia hi qui sacri altaris communione privati, et pro suis sceleribus reverendis aditibus exclusi, [Col. 0569B] publicae penitentiae subjugati sunt, nullo militiae secularis uti cingulo, nullamque rei publicae debeant administrare dignitatem, quia nec popularibus conventibus eos misceri oportet, nec vacare salutationibus, nec quorumlibet causas judicare, cum sint ipsi divino addicti judicio; domesticas autem necessitates curare non prohibentur, nisi forte, propter scelerum ut sepe fit enormitatem conscientiae stimulis exagitati, et mente perculsi, ipsius privatae rei administrationem implere nequiverint. Qui vero ad admonitionem episcopi seu sacerdotum pro perpetrato palam scelere penitentiae remedium suscipere noluerint, magis abjiciendi sunt, anathematizandi scilicet, et tamquam putrida ac desperata membra ab univerversalis ecclesiae corpore dissecandi. Hujusmodi jam [Col. 0569C] inter christianos nulla legum, nulla morum, nulla collegii participatio est, quibus neque in ipso exitu communicetur, et quorum neque post mortem, saltem inter defunctos fideles, commemoratio fiat. Sed si ad hoc inrevocabile judicium obdurati cordis contemptus trahit, non sine magna tamen examinatione veniendum est, et omnia sacerdoti prius experienda, nec absque metropolitani cognitione et provincialium episcoporum communi judicio quemlibet anathematizandum esse permittimus.

13. Propter assiduam erga populum Dei curam singulis plebibus archipresbyteros preesse volumus, qui non solum imperiti vulgi sollicitudinem gerant, verum etiam eorum presbyterorum qui per minores [Col. 0569D] titulos habitant vitam jugi circumspectione custodiant, et qua unusquisque industria divinum opus exerceat, episcopo suo renuntient. Nec obtendat episcopus, non egere plebem archipresbytero, quod ipse eam gubernare valeat. Quia etsi valde idoneus est, decet tamen ut partiatur onera sua, et sicut ipse matrici praeest, ita archipresbyteri praesint plebibus, ut in nullo titubet ecclesiastica sollicitudo; cuncta tamen ad episcopum referant, nec aliquid [216 1Kb] contra ejus decretum ordinare praesumant.

14. Quia non tantum a secularibus personis, immo [Col. 0570A] et ab ipsis praesulibus, quod minime decuit, tam virorum quam feminarum monasteria destructa inveniuntur, placuit sancta synodo, ut ab episcopis primum eorum status recuperationis sumat exordium, et omnia monasteria quae sub episcoporum sunt potestate, protinus restaurentur. Et quicumque episcoporum ad venturam sequentis anni Domino propitio synodum monasteria quae sub sua potestate neglecta fuerant, aliqua ex parte recuperasse repertus non fuerit, excommunicetur.

15. Similiter et de senedochiis statuimus ut quaecumque in episcoporum sunt potestate, secundum dispositionem eorum qui ea instituerunt gubernentur. Quae autem sub defensione quidem sunt ecclesiae, sed juxta institutorum decreta per heredes vel pertinentes [Col. 0570B] qui religiosam vitam duxerint regi debent, procuret episcopus ut ab eis non neglegantur [217 1Kb] , et si in aliquo male tractationis obnoxii reperiuntur, ecclesiasticae subjaceant disciplinae. Quod si heredes, sive clerici sive seculares, adeo importune contra majorum suorum decreta ire temptaverint, ut testatoris institutionem subprimere vel obscurare nitantur, et inter se senodochii substantiam dividere, nuntietur sacratissimo imperatori, ut ejus auctoritate hujusmodi transgressorum nequitia coherceatur.

16. Suggerendum est beatissimis imperatoribus quia hi qui monasteria et senedochia sub defensione sacri palatii posuerunt, ideo fecisse probantur, quod a nullo melius quam a summis potestatibus protegenda crediderunt. Et si ea contra decreta instituentium [Col. 0570C] personis quibus non licet dederint, ipsi impugnatores efficiuntur qui propugnare debuerant; et cavendum summopere est principibus, ut qui a nemine nunc [218 1Kb] inde judicantur, ne in futuro judicio ab omnipotente Deo gravius judicentur; secundum Apostolum, etenim horrendum est incidere in manus Dei viventis. Nos vero quia debitores sumus, ut fideliter annuntiemus, idcirco humiliter suggeremus, quod silere non audemus.

17. Omnes christianos scire oportet quia omnium rerum suarum decimationem Deo fideliter reddere debent, et secundum episcoporum dispositionem sacerdotum et reliquorum clericorum usibus ceterisque ecclesiasticis utilitatibus distribuendae sunt. Qui vero [Col. 0570D] eas suo arbitrio et non secundum episcopi dispositionem dispensare conatur, duplicem reatum incurrit: unum quia dominicam substantiam impie subtrahit, alterum quia rem sacram sacrilega temeritate violare praesumit. Quisquis igitur post admonitionem episcopi et sacerdotum vel decimas dare [219 1Kb] contempserit, vel pro suo arbitrio quibus dandae non sunt dare praesumpserit, tamquam divinarum sanctionum contemptor [220 1Kb] et temerator, sacerdotalem vigorem plectendus et a sacrae communionis participatione removendus est.

[Col. 0571A] 18. Nulla ratione clerici aut sacerdotes habendi sunt, qui sub nullius episcopi disciplina et providentia gubernantur. Tales enim acefalos, id est sine capite, prisca ecclesiae consuetudo nuncupavit. Docendi sunt igitur seculares viri, ut si in domibus suis mysteria divina jugiter exerceri desiderant, quod valde laudabile est, ab his tamen tractentur, qui ab episcopis examinati fuerint, et ab ordinatoribus suis commendaticiis litteris comitati probantur, cum ad peregrina forte migrare necesse est. Si qui eorum contemptores canonum extraordinarie et inlicite ministrantes, et divina sacramenta taliter violantes inveniuntur, primum ab episcopo uterque admoneatur, et vagans, scilicet clericus vel sacerdos, et si qui ejus usurpativo fruitur officio, et si ab hoc noluerint [Col. 0571B] se temeritate compescere, excommunicentur. Sed et ille excessus omnino inhibendus est, quod quidam seculares viri presbyteros aut alios clericos conductores vel procuratores sive exactores fiscalium rerum vel redituum ac vectigalium constituunt. Si quis igitur deinceps hujus exhorbitationis reus inventus fuerit, uterque excommunicentur, tam ipse qui constituit, quam ille qui indigne paruit.

19. Quia terribiliter propheticus sermo minatur, ad usuram dantem et amplius accipientem in aeternum non esse victurum, et non habitaturum in tabernaculo altissimi, nec requieturum in monte sancto Dei, censemus ut quicumque haec perpetrasse inveniuntur, si supersunt a quibus usuras exigerunt, ipsis restituant quae superhabundantius abstulisse probantur. Si autem [Col. 0571C] decesserunt, heredibus eorum saltem medietatem refundant, aut elemosinis redimant quod cupiditate deliquerunt. Deinceps vero qui haec sectari inventus fuerit, si laicus est, excommunicetur; sacerdos autem vel clericus si ad episcopi admonitionem ab hoc turpi et pestifero negotio se non cohibuerit, proprii gradus periculum sustinebit.

20. Comperimus quod ab his qui secundum mundanas leges [221 1Kb] viduarum et orfanorum tutelam sibi vindicant, non solum neglegantur, verum etiam aliquotiens opprimantur; quibus ecclesiastica sollicitudine succurrendum censemus. Et si hujusmodi oppressores ad episcopalem admonitionem corrigi voluerint, gratulandum his est. Si autem in obstinationis impietate duraverint, suggerendum clementissimo [Col. 0571D] imperatori, quatinus ipse efficacem tutorem ejus tribuat, ut et illi remuneratio reddatur a Deo, et de inutili silentio sacerdotalis ordo non damnetur.

21. Quidam clericorum vel monachorum peregrinantes per diversas vagando provincias et civitates, multiplices spargunt errores et inutiles quaestiones disseminant, decipientes corda simplicium. De his decrevit sancta sinodus, ut ab episcopo loci detineantur, et ad metropolitanum deducti, [Col. 0572A] discussione ecclesiastica examinentur. Et si vanitatis atque jactantiae, non autem utilitatis aut doctrinae causa, has inquietudines serere reperiuntur in populis, velut ecclesiasticae pacis perturbatores congruenti disciplina macerentur.

22. Inventi sunt multi, et maxime de rusticis, qui adultas feminas sub parvulorum filiorum nomine in domibus suis introduxerunt, et postmodum ipsi soceri nurus suas adulterasse convicti sunt. Idcirco inhibendum decernimus, ut nulli deinceps imperfectae aetatis puero adulta femina jungatur. Sed cum ad aetatem idoneam adolescentes venerint, tunc legitimo possunt conubio copulari.

23. Quia pestiferas adhuc stirpes et reliquias artis magicae in tantum vigere ad nos perlatum est, [Col. 0572B] ut quaedam maleficae inlicitum amorem aliorum mentibus, aliis vero odium immittere dicantur, quaedam etiam venenariae sunt, ut quosdam peremisse multo populi rumore deferantur, hujusmodi diaboli ministras diligenti examinatione proditas, sub acerrima poenitentia redigendas statuimus, et in ipso tantum exitu, si tamen prius digna poenitentiae opera fecerint, reconciliandas esse permittimus.

24. Omni ratione caret, et religioni christianae noxium et contrarium noscitur, ut Judei a christianis vectigalia exigant, aut ullas civiles aut criminales causas intra christianos judicandi locum habeant. Quicumque igitur judiciariae potestatis super christianos aliquam administrationem Judeo tractare permiserit, a christiana cummunione pellatur.



CAPITULA COMITIBUS AB IMPERATORE PROPOSITA.
[Col. 0572C]

1. Ut aperte depraedationes quae fiunt adversus eos qui Romam orationis causa, eosque qui vel ad marcatum, aut ad alias utilitates suas proficiscuntur, quemadmodum comprimantur, ne fiant ulterius, comitum nostrorum consilium quaerimus.

2. Potentes autem, ne circa domos in quibus habitant oppressiones exerceant, quibus pauperes affliguntur [222 1Kb] , quia solent cum suis caballis, ac reliquis animalibus inter reliquas violentias aliorum prata decerpere, nihilhominus autem et hiemis tempore, occasione nutriendorum equorum illos affligunt, per eos etiam scire volumus, qualiter hoc emendandum sit.

3. Quando ad palatium, vel ad alia loca potentes [Col. 0572D] properant, et in exposcendis hospitiis pauperes adgravant, inquirere placet, qualiter haec oppressio fieri desinat.

4. Furta quoque quae crebro longe lateque per Italiam fiunt, quo studio reprimantur, inquirimus.

5. Et hoc scire volumus, qua censura redarguendi sunt illi, qui pontem Tycynensem totiens a nobis commoniti facere neglexerunt, et ut non solum ille, sed omnes [223 1Kb] Italiae pontes qui emendatione indigent, [Col. 0573A] qualiter ad statum antiquitatis revocentur.

6. Naves autem quae propter custodiam littoris, per mare sunt antiquitus ordinatae ad praecavendas adversariorum insidias, qualiter secundum ordinem eundem reparatae fiant, oportune consulimus, quoniam hac desidia non modica ex parte populus noster inimicorum insidias sustinet.

7. Qualiter autem palatia nostra, quae longa vetustate vel neglegentia sunt obsoleta, reparentur atque reficiantur, comitum nostrorum consultus inquiritur.

8. Et ut status rei publicae nostrae in hoc non videatur infirmari, dicant nobis si conveniens sit, ut unusquisque comes, domos a nobis susceptas, bene praevisas et commendatas habeat, aut si quae indigent [Col. 0573B] emendatione, statum pristinae soliditatis suscipere congruum videatur.

9. Qualiter autem missi domni ac genitoris nostri, ac nostri, vel apostolici, debito suscipiantur honore, dicendum est; atque ad nostram notitiam per comites nostros volumus perveniri, de quibus rebus, aut facultatibus, hujuscemodi sumptus et apparatus legationi designatae delegatus, sumebatur antiquitus, aut a quibus personis exigebantur parvareda, ut et nostro tempore idem ordo servetur, nec ad alias res aut personas usus iste retorqueatur.

10. Hoc etiam audire desideramus, si in juditio comitum prius miserorum causae, id est viduarum, pupillorum, ceterorumque pauperum quaerimoniae terminandae sint, ac deinde potentiorum; quod si ab [Col. 0573C] aliquo tales Christi pauperes sunt despecti, qualiter hoc emendare velint, inquirentibus nobis insinuent [224 1Kb] .



LEGES AB IMPERATORE PROMULGATAE.

De [225 1Kb] rebus vero saecularibus haec statuit piissimus imperator Hludowicus, quae gloriosi quoque genitoris ejus Hlotharii serenissimi Augusti auctoritate firmata sunt.

1. Perventum est ad nos quod eos qui Romam orationis causa pergunt, vel qui negotiandi gratia per regnum nostrum discurrunt, collecti latrones diripiant, eosque aliquotiens vulnerent vel occidant, et bona eorum diripiant. Ideo volumus, ut comites nostri, eorumque sculdassi [226 1Kb] adjunctis secum vassallis episcoporum, si necessitas fuerit, ubicumque [Col. 0573D] tales audierint [227 1Kb] , studiosissime perquirant, et [228 1Kb] eos capiant atque distringant. Et si hujus criminis reos invenerint, poenas in legibus positas, erga eos absque ulla neglegentia exsequantur, ut ab his malefactoribus regnum nostrum purgetur, et qui in nostra fiducia huc veniunt, sive orationis, seu [229 1Kb] negotiandi gratia, salvi esse possint. Sciat autem unusquisque fidelium nostrorum, quia quicumque comes, vel quilibet publicus minister, hujusmodi malefactoribus aut adsensum praebuerit, aut eos [230 1Kb] [Col. 0574A] persequi neglexerit, nostrae indignationis motum sentiet, et proprio honore privabitur.

2. Sed et hoc [231 1Kb] comperimus, quia ex diversis locis hujusmodi noxii homines inter se [232 1Kb] conspirent, et diversos comitatus circumeuntes, praedas et rapinas, per villas, seu et [233 1Kb] per vias, vel per silvas faciant, et innocentes homines depraedentur, et spolient; et hi quoque similiter volumus, ut diligenti studio perquisiti capiantur et distringantur. Et si obnoxii hujus sceleris inventi fuerint, legalibus poenis absque ulla dilatione subigantur [234 1Kb] , et hujusmodi inquietudo, et injusta direptio, a populo nostro auferatur, et liceat omnibus sub nostra ditione degentibus, cum salvatione et [235 1Kb] pace vivere, ut ordo rei publicae secundum justam administrationem [Col. 0574B] provisus [236 1Kb] , salvus et quietus permaneat.

3. Audivimus quoque quod quidam domos et possessiones habentes, concilient sibi atque consotient latrones aliunde venientes, eosque occulto foveant, et solatium dent [237 1Kb] ad tale facinus perpetrandum, ut quicquid ipsi ex pernitioso opere adquisierint, cum eis [238 1Kb] parciantur. Quod genus malefactorum pessimum judicamus, quia non solum ipsi mala peragunt, sed etiam aliorum opere et officio ad scelera utuntur. Ubicumque igitur in tali suspitione quilibet venerit, et rumor in populo dispersus fuerit, quod haec facinora exerceat, si adhuc propalatum [239 1Kb] non [240 1Kb] est, cum duodecim se expurget [241 1Kb] ; si autem jam [242 1Kb] in aliquo manifestus [243 1Kb] aut deprehensus est, [Col. 0574C] statim capiatur, et distringatur, et dampnationem legibus praefixam sustineat. Ubicumque vero sive manentes seu [244 1Kb] vagantes latrones comprehendere publici muneris administrator voluerit, et ille se defensare conatus fuerit, si inter haec forte eundem latronem occidi contigerit, nulla is qui eum occidit damnatione multetur, neque ullas inimicicias a parentibus, aut [245 1Kb] persecutionem ab ullo ejus amico vel propinquo sustineat. Et [246 1Kb] si aliquis ejus senior aut propinquus, propter hoc vindictam facere conatus fuerit, et judex publicus eum compescere non potuerit, per fidejussores idoneos talis persona ad nostram deducatur praesentiam, ut complices et fautores sceleratorum nostra animadversione flectantur. [Col. 0574D] Ubicumque autem fama est tales habitare, inquisitio per sacramentum, per omnem populum circa manentem fiat; et cujuscumque gentis aut conditionis fuerint [247 1Kb] per quos hoc inquiri melius potuerit, jusjurandum dare, cum a comite conventus fuerit, recusandi non habeat potestatem.

4. Sed et hoc pervenit ad notitiam nostram quod, quando potentes, et honorati, sive ecclesiastici ordinis [248 1Kb] sive saecularis, ad nos veniunt, a populo in quorum domibus mansiones accipiunt, suis usibus, [Col. 0575A] suorumque equorum necessaria per vim tollant, et hac occasione populus noster affligatur. Idcirco praecipimus ut omnis [249 1Kb] fidelis noster, quicumque ad nostram praesentiam properat, nihil in veniendo aut revertendo ab aliquo violenter tollat; set suis hominibus et equis, nisi forte ab amicis stipendia acciperit, ab hospitibus suis praecio justo comparet. Nam quicumque hujus mali famam habuerit, cum ad nos venerit, veracem hominem volumus ut det, qui pro suis omnibus juret, nihil eos in itinere tulisse. Et si forte in aliquo se suosque obnoxios recognoscit, donet idoneum hominem, qui juret et [250 1Kb] cuncta restituat, his quibus [251 1Kb] abstulisse visus est.

5. Hoc etiam multorum querellis ad nos delatum est, quod potentes et honorati viri, in [252 1Kb] locis quibus [Col. 0575B] conversantur, minorem populum depopulentur, et opprimant, et [253 1Kb] eorum prata depascant; mansiones etiam contra voluntatem privatorum hominum, sive pauperum, in [254 1Kb] eorum domibus suis [255 1Kb] hominibus disperciant, eisque per vim quaelibet tollant. Unde praecipimus ut hoc ulterius non fiat, sed unusquisque honoratus noster se suosque ex suo pascat. Et si de loco ad locum migrat, cum summa pace transeat, et neque in manendo, neque in iter agendo, onerosus et damnosus aliis existat. Et hoc sciant omnes quia quicumque deinceps hoc transgredi praesumpserit, nostrae indignationis motum sustinebit, et proprio honore carebit.

6. Quia eorum desidia et neglegentia, qui palatia nostra secundum antiquam consuetudinem restaurare [Col. 0575C] debuerant, in magno squalore et neglegentia sunt, et ad ruinam poene pervenerunt, praecipimus, ut absque dilatione restaurentur, et quicunque inde neglegens fuerit, sciat quia nostra jussione tamdiu ibi residebit, quousque quod neglexerit pleniter recuperatum habeat.

7. Certissime cognovimus quia publicae domus, quae in singulis civitatibus ad ornatum nostrae rei publicae antiquius constructae fuerant, eorum desidia [Col. 0576A] quibus commissae sunt, ad lapsum et ruinam poene pervenerint; unde jubemus, ut protinus restaurentur, et ad priorem statum recuperentur, quatinus nostris usibus, et externarum gentium legationibus quae ad nos veniunt, satis congrua et decora fiant.

8. Sepe nostra auctoritate monuimus ut Tycinensis pons, secundum antiquam dispositionem restauraretur, sed hactenus ab aliquibus neglectum est; unde praecipimus ut quicunque in Kalendas Marcias portionem suam pleniter restauratam non habuerit, tamdiu ibi ipse sedeat, quousque perfectissime consummatam habeat. Per singulas quoque provincias super quaelibet flumina ubi antiqua consuetudine pontes fieri soliti [256 1Kb] sunt, instanter volumus ut restaurentur; et si alicubi aliquis casus [Col. 0576B] exigit, ut pons noviter fiat, volumus ut communi opera totius populi circum habitantis ibi pons construatur.

9. Quia racionabiliter in singulis civitatibus cognovimus, unde missi transeuntes, vel stipendia, vel paravaredos acciperent, et nunc eorum temeritate violatum est quibus ipsa loca commissa sunt, et ab ordine suo res ad hoc deputatae ad alios usus convertuntur, praecipimus ut juxta priorum [257 1Kb] dispositionem, unde stipendia et paravaredos exigere consueverant, inde exigant, et nullatenus ad alios usus res ad hoc deputatae ullo modo retorqueantur.

10. Haec quae superius nostra auctoritate agenda et observanda decrevimus, omnimodis ab omnibus nostris fidelibus cum summa reverentia observanda [Col. 0576C] praecipimus; neque patimur ut nostra dispositio in aliquo titubet, aut a quocumque parvipendatur; hoc omnibus denuntiantes, quia quicumque his contraire praesumpserit, aut nostrae dispositionis ordinem non custodierit, et a nobis constituta temerare aut neglegere praesumpserit, si ecclesiastici est ordinis, secundum proprii gradus disciplinam cohercebitur; si autem et secularis muneris administrator est, nostra se noverit animadversione plectendum.




[Col. 0575]
HLOTHARII, HLUDOWICI ET KAROLI CONVENTUS APUD MARSNAM II. (An. 851.) [1Kb]





[NOTA.]

[Col. 0575D] Haec quae sequuntur capitula acta sunt anno 851 incarnationis Dominicae, quando tres fratres reges, Hlotharius scilicet, Hlodowicus et Karolus, secus municipium Trejectum, penes locum qui dicitur Marsna, iterum convenerunt, et consultu episcoporum et caeterorum fidelium eadem capitula subscripserunt manibus propriis [(48) 1Kb] , et inter se ac inter [Col. 0576D] fideles suos perpetuo se conservaturos promiserunt. Quae capitula singulorum in populo adnuntiationes sequuntur.

1. Ut omnium praeteritorum malorum et contrarietatum, et supplantationum ac malarum machinationum atque molitionum, seu nocimentorum [258 1Kb] in [Col. 0577A] invicem actorum, abolitio ita inter nos et apud nos fiat, et a nostris cordibus penitus avellatur cum omni malitia et rancore, ut nec in memoriam, ad retributionem duntaxat mali vel contrarietatis atque exprobrationis [259 1Kb] seu improperii, de caetero exinde quiddam veniat.

2. Ut [260 1Kb] tanta, Domino cooperante, inter nos verae caritatis benignitas abhinc inante maneat [261 1Kb] de corde puro et conscientia bona et fide non ficta, sine dolo et simulatione, ut nemo suo pari suum regnum aut suos fideles, vel quod ad salutem sive prosperitatem ac honorem regium pertinet, discupiat, aut forsconsiliet, aut per occultos susurrones libenter composita mendacia seu detractiones acceptet.

3. Ut unusquisque fideliter suum parem, ubicumque [Col. 0577B] necessitas illi fuerit, et ipse potuerit, aut per se, aut per filium, aut per fideles suos, et consilio et auxilio adjuvet, ut regnum, fideles, prosperitatem, atque honorem regium debite valeat obtinere. Et veraciter unusquisque erga alterum certatim demonstret, quia in fratris sui adversitate, si evenerit, fraterno modo contristatur, et in prosperitate illius laetatur. Et talem fidem, sicut inter nos modo abhinc in ante [262 1Kb] conservaturos confirmatum habemus, sic unusquisque infantibus fratris sui, si obierit, qui superfuerit, conservabit.

4. Et quia per vagos et tyrannica consuetudine inreverentes homines pax et quies regni perturbari solet, volumus ut ad quemcumque nostrum talis venerit, ut de his quae egit rationem et justitiam subterfugere [Col. 0577C] [263 1Kb] possit, nemo ex nobis illum ad aliud recipiat vel retineat, nisi ut ad rectam rationem et debitam emendationem perducatur. Et si rationem rectam subterfugerit, omnes in commune, in cujus regnum venerit, illum persequamur, donec aut ad rationem perducatur, aut de regno deleatur.

5. Similiter et de eo agendum est, qui pro aliquo capitali et publico crimine a quolibet episcopo corripitur vel [264 1Kb] excommunicatur [265 1Kb] , aut ante excommunicationem crimen faciens, regnum et regis regimen [266 1Kb] mutat, ne debitam poenitentiam suscipiat aut susceptam legitime peragat, interdum etiam incestam propinquam suam, aut sanctimonialem, vel raptam, sive adulteram, quam illic ei non licebat habere, fugiens secum ducit. Hic talis, cum episcopus [Col. 0577D] ad cujus curam pertinebit nobis notum fecerit, diligenter perquiratur, ne morandi vel latendi locum in regno alicujus nostrum inveniat, et Dei ac nostros fideles suo morbo inficiat; sed a nobis vel per ministros rei publicae constringatur, ut et simul cum diabolica praeda quam secum duxit ad episcopum suum redeat, et de quocumque crimine publico debitam poenitentiam suscipiat, aut susceptam ut legitime peragat compellatur.

6. Ut nostri fideles, unusquisque in suo ordine et [Col. 0578A] statu, veraciter sint de nobis securi, quia nullum abhinc inante contra legem et justitiam vel auctoritatem ac justam rationem aut damnabimus aut dehonorabimus, aut opprimemus vel indebitis machinationibus affligemus. Et illorum, scilicet veraciter nobis fidelium, communi consilio, secundum Dei voluntatem et commune salvamentum, ad restitutionem sanctae Dei ecclesiae et statum regni, et ad honorem regium atque pacem populi commissi nobis pertinenti, adsensum praebebimus; in hoc, ut illi non solum non sint nobis contradicentes et resistentes ad ista exsequenda, verum etiam sic sint nobis fideles et obedientes ac veri adjutores atque cooperatores, vero consilio et sincero auxilio, ad ista peragenda quae praemisimus, sicut per rectum [Col. 0578B] unusquisque in suo ordine et statu suo principi et suo seniori esse debet.

7. Ut sic simul conjuncti et nos fratres ad invicem, et nos cum fidelibus nostris, et fideles nostri nobiscum, et omnes simul cum Deo nos reconjungamus, et, ut nobis sit propitius, illi pro devoto munere offeramus, ut unusquisque omnium nostrum absque sua [267 1Kb] propria excusatione vel justificatione recognoscamus, in quibus aut singillatim aut communiter contra illius mandata et decreta suorum sanctorum fecimus aut consensimus in ordine ecclesiastico et statu regni, et per singula in medium illa producamus; et nemo nostrum suo aut propinquo, aut confoederato, immo nec sibi seculariter parcat, ut spiritaliter et salubriter parcere possit. Quin, sicut [Col. 0578C] praemisimus in praecedenti capitulo, vero consilio et sincero auxilio illa in commune certatim emendare totis viribus procuremus, quam citius rationabiliter poterimus.

8. Et si aliquis de subditis in quocumque ordine et statu de hac convenientia exierit aut se retraxerit, vel huic communi decreto contradixerit, seniores cum veraciter fidelibus suis haec secundum Dei voluntatem [268 1Kb] et legem ac justam rationem, velit aut nolit ille qui divino consilio et decreto et huic convenientiae resistens et contradicens fuerit, exsequantur. Et si aliquis de senioribus de hac convenientia exierit aut se retraxerit, vel huic communi decreto, quod absit, contradixerit, cum plures seniorum nostrorum fideles et regnorum primores in [Col. 0578D] unum convenerint, eorum qui haec observaverint seniorum consilio, et episcoporum judicio ac communi consensu, qualiter de eo qui debite admonitus incorrigibilis perseveraverit agendum sit, favente Domino decernemus. Et ut obnixius suprascripta capitula a nobis, auxiliante Domino, inviolabiliter observentur, et nos illa observaturos certius credatur, manibus propriis eadem subter firmavimus.



Adnuntiatio Hlotharii [269 1Kb] .

Volumus ut vos sapiatis, ut [270 1Kb] quid noster adventus [Col. 0579A] hic fuerit. Venimus hic, ut simul, adjuvante Deo, cum fidelibus nostris de Dei voluntate et statu sanctae ecclesiae ac regni, et communi nostro ac vestro profectu, consideraremus, sicut et fecimus; et gratias Deo, sumus inde sic adunati, et ad nos invicem, et cum fidelibus nostris, sicut nos recognoscimus, quia et infra regnum et extra regnum per marcas nostras nobis est necessarium.



Adnuntiatio Hludowici.

Sicut meus frater vobis [271 1Kb] dicit, magna necessitas est nobis et isti populo christiano qui nobis est a Deo commissus, ut nos ad invicem sic concordes et uniti simus, quomodo Dei voluntas est et verae fraternitati convenit. Quod usque modo, postquam Deus istud regnum in manus nostras post patrem [Col. 0579B] nostrum misit, per omnia, sicut necessitas fuerat, non fuimus: et ideo tanta Deo contraria et nobis ac vobis impedimentosa acciderunt. Et quia modo, Domino adjuvante, sic sumus unanimes sicut per rectum esse debemus, sciatis quia unusquisque nostrum paratus est, ut suum fratrem ubicumque necessitas fuerit, et infra patriam et foris patriam, aut per se ipsum aut per infantem vel fideles suos, et [Col. 0580A] consilio et auxilio sic adjuvet, sicut frater fratri per rectum facere debet.



Adnuntiatio Karoli.

Sciatis quia et nos et fideles nostri veraciter recognoscimus, quia partim necessitate, partim indebita voluntate, sicut meus frater Hludowicus vobis dixit, multa acciderunt in isto regno, quae nobis necesse non fuerat. Et sciatis quia nunc, gratias Deo, adunati sumus, et nos ad invicem, et cum fidelibus nostris, et una cum Dei adjutorio, quanto melius et citius rationabiliter possumus, procuremus, qualiter quae neglecta sunt, emendata fiant, ut et Deus sit nobis propitius, et ecclesiasticus ordo debitum honorem habeat, et regni nobis commissi prosperitas proveniat, et iste populus christianus pacem habeat, et [Col. 0580B] vobis lex et justitia conservetur, et vos nobis, sicut antecessores vestri nostris antecessoribus fecerunt, debitum honorem et auxilium exhibeatis. Et qualiter hoc consideratum et veraciter confirmatum manibus propriis habeamus, hic vobis relegetur.

Et relecta sunt in conspectu totius populi suprascripta capitula.




[Col. 0579]
HLUDOWICI GERMANIAE REGIS CONVENTUS MOGUNTINUS. (An. 751. Oct. 3.) [3Kb]



Canon Hludowici regis.
[Col. 0579B]

Anno Dominicae incarnationis 852, [272 1Kb] indictione 15, regis vero orthodoxi atque gloriosi et vera clementiae dignitate praecipui Hludowici, anno 18, mense Octobre, die tertio, ex voluntate atque praecepto ejusdem serenissimi principis, sancta synodus habita [Col. 0580B] est in civitate Magontia, metropoli Germaniae, praesidente Rabono, venerabili ejusdem civitatis archiepiscopo, cum ceteris episcopis orientalis Frantiae, et Bajoariae, atque Saxoniae. Hoc est Liuprammo Juvavensi [273 1Kb] archiepiscopo, Zozbaldo [(49) 1Kb] episcopo, Salomone episcopo [(50) 1Kb] Essone episcopo [(50*) 1Kb] , Lantone episcopo [Col. 0581A] [(51) 1Kb] , Otkario episcopo [(52) 1Kb] , Gebehardo episcopo [(53) 1Kb] , Hemmone episcopo [(54) 1Kb] , Baturato episcopo [(55) 1Kb] , Gozperto [(56) 1Kb] episcopo, Erchanfrido episcopo [(57) 1Kb] , Hartwigo episcopo [(58) 1Kb] , Lantfrido [(59) 1Kb] episcopo, Altfrido episcopo [(60) 1Kb] , Liutprando [274 1Kb] episcopo [(61) 1Kb] , Diatmaro chorepiscopo, Folchardo chorepiscopo, Albericho chorepiscopo, Reginhario chorepiscopo [(62) 1Kb] , Grimaldo [(63) 1Kb] abbate, Rathleiho [(64) 1Kb] abbate, Hantone [(65) 1Kb] abbate, et reliquis aecclesiastici ordinis viris, presbiteris videlicet, monachis atque diaconibus, a quibus statutum est haec synodalium decreta gestorum, quorum capita subter adnexa [275 1Kb] sunt.

1. De concordia episcoporum comitumque fidelium. Sane opus est ut pax et concordia sit atque unanimitas [Col. 0581B] in populo christiano, quia unum Deum patrem habemus in coelis, et unam matrem aecclesiam, unam fidem, unum baptisma [276 1Kb] : ideo in una pace et unanimitate concorditer vivere debemus, si ad unam et veram hereditatem regni coelestis cupimus pervenire; quia non est dissensionis Deus, sed pacis, ut ipse ait: Beati pacifici, quoniam filii Dei vocabuntur. Igitur si inter omnes fideles pax, et concordia habenda est, dicente Apostolo: Pacem sequimini et sanctimoniam, sine qua nemo videbit Deum; multo magis inter episcopos et comites esse debet, qui post imperialis apicis dignitatem [277 1Kb] populum Dei regunt. Ita enim inter se concordiam habent [278 1Kb] , ut alterutrum sibi ad Dei servitium peragendum, et ministerium suum explendum non solum non noceant, [Col. 0581C] quin potius adminiculo sint [(66) 1Kb] .

2. De potestate episcoporum. Ut episcopi potestatem habeant res ecclesiasticas praevidere, regere, gubernare, atque dispensare secundum canonum auctoritatem, volumus: et ut laici in eorum ministerio oboediant episcopis ad regendas aecclesias, viduas et orphanos defensandos; et ut oboedientes sint eis ad eorum christianitatem servandam; consentientesque sint comites et judices praesulibus suis ad justitias faciendas, juxta praecepta divinae legis, [Col. 0582A] et nullatenus per aliquorum mendatium vel falsum testimonium neque perjurium, aut per praemium, lex justa in aliquo depravetur [(67) 1Kb] .

3. De decimis exquirendis. Volumus, ut decimae quae singulis dantur aecclesiis, per consulta episcoporum a presbiteris ad usus aecclesiae et pauperum summa diligentia dispensentur. Quatuor autem tam de redditibus [279 1Kb] , quam de oblatione fidelium, prout cujuslibet aecclesiae facultas admittit, sicut dudum rationabiliter decretum est, convenit fieri portiones. Quarum sit una pontificis, altera clericorum, tertia pauperum, quarta fabricis applicanda juxta constitutionem episcopalem. Admonendum tamen est, ut decima Deo omnino dari non neglegatur, quam ipse Deus sibi constituit dari; quia timendum est, si quis [Col. 0582B] Deo suum debitum abstrait, ne forte Deus per peccatum suum auferat ei necessaria sua. Dicit enim Deus taliter in Levitico [(68) 1Kb] de decimis: Omnes decime terre, sive de fructibus, sive de pomis arborum, Domini sint, et illi sanctificantur boves et oves et caprae, quae sub pastoris [280 1Kb] virga transeunt; quicquid decimum venerit, sanctificabitur Domino. Si quis mutabitur [281 1Kb] , et quod mutat, et quod mutabitur sanctificabitur Domino. Non eligetur [282 1Kb] , nec bonum nec malum, nec altero commutabitur, et non redimetur. Sed quia modo multi inveniuntur decimas dare nolentes, statuimus, ut secundum Domini praeceptum, ammoneantur semel et secundo atque tertio; si non emendaverint, anathematis vinculo constringantur usque ad satisfactionem et emendationem congruam. [Col. 0582C] Nam hoc censuimus, quia sacri conones praecipiunt, de decimis fidelium quattuor fieri portiones, ex quibus una ad susceptionem pertineat episcopi. Statuimus ut per aecclesias monachorum vel laicorum et per capellas dominicas seu beneficiatas [283 1Kb] , ubi decime dantur, episcopi digno honore suscipiantur, ut ecclesiasticum officium ibi persolvere possint [(69) 1Kb] Ecclesiae antiquitus constitute [284 1Kb] propter nova oratoria nec decimis nec possessionibus aliis priventur, nec ullam omnino injuriam patiantur [(70) 1Kb] .

[Col. 0583A] 4. Ut nullus audeat inmunitates [285 1Kb] infringere. Quisquis [286 1Kb] fastu superbie elatus domum Dei ducit contemptibilem, et possessiones Deo consecratas, atque ob honorem Dei sub regia inmunitatis defensione constitutas inhoneste tractaverit, vel infringere praesumpserit, quasi invasor et violator domus Dei excommunicetur. Decet enim ut indignationem Domini atque ipsius regis sentiat, cujus benevolentiae contemptor, et constitutionis praevaricator exstitit. Nihilominus tamen rex sue concessionis inmunitatem ab omnibus dicionis suae subjectis inlaesam conservare praecipiat; assensum vero non praebeat inprovide affirmantibus, non debere esse res dominicas, id est Domino dominantium traditas, ita sub defensione regis, sicut propriae suae haereditates; [Col. 0583B] magis magisque advertat, quia quanto Deus excellentior est homine, tanto praestantior est divina causa mortalium possessione. Quocirca [287 1Kb] decipitur, quisquis plus in propriis quam in dominicis rebus gloriatur; quarum divinarum defensor, et custos [288 1Kb] divinitus statutus, diligenti cura non solum eas servare, sed etiam multiplicare debet; magisque illa quae diximus praestantiore quam sua defendere illum oportet et augmentare. Si quis igitur insanus inportunitate inprobitatis suae regem a recto proposito pervertere temptaverit, nullisque remediis mitigare posse visus fuerit, licet obsequiis aliquibus transitoriis sit necessarius, abscidendus ab eo projiciendusque est, juxta illut evangelicum: Si pes, manus oculusque tuus scandalizet [(71) 1Kb] te, erue illam et projice [Col. 0583C] abs te.

5. Ut heredes ecclesiam [289 1Kb] non dividantur. Perlatum ad nos est quod inter heredes ecclesie in rebus propriis constitute dividantur, et tanta per eandem divisionem simultas [290 1Kb] oriatur, ut unius altaris quattuor partes fiant, et singulae partes singulos habeant presbiteros; quod [291 1Kb] sine discordia et simultate nullo modo augeri potest. Unde nobis visum est quod hujuscemodi ecclesiae inter heredes dividi non debeant, et si in contentionem venerint, et simultates inter eos surrexerint, per quas sacerdos suo ibi officio canonice fungi non possit, praecipiatur ab episcopo civitatis, ut nullo modo ibi missarum solemnia celebrentur, donec illi ad concordiam redeant ex pari voto, atque consilio ecclesia illa sacerdotem [Col. 0584A] canonice habeat, qui libere suum ministerium ibi peragere possit.

6. Ut episcopi venationem non exerceant. Ut omnis controversia quae de ecclesiasticis rebus fit secundum divinam legem sub duobus vel tribus testibus terminetur, dicente Domino [(72) 1Kb] : Non unus stet contra alium; sed in ore duorum vel trium testium fiat omne verbum contra episcopos, qui canes vel cetera joca habere volunt. In psalmo 24 sicut scriptum est: Confundantur omnes inique agentes supervacue, et in 30o: Odisti observantes vanitates supervacue, vel sicut hebraica translatio habet: Odisti custodientes [292 1Kb] frustra. In Jona quoque propheta: Qui custodiunt vanitates frustra [(73) 1Kb] misericordiam suam derelinquunt. Hinc ergo pensandum est, si illi qui adquirendis [Col. 0584B] transitoriis rebus elaborant; quae aliquando necessaria putantur, contra quas necessitates in praedictis psalmis orat: De necessitatibus meis erue me, et salvasti de necessitatibus animam meam, confusione vel odio Dei digni sunt, aut misericordiam suam derelinquunt, Deum videlicet cui dicimus vel cui cantamus: Deus meus, misericordia mea, quanto magis illi, qui ea diligunt quae nullius sunt utilitatis. Item 39o psalmo scriptum est [(74) 1Kb] : Beatus vir, cujus est nomen Domini spes ejus: et non respexit in vanitates, et insanias falsas; et secundum ebraicum: Beatus vir, qui posuit Deum confidentiam suam, et non est aversus ad superbias pompasque mendatii. In 118 [293 1Kb] . Averte oculos meos, ne videant vanitatem. In libro Jeremiae prophetae, in verbis Baruch [(75) 1Kb] scriptum [Col. 0584C] est: Ubi sunt principes nationum, et qui dominantur bestiarum, quae sunt super terram? qui in avibus ludunt, qui peccuniam thesaurizant et aurum, in quo confidebant homines, et non est finis possessionis ipsorum? qui in argento fabricant, et solliciti sunt, et non est inventio operum ipsorum? Exterminati sunt, et in infernum descenderunt, et alii surrexerunt pro eis. Pensandum omnibus est in hac sententia, quia si principibus et laicis hominibus etiam paganis nihil prodest, quia dominantur bestiarum et in avibus ludunt, quanto magis episcopis obest [294 1Kb] et quibus portare neque sacculum neque peram licet, neque duabus indui tunicis, et quibus possidere aurum [(76) 1Kb] vel argentum vel aes in zona non licet, quomodo possidere canes licebit; et qui in via virgam [Col. 0585A] ferre non debent, quomodo accipitres portare debebunt? Sic rite canones praecipiunt ut episcopus vilem subpellectilem mensae ad victum pauperum habeat, et dignitatis suae auctoritatem fide et vite meritis querat. Nam pastor a pascendis ovibus vocatus est, non a canibus: sicut per prophetam [(77) 1Kb] dicitur: Nonne oves pascuntur a pastoribus? Hinc Bonefacius in synodalibus decretis sub Carlomanno duce et principe Francorum habitis [(78) 1Kb] ait venationes et silvaticas vagationes cum canibus omnibus servis Dei interdici; similiter ut accipitres et falcones non habeant. In concilio vero Agatensi [(79) 1Kb] et reliquis sanctorum Patrum conventibus [295 1Kb] pari ratione hoc modo diffinitum est: Episcopis, presbiteris atque diaconibus canes ad venandum atque falcones [Col. 0585B] ceterasque ad ludendum aves habere non liceat; quod si quis talium personarum in hac voluntate fuerit detentus, si episcopus est, tribus mensibus a communione suspendatur, presbiter duobus, diaconus uno ab omni officio ecclesiastico et communione removeatur.

7. De continentia presbiterorum. Id [296 1Kb] etiam ad custodiendam vitam et famam speciali ordinatione praecipimus, ut nullus clericorum extraneae mulieri qualibet collatione aut familiaritate jungatur; et non solum in domo illius extranea mulier non accedat, sed nec ipse frequentandi ad extraneam mulierem habeat potestatem, sed cum matre tantum et sorore, filia et nepte, si habuerit, liberam habeat potestatem. Item in sequente capitulo [(80) 1Kb] ancillas vel [Col. 0585C] libertas a cellario vel secreto ministerio et ab eadem mansione in qua clericus manet, placuit removeri. In concilio vero Hilardense [(81) 1Kb] capitulo 15 ita praecipitur: Familiaritatem extranearum mulierum licet ex toto sancti Patres antiquis monitionibus praeceperint clericis evitandam, id nunc tamen nobis visum est, ut qui talis probabitur, post primam et secundam ammonitionem si emendare neglexerit, donec in vitio perseverat, officii sui dignitate privetur. Quod si se Deo juvante correxerit, sancto ministerio restauretur.

8. De excusatione prespiterorum et diaconorum. Si quis presbiter vitae suae neglegens pravis exemplis mala de se suspicari permiserit, et populus ab episcopo juramento seo [297 1Kb] banno christianitatis constrictus, infamiam ejus patefecerit, et ceteri accusatores [Col. 0585D] criminis ejus defuerint, admoneatur primo seorsum ab episcopo, deinde sub duobus vel tribus testibus; si non emendaverit, in conventu presbiterorum episcopus eum publica increpatione admoneat. Si vero nec sic se correxerit, ab officio suspendatur usque ad dignam satisfactionem, ne [Col. 0586A] populus fidelium in eo scandalum patiatur. Si autem accusatores legitimi fuerint, qui ejus crimina manifestis indiciis probare contenderint, et ipse negaverit, tunc ipse cum sociis suis ejusdem ordinis sex viris, si valet, a crimine semetipsum expurget. Diaconus vero, si eodem crimine accusatus fuerit, semetipsum cum tribus examinet.

9. De infantibus obpressis. Si quis infantem suum incaute oppresserit aut vestimentorum pondere suffocaverit post baptisma, proximos 40 dies peniteat in pane et aqua et oleribus atque leguminibus, et a conjugio se abstineat. Postea tres annos in penitentia exigat [298 1Kb] per legitimas ferias, et tres quadragesimas. Et si ante baptismum oppresserit infantem, proximos dies 40, ut supra. Postea vero [Col. 0586B] quinquennium expleat.

10. De adulterio [299 1Kb] . Si quis incestum [300 1Kb] occulta commiserit, et sacerdoti occulte confessionem egerit, indicetur ei remedium canonicum quod subire debuerat, si ejus facinus publicum fuisset; verum quia latet commissum, detur ei a sacerdote consilium, ut saluti animae suae per occultam penitentiam prospiciat; hoc est ut veraciter ex corde peniteat, se graviter deliquisse, et per jejunia et elemosinas vigiliasque, atque per sacras orationes cum lacrimis se purgare contendat, et sic se ad spem veniae per misericordiam Dei pervenire confidat.

11. De homicidio. Si quattuor vel quinque seu etiam plures contra hominem unum rixati fuerint, et ab his vulneratus mortuus fuerit, quicumque [Col. 0586C] eorum plagam imposuisset, secundum statuta canonum ut homicida judicetur, septem annorum penitentiam subeat; hoc est proximos dies 40 peniteat in pane et aqua et leguminibus et oleribus, abstineat se ab uxore et ingressu ecclesie, deinde 3 annos abstineat se a carne, vino, medone et cervisa mellita, exceptis festis diebus et gravi infirmitate. Reliquos autem quattuor tribus legitimis feriis in singulis hebdomadibus et 3 quadragesimis in annis singulis a carne tantum abstineat. Albgis, qui uxorem Patrichi publice auferens ad extremos fines regni duxit in rudem [301 1Kb] adhuc christianitatem gentis Maraensium, et crimine adulterii ecclesiam Christi diffamavit, communi consilio decernimus, ut jussu regis in exilium missus, juxta sacrorum canonum [Col. 0586D] statuta penitentiam pleniter agat, id est 3 annos cum pane et aqua et leguminibus atque holeribus, exceptis praecipuis festivitatibus, et postea 4 annos alios per singulas ebdomadas tres dies similiter abstineat, et tres quadragesimas, nisi infirmitas nimia hoc illum prohibeat ita inplere, et deposito [Col. 0587A] militari cingulo omni tempore vitae absque conjugio permaneat. De Battone [(82) 1Kb] , qui accusatur homines quinque occidisse, judicavimus eum, et a conjugio se abstinere, et usque ad finem vite sue in penitentia perseverare.

12. De concubinis. Quod si quislibet concubinam habuerit, que non legitime fuit desponsata, et postea desponsatam rite puellam duxerit abjecta concubina, habeat illam quam legitime desponsavit. De hoc Leo papa in decretis suis ita diffinivit dicens: Dubium non est eam mulierem non pertinere ad matrimonium, in qua docetur nuptiale non fuisse mysterium; paterno arbitrio viris junctae carent culpa, si mulieres, que a viris habebantur, in matrimonio non fuerunt, quia aliud est nupta, aliud concubina [Col. 0587B] [(83) 1Kb] .

13. Item de homicidiis. Ubi manifestari potest, quemlibet hominem perpetrasse homicidium, secundum canones condignum penitentiae judicium illi ingeratur. Si autem manifestis indiciis non potest probari eum homicidam esse, nec ipse vult confiteri, omnipotentis Dei judicio, cui omnia occulta manifesta sunt, reservetur, eique tamen indicetur, quod communione ecclesiastica indignus sit, donec perpetratum crimen per confessionem et penitentiam condignam ab hoc crimine se absolvere decertet [302 1Kb] . Si maritus uxorem aut uxor maritum interfecerit, equum judicium sit super eos, dicente Domino [(84) 1Kb] : Non facias quod iniquum est, nec injuste judicabis, nec consideras personam pauperis, nec honores vultum [Col. 0587C] potentis; juste judicabis proximum tuum, sive dives sit ille sive peregrinus; nulla erit distantia personarum, ita parvum audietis ut magnum; nec accipietis cujusquam personam, quia Dei judicium est. Idcirco uterque eorum in hujusmodi criminis accusatione si negaverit, pari judicio examinetur.

14. De operibus servilibus que diebus Dominicis non sunt agenda. Statuimus [(85) 1Kb] quoque secundum quod in lege Dominus praecepit, ut opera servilia diebus Dominicis non agantur, sicut et bonae memoriae genitor meus in suis synodalibus edictis mandavit, quod nec viri ruralia exerceant, nec in vinea colenda, nec in campis arando, nec in metente vel foenum secando, vel sepem ponendo, nec in silvis stirpando, [Col. 0587D] vel arbores caedere, vel in petris laborare, nec domos struere, nec in orto laborent, nec ad placita conveniant, nec venationes exerceant; et tria carraria opera licet fieri in die dominico, id est hostialia carra, vel victualia, et si forte necesse erit corpus cujuslibet duci ad sepulchrum. Item femine opera [Col. 0588A] textilia non faciant, nec capulent vestitus, nec consuant, vel acupile fiant, nec lanam carpere, nec linum battere, nec in publico vestimenta lavare, nec berbices tondere habeant licitum: ut omnimodis bonorum requies die Dominico persolvatur; sed ad missarum solemnia ad ecclesiam undique conveniant, et laudent Deum pro omnibus bonis, que nobis in illa die fecit.

15. Qui uxorem habet et simul concubinam. De eo qui uxorem habet, si concubinam habuerit, non communicet. Ceterum autem is qui non habet uxorem, et pro uxore concubinam habet, a communione non pellatur, tantum aut unius mulieris, aut uxoris aut concubinae, ut ei placuerit, sit conjunctione contentus. Alias vero vivens, abiciatur, donec desinat [Col. 0588B] aut ad penitentiam revertatur.

16. De parvulis infirmis baptizandis. Si parvulus egrotans ad quemlibet presbiterum baptismi gratia de cujuslibet parrochia allatus fuerit, ei baptismi sacramentum nullomodo non negetur. Si quis hoc munus petenti [303 1Kb] concedere detractaverit, et ille parvulus absque baptismatis gratia mortuus fuerit, noverit se ille, qui eum non baptizavit, pro ejus anima rationem redditurum in die judicii.

17. Ut nullus presbyter alii suam parrochiam intervenire praesumat. Nullus presbyter fidelibus sanctae Dei ecclesiae de alterius presbyteri parroechia persuadeat, ut [(86) 1Kb] suam ecclesiam concurrant derelicta propria ecclesia, et suas decimas sibi dent. Sed unusquisque sua ecclesia contentus et populo, [Col. 0588C] quod sibi non vult fieri, alteri nequaquam faciat, juxta illud evangelicum [(87) 1Kb] : Quecumque vultis ut faciant vobis homines, hec eadem facite illis. Quisquis autem contra haec constituta venerit, aut his monitis nostris reniti temptaverit, aut gradum se sciat amissurum, aut [304 1Kb] in carcere longo tempore detinendum.

18. Ut nullus alterius [(88) 1Kb] clericum sollicitet. Hoc quoque modis omnibus prohibemus, ut nullus vestrum alterius clericum sollicitet aut recipiat, quia gravis de hac re in sacris canonibus sententia est.

19. Ut nullus presbyter munera dare [(89) 1Kb] praesumat alterius ecclesiam subripere. Si quis presbyter [Col. 0588D] inventus fuerit alicui clerico aut laico munera dare aut dedisse, ut ecclesiam alterius presbiteri subripiat, sciat se pro hac rapina et seva cupiditate aut gradum amissurum, aut in carceris erumna longo tempore penitentiam agendo detinendum.

20. De presbiteris qui habuere conjugia. Quicumque [Col. 0589A] discernit a presbitero qui uxorem habuit, quod non oporteat eo ministrante de oblatione percipere, anathema sit.

21. Ut presbyteri honorem habeant. Quod non oporteat diaconum coram presbytero sedere, sed jussione presbyteri sedeat. Similiter autem et diaconus honore habeatur ab obsequentibus, id est subdiaconis et omnibus clericis.

22. Non licet in quadragesima festa celebrare. Quod non oporteat in quadragesima panem benedictionis offerri nisi sabbato et dominico, id est natalicia vel festa sanctorum celebrare.

23. Non licere clericis spectaculis [305 1Kb] ludicris [306 1Kb] [Col. 0590A] interesse. Quod non oporteat sacerdotes aut clericos quibuscumque spectaculis in coenis aut in nuptiis interesse, sed antequam thimelici [307 1Kb] ingrediantur, exsurgere eos convenit atque inde descendere [308 1Kb] .

24. Non licere missam cantare in domo. Quod non oporteat in domibus oblationes celebrari ab episcopis vel presbiteris, id est missam cantare.

25. In concilio Chalcedonense. Quod non oporteat episcopos aut quemlibet ex clero per peccunias ordinari; qui utique deponendi sunt, et qui ordinet et qui ordinantur, nec non et qui mediator inter eos.




[Col. 0589]
KAROLI II SYNODUS SUESSIONENSIS. (An. 853. April. 22.) [1Kb]





[NOTA.]

[Col. 0589B] Ista capitula constituta sunt a domno Karolo in synodo apud Suessionis civitatem, in monasterio sancti Medardi, anno incarn. Domini 853, in mense Aprili [309 1Kb] .

1. Regnante in sempiternum domino Deo universorum, anno [310 1Kb] incarnationis ejusdem domini Dei nostri Jesu Christi 853, anno vero regni gloriosi Karoli, filii Hludowici religiosissimi augusti, tertio decimo, indictione prima, episcopis juxta instituta canonum synodum celebrare volentibus, annuit idem rex Karolus, eosque apud urbem Suessionum in monasterio sancti Medardi et sancti Sebastiani, 10 Kalendas Maias convenire praecepit; ubi posthabitis secularibus curis, ipse quoque rex adesse dignatus est, ut non solum devotione ecclesiae se filium esse ostenderet, verum etiam, sicubi opus esset, protectorem [Col. 0589C] regia potestate monstraret. Cum itaque praesules diversarum ecclesiarum, pio rege multa humiliter et prudenter proponente, tractassent potius quaedam quam diffinissent, 6 Kalendas Maias synodo praesidentibus Hincmaro Remorum, Wenilone [311 1Kb] Senonum, Amalrico Turonorum [312 1Kb] , metropolitanis episcopis, idem Remorum metropolitanus episcopus venerabilis Hincmarus ostendit non paucos a decessore suo Ebone [313 1Kb] , postquam canonice depositus fuerit, nec vero [314 1Kb] canonice restitutus, inrationabiliter ordinatos. Jam rex absque ulla ambitione synodum solus ingressus, simpliciter cum episcopis residebat. Serie igitur depositionis memorati Ebonis plenissime prolata, multis metropolitanis pluribusque [Col. 0590B] aliis episcopis, qui auctores fuerunt, recitatis, restitutionis autem illius [315 1Kb] non canonicae, immo nec veresimilis, paucis admodum et aliarum regionum praesulibus nominatim expressis, claruit praefatum Ebonem episcopale officium illicite repetisse, quosque gradibus ecclesiasticis aestimatus fuerit promovisse, damnationi potius obnoxios effecisse: Hincmarum autem successorem ejus, canonicis sanctionibus caute ac subtiliter observatis, ad sedem accessisse, et praeter decreta majorum in hac parte nihil omnino moliri; sicut [316 1Kb] in gestis synodalibus exinde ab episcopis ejusdem concilii more canonico confirmatis plenius edocetur.

2. Postmodum venerabilis Wenilonis [317 1Kb] Senonicae urbis metropolitani episcopi suffraganeus Nevernensis [Col. 0590C] ecclesiae, nomine Herimannus, pro suis excessibus [318 1Kb] , quos corporali molestia saepe dicebatur admittere, a sanctis praesulibus modeste [319 1Kb] et acriter increpatus est, quod prius frequenter correptus, ordini sacratissimo perseverantia levitatum [320 1Kb] adhuc injuriam faceret. Et in praesentia principis infirmitatem pastoris nequaquam fastidientis, injunctum est metropolitano ejus, ut adjunctis secum aliquot episcopis, ad oppidum Nevernense [321 1Kb] accederet, et omnia ibi negotia ecclesiastica sapienter componeret; ipsum vero coepiscopum suum Herimannum apud urbem Senonum secum haberet, donec [322 1Kb] aestivum tempus, quod valde contrarium infirmitati illius ferebatur, pertransiret, et sic, Domino annuente, [Col. 0591A] abstinentia competenti assuetum, episcopali gravitate instructum, apostolicis moribus informatum, clerus et populus eum ad sedem propriam utiliter, favente Dei [323 1Kb] gratia, revocaret.

3. De Burchardo etiam, qui Carnotenam [324 1Kb] ecclesiam tenebat, statutum est ut aut se idoneum ad sumendum episcopalem gradum admonitu Wenilonis metropolitani episcopi ostenderet, aut certe pronam in se clementiam principis cognoscens, cederet [325 1Kb] , in utroque Dei judicium experturus. Igitur sequenti die causa illius ad medium deducta, venerabiles episcopi, Remorum metropolitanus Hincmarus, Ludgunensium Pardulus, Aurelianorum Agius [326 1Kb] , seorsim eum admonere praecepti sunt, ut si [327 1Kb] absque discrimine valeret, officium se posse aggredi fateretur; aut si [Col. 0591B] non posset, propter Dei timorem, impossibilitatem ingenue confiteretur. Parte cleri, quae praesens erat, hac laicorum bonum ei testimonium perhibente, memoratis praesulibus suadentibus, ad concilium intromissus, tanto quidem gradu se dignum esse profiteri arrogantiae asseruit esse, non veritatis. Si quis vero crimen aliquod sibi vellet obicere, ad id purgandum se paratum esse firmavit. Nullo qui id conaretur existente, decrevit sancta synodus, ne diu Carnotum sedes vacaret, sed directis illuc, secundum voluntatem metropolitani episcopi venerabilis Wenilonis, qui electionem praefati Burchardi [328 1Kb] recognoscerent, et ipsi referrent, optantibus [329 1Kb] canonice ordinaretur episcopus.

4. Praeterea Cenomannicae [330 1Kb] urbis Aldricus episcopus, [Col. 0591C] paralysi dissolutus, epistolam direxit, causam suae absentiae insinuans, petensque ut maxime sibi adhuc [331 1Kb] viventi, et quandocumque [332 1Kb] defuncto, sacris precibus opitularentur. Quod exuberantes caritate se facturos omnes promiserunt, et metropolitano illius, Turonicae urbis venerabili episcopo Amalrico, ut ad eandem urbem accederet, injunxerunt, et quaecumque essent eidem ecclesiae proficua, ut strenue exequeretur, unanimiter praeceperunt [333 1Kb] .

5. Ante hoc tempus venerandi concilii, obtinente Pippino, Pippini regis filii Hludowici piissimi augusti filio, Aquitaniam, consentiente etiam avunculo ejus glorioso rege Karolo, cui eadem provincia in partem obtigerat, ecclesiastica disciplina et militari soluta, eadem regio a suis indigenis valde vastata est, et [Col. 0591D] multi illic impune illicita perpetrarunt. Tandem aliquando respiciente Deo populum suum, idem Pippinus a suis contemptus et desertus, atque in potestatem avunculi sui Karoli redactus, consilio reverendissimorum pontificum et procerum attonsus, et in habitu monachico ad monasterium sancti Medardi custodiendus et docendus deductus est. Ibi duo quidam monachi habitu, sui propositi vix credibiliter transgressores, ardentes immodica cupiditate, eundem Pippinum abducere conati sunt, et pacem christiani populi [Col. 0592A] dissipare. Quos praesentibus diversorum coenobiorum religiosis abbatibus, et causam subtiliter juxta regulam beati Benedicti examinantibus, concors congregatio sancti Medardi a sua unanimitate praecidit, attestata se ab horum crimine longe absistere, quod usitatas culpas jam inde ab initio hujus religionis monachorum omnium, praeter duntaxat Eutychis et aliorum haereticorum, facile superaret. Ejectos jussu venerabilis Rothadi [334 1Kb] , Suessionum episcopi, ad synodi audientiam archidiaconus deduxit; et partim confessi, partim convicti conspirationis malum perpetrasse, canonum severitate depositi sunt---presbyteri quippe erant---et separatim in monasteria sui ordinis longe distantia relegati, ut deinceps nemo tale quid committere auderet, nisi qui similia perpeti non timeret.

[Col. 0592B] 6. Post haec gloriosissimus domnus rex Karolus coram sacra synodo quemdam diaconum Remensis ecclesiae nomine Ragamfridum impetiit, quod praecepta falsa regio nomine compilasset, sicut ad eum quorumdam suggestionibus et verisimilibus indiciis esset perlatum. Unde quia putatum est quibusdam significationibus, ut purgationem sui isdem diaconus subterfugere voluisset, aliis aliter dicentibus, visum est omnibus in eodem sacro conventu degentibus, [Col. 0592C] ut ab omni concilio illi interdiceretur, ne a parochia Remensi quoquo modo praesumpsisset [335 1Kb] abscedere, donec se ab illis quae ei impingebantur idoneum redderet, vel competenter satisfacere procuraret. Quod et omnibus singillatim episcopis illi auctoritate episcopali praecipientibus, ex divino mandato est interdictum.

7. Septima actione eidem sacrae synodo idem christianissimus domnus rex Karolus haec quae sequuntur capitula proposuit, [Col. 0592D] et consultu eorumdem episcoporum ea per regnum suum innotescenda, exercenda et conservanda commonuit, praecepit et confirmavit.


[Col. 0592B] Codex suppl. Lat. 75. [1Kb]

6. Ut in civitatibus, et monasteriis utriusque sexus et ordinis, Dei cultus quam proxime fieri posset instauraretur, statuit sancta synodus, annitente pio principe, ut idonei legati dirigerentur, qui singulorum locorum statum solertissime perscrutarentur; et quae ipsi per se non valerent corrigere, judicio proxime futuri concilii, et potestati regiae revelarent.

7. Decreverunt praeterea sancti pontifices, ut ecclesiae quae olim indulgentia [Col. 0592C] religiosorum principum, vel aliorum fidelium devotione, immunitatem meruissent, ea in perpetuum perfrui sinerentur.

8. Et ut ex possessionibus quae ecclesiasticae certis indiciis comprobantur, nec plene propter varias necessitates possunt restitui, saltem nonae ac decimae tribuantur.

9. Et ut in locis sacratis diebus dominicis vel aliis solemnitatibus judicia publica non exerceantur; neque enim fas esse, ibi reos puniri, ubi [Col. 0592D] respectu divinae reverentiae misericordiam consensu fidelium consequuntur.

10. Illud quoque cunctis volentibus confirmatum est, qui disciplina ecclesiastica noxii, sive ingenui sive servi, coercentur, nulli audeant eos tueri, et vindictam eorum in quoslibet ad potestatem episcoporum pertinentium retorquere. Quod si qui deinceps praesumpserint, et excommunicationem ecclesiasticam, [Col. 0593A] et motum indignationis regiae perpessuros.

11. Obtentum est etiam a devotissimo principe, ut incesti, et quilibet alii perditi, examen episcoporum refugientes, per judices publicos ad eorum praesentiam deducantur, ne alterius illecebram peccandi nutriat impunitas vitiorum.

12. Postremo quod a quibusdam conservabatur, praefixum est generaliter ab omnibus custodiendum, ne ullae res ecclesiasticae absque regis conniventia commutentur.



CAPITULARE MISSORUM. Ista capitula constituta sunt a domno Karolo in synodo apud Suessionis civitatem in monasterio sancti Medardi, anno incarnationis Dominicae 853, in mense Aprili [336 1Kb] .

1. Ut missi nostri per civitates et singula monasteria, [Col. 0593B] tam canonicorum quam monachorum sive sanctimonialium, una cum episcopo paroechiae uniuscujusque in qua consistunt, cum consilio etiam et consensu [337 1Kb] ipsius qui monasterium [338 1Kb] retinet, quem [339 1Kb] volumus et expresse praecipimus ut praesens sit, vitam inibi degentium et conversationem inquirant, et ubi necesse est corrigant, et ubi desunt, congruas officinas construere [340 1Kb] jubeant; et ubi sunt [341 1Kb] factae, et per neglegentiam sunt destructae, instaurari praecipiant, et victum ac potum et vestimentum atque caetera necessaria, pro qualitate et possibilitate loci et inhabitantium necessitate, ordinent; et hospitalitatem supervenentium hospitum et receptionem pauperum ibidem disponant et ordinent. Ecclesiae quoque luminaria [Col. 0593C] et ornatum debitum ordinent, et thesaurum ac vestimenta seu libros diligenter inbrevient, et breves nobis reportent. Inbrevient etiam, quid unusquisque ecclesiarum praelatus, quando praelationem ecclesiae suscepit, ibi invenerit, et quid modo exinde ibi minus sit, vel quid vel quantum sit superadditum. Quid [342 1Kb] etiam Nortmannis per nostram commendationem sive sine nostra commendatione datum sit, quidve relictum, vel quid a quoquam ibi in eleemosyna datum. Numerum etiam canonicorum et monachorum sive sanctimonialium uniuscujusque loci describant, et nobis referant; ut secundum qualitatem et quantitatem loci, cum consilio episcoporum et fidelium nostrorum, ubi minor numerus fuerit, nostra auctoritate addamus; ubi vero indiscretione [Col. 0593D] praelatorum superfuerit, ad mensuram redigamus. Inquirant [343 1Kb] quoque, quot tempore avi nostri Karoli et domni genitoris nostri Hludowici unoquoque in loco fuerint, et quot modo sint, et ubi loca a Nortmannis sive a quibuslibet aliis destructa sunt et penitus adnullata, quot ibi nunc propter paucitatem rerum et devastationem earumdem constitui vel ordinari [Col. 0594A] possint, ut inde cum consensu fidelium nostrorum ordinemus, quid de caetero agendum sit. Et qualiter abbatiarum praelati, et in locis sacris inhabitantes, de his quae missi nostri praeceperint, obedierint, nobis diligentissime et capitulatim referant.

2. Ut missi nostri diligenter investigent per singulas parochias, simul cum episcopo, de monasteriis quae Deum timentes in suis proprietatibus aedificaverunt, et ne ab haeredibus eorum [344 1Kb] dividerentur, parentibus et praedecessoribus nostris sub immunitatis defensione tradiderunt, et postea in alodem [345 1Kb] sunt data; ut describant quae sint, et a quo vel quibus in proprietatem data sunt, et nobis renuntiare procurent; ut cum episcopis et caeteris fidelibus nostris consideremus, quid et qualiter inde, secundum [Col. 0594B] Dei voluntatem et nostram salutem, agere debeamus.

3. Ut missi nostri per singulas parochias, una cum episcopo parochiae ipsius, requirant de capellis et de abbatiolis ex casis Dei in beneficium datis, qualis census inde exeat, ut ecclesia de qua sunt exinde vestituram habere possit, et nobis renuntient, ut hoc nostra auctoritate commendetur atque firmetur, et secundum qualitatem vel quantitatem loci clericos et luminaria ibi ordinent, et loca restaurari faciant.

4. Denuntiandum est omnibus, et a missis nostris ordinandum, ut omnes ecclesiae et presbyteri sub immunitate ac privilegio, et ordinatione atque dispositione episcoporum singularum parochiarum in quibus [Col. 0594C] consistunt, secundum auctoritatem canonicam et capitularia domni Karoli imperatoris avi nostri, et pii augusti Hludowici domni et genitoris nostri, permaneant.

5. Ut missi nostri diligenter investigent cum episcopo et praelatis monasteriorum, et per fideles et strenuos viros, in unaquaque parochia de rebus ecclesiasticis in alodem datis; et sicut evidentibus et veris indiciis [346 1Kb] ac auctoritatibus compererint, diligenter a quo et quibus datae sint [347 1Kb] , vel quantum exinde sit [348 1Kb] , describant, et nobis renuntient.

6. Ut missi nostri expresse et cum omni diligentia, cum episcopo et praelatis monasteriorum per singulas parochias, requirant de rebus ecclesiasticis [Col. 0594D] unde nonae et decimae solvi debent [349 1Kb] et non solvuntur, et [350 1Kb] persolvi ab easdem [351 1Kb] res retinentibus faciant. Et si aliqua contradictio, quae rationabilis videatur, oborta fuerit, describatur, et praelatus ipsius casae Dei unde res esse noscuntur, et ille qui eas detinet et nonam ac decimam solvere detrectat [352 1Kb] , simul cum missis nostris ad nostram jubeatur [Col. 0595A] venire praesentiam; ut tunc veritate comperta, et diffinitione decreta, quod rationabiliter invenerimus, inde praecipiamus. Volumus etiam ut investigent missi nostri, qualiter illi qui easdem res ecclesiasticas, unde decimae dantur sive non dantur, illas salvas habeant, et in casticiis [353 1Kb] , et in sylvis custoditis, vel si terrae aut mancipia inde perdita sint, vel aliquid hujusmodi, aut si familia oppressa sit contra legem, et omnia per breves nobis renuntient missi nostri.

7. Ut missi nostri per singulas parochias comitibus et rei publicae ministris ex banno nostro praecipiant, ne malla vel placita in exitibus et in atriis ecclesiarum, et presbyterorum mansionibus, neque in dominicis vel festivis diebus tenere praesumant; [Col. 0595B] sed comes convenientem locum consideret et inveniat, ubi stationem ad mallum tenendum constituat; quia nefas est ibi reos puniri, ubi respectu divinae reverentiae misericordiam, consensu fidelium nostrorum et decreto praedecessorum nostrorum, consequuntur.

8. Ut missi nostri comitibus et omnibus rei publicae ministris firmiter ex verbo nostro denuntient atque praecipiant, ut a quarta feria ante initium quadragesimae, nec in ipsa quarta feria, usque post octavas paschae, mallum vel placitum publicum, nisi de concordia et pacificatione discordantium, tenere praesumant. Similiter etiam a quarta feria ante nativitatem Domini usque post consecratos dies observent, necnon et in jejuniis quatuor temporum, et in [Col. 0595C] rogationibus, et in diebus pentecostes simili observatione eosdem feriatos dies venerari omnimodis studeant.

9. Ut missi nostri omnibus per singulas parochias denuntient, quia si episcopus aut ministri episcoporum pro criminibus colonos flagellaverint cum virgis propter metum aliorum, ut ipsi criminosi corrigantur [Col. 0596A] cum tali discretione sine ulla occasione indebita, sicut in sinodo conlocutum est; et vel inviti [354 1Kb] , poenitentiam temporaliter et corporaliter agant, ne aeternaliter pereant; si seniores ipsorum colonorum [355 1Kb] indigne tulerint, et aliquam vindictam inde exercere voluerint, aut eosdem colonos ne distringantur contendere praesumpserint, sciant, quia et bannum nostrum component, et simul cum excommunicatione ecclesiastica nostram [356 1Kb] harmiscaram [357 1Kb] durissimam sustinebunt.

10. Ut missi nostri omnibus rei publicae ministris denuntient, ut comites vel rei publicae ministri simul cum episcopo [358 1Kb] uniuscujusque parochiae sint in ministeriis illorum, quando idem episcopus suam parochiam circumierit, cum episcopus eis notum [Col. 0596B] fecerit; et quos per excommunicationem episcopus adducere non potuerit, ipsi regia auctoritate et potestate ad poenitentiam vel rationem atque satisfactionem adducant.

11. Sciant etiam fideles nostri quia concessimus in sinodo venerabilibus episcopis, ne super beneficia ecclesiastica vel praestarias, etiamsi episcopus aut quilibet monasteriorum praelatus inrationabiliter petierit, praecepta confirmationis nostrae ullo modo faciamus. Et ideo ab inrationabili petitione se unusquisque compescat.

12. Ut missi nostri omnibus per illorum missaticum denuntient, ne commutationes rerum vel mancipiorum quilibet praelatus earumdem rerum ecclesiasticarum [Col. 0596C] sine licentia vel consensu nostro facere praesumat, neque mancipia ecclesiastica quisquam [359 1Kb] nisi ad libertatem commutet. Videlicet ut mancipia quae pro ecclesiastico dabuntur, in ecclesiae servitute permaneant; et ecclesiasticus homo qui commutatus fuerit, perpetua libertate fruatur.




[Col. 0595]
KAROLI II SYNODUS APUD VERMERIAM. (An. 853. Aug.) [1Kb]





[NOTA.]

[Col. 0595C] Haec quae sequuntur diffinitiones in synodo apud Vermeriam palatium habita, actae sunt anno suprascripto, in mense Augusto, indictione praefata.

1. Omnibus sanctae dilectionis fratribus ad quorum [Col. 0595D] haec poterunt pervenire notitiam, Wenilo Senonum, Hincmarus Remorum, Paulus Rotomagensium, Amalricus Turonum, archiepiscopi, Pardulus Lugdunensium [(90) 1Kb] , Teutboldus Lingonum, Hucbertus Meldensium, Ansegaudus Abrincatum, Hrothadus Suessionum, Immo Noviemagensium, Hilmeradus Ambianensium, [Col. 0596C] Yrminfridus Belvacensium, Erpeinus Silvanectensium, Baltfridus Bajocacensium, Guntbertus Ebrocensium, Eirardus Lixoviensium, Erloinus Constantiae, Hildebrannus Sagorum, Godelsadus [Col. 0596D] Cabillonensium, Jonas Aeduorum, Braidingus Matisconensium, Agius Aurelianensium episcopi, apud Vermeriam [360 1Kb] palatium jussu gloriosi principis Karoli, anno ab incarnatione Domini 853, indictione prima, 6 Kalend. Septembris, in nomine ejusdem domini nostri Jesu Christi synodaliter congregati, [Col. 0597A] salutem. Notum fraternitati vestrae fieri volumus, quia nuper instanti anno per praesentem primam indictionem apud urbem Suessionum, decimo Kalendas Maias, ad synodum convenientes, cui sacro conventui idem gloriosus rex suam est dignatus exhibere praesentiam, inter caetera ecclesiastica negotia, de venerabili fratre nostro Herimanno, Nivernensis urbis episcopo, quaestionalis est ratio nobis oblata. Videlicet quia infirmitate praeoccupatus seu praepeditus corporea, saepe ineptire, et quaedam quae ad naufragium rerum et facultatum ecclesiasticarum pertinere, atque ad salvationem ac debitam seu rationabilem dispensationem impedire poterant, nisi celeri remedio subventum foret, agere indiscrete soleret. Cujus suggestionis certa experimentorum documenta evidentius [Col. 0597B] perquirentes, aliquanta invenimus, quae nobis fidem fecerunt aliis quae audieramus sensum accommodare. Unde secundum quod in decretalibus epistolis beati Gregorii exemplo reperimus, statuimus illi oeconomum [361 1Kb] persuadere, qui ei suffragium et ecclesiae sibi commissae custodiam debitam et canonicam exhiberet, donec annuente Domino isdem frater venerabilis a sua infirmitate optabiliter convalesceret. Sed quoniam intimatum est nobis, in sua ecclesia neminem posse reperiri qui interim eundem venerabilem, partim indebita forte pietate, partim reverentia seniorali, secundum modum a nobis constitutum custodire aut vellet aut posset, consilii consultu illum hortati sumus, ut cum domno Wenilone praenominato, scilicet reverendissimo [Col. 0597C] confratre nostro et archiepiscopo suo, maneret, illeque ei conveniens studium impertiri curaret, et ecclesiae Nivernensi ea quibus indigeret visitatorio officio impenderet et ordinaret, quousque aestivum tempus, quod hujusmodi infirmitati, qua impediri dicebatur, valde contrarium est, pertransiret, et saepefatus dilectissimus ac venerabilis frater noster, ut praediximus, a sua infirmitate inmelioraretur, et suae potestati suaeque ipsius custodiae, suaeve ecclesiae dispositioni, ut est debitum, restitueretur. Quae quoniam, gratias Deo, ad votum juxta divinam ordinationem, ut fuerant disposita, sunt quoque perducta, et canonica jubet auctoritas, ut ab uno quilibet rejectus episcopo, non dicamus a [Col. 0597D] tantis pro tempore et ad tempus remotus secundum quendam modum episcopis, non recipiatur sine testimonii aut litterarum evidentissimo documento, per hos nostrae humanitatis apices plerunque dictum venerabilem fratrem nostrum suae ditioni et potestati, atque episcopali custodiae, suaeque ecclesiae gubernationi debite restituimus, et nos eum non morum vitiis, aut peccatis publicis, quae censura damnat ecclesiastica, a sua illum ecclesia aliquantulum removisse, quod sine aperta convictione vel manifesta confessione fieri non licet, qua de re et non libet, sed corporeae suae infirmitati, et ecclesiae [Col. 0598A] sibi commissae necessitati pietative, consuluisse manifestissime demonstramus. Quod ut praesentibus scilicet et futuris temporibus enucleatius cognoscatur, his gestis manibus propriis subterfirmare decrevimus.

2. In nomine Patris, et Filii, et Spiritus sancti. Episcopi qui jussu gloriosi principis domni nostri Karoli ad synodum in Vermeriam palatium convenimus, id est, Wenilo archiepiscopus, Paulus archiepiscopus, Amalricus archiepiscopus, Hincmarus archiepiscopus, [362 1Kb] , Teutboldus episcopus, Ansegaudus episcopus, Pardulus episcopus [363 1Kb] , Hrothadus episcopus, Immo episcopus, Yrminfridus episcopus, Erpoinus episcopus, Hilmeradus episcopus, Agius episcopus, Erloinus episcopus, Baltfridus episcopus, [Col. 0598B] Guntbertus episcopus, Eirardus episcopus, Hildebrannus episcopus, Ionas episcopus, Godelsadus episcopus, Braidingus episcopus, Chuonrado inclyto et nobilissimo viro praesentem et aeternam optamus in omnium salvatore salutem. Cum inter caetera ecclesiastica negotia de ordinabili dispositione monasterii sancti Dyonisii disponeremus, venerunt monachi ipsius sacri coenobii [364 1Kb] in praesentia venerandae synodi [365 1Kb] , deferentes auctoritates, videlicet testamentum quod sanctae recordationis abba Fulradus [366 1Kb] de monasterio Lebraha, ubi sanctus Alexander martyr quiescit humatus, et de cella quae ad sanctum Yppolitum nominatur, seu de rebus aliis quas per idem testamentum isdem venerabilis abbas sancto Dyonisio contulerat, necnon et privilegium [Col. 0598C] quod exinde sancta sedes apostolica per beatum Stephanum papam eidem monasterio super praefato testamento fecerat, dicentes quod venerabilis abbas illorum domnus Hludowicus, ex praecepto gloriosi regis domni nostri Karoli, eos consuluisset, ac consensum eorum quaesisset, quatinus praescriptum monasterium vobis in precariam, acceptis rebus vestra traditione ad eandem casam Dei delegandis, concessisset: quod consentire sine consultu sui episcopi atque archiepiscopi, immo sacrae synodi, non auderent. Quam causam subtiliter investigantes, et ad liquidum cognoscentes, diffinivimus juxta sacram et divinam auctoritatem, atque secundum testamentum praefati piae recordationis Fulradi, [Col. 0598D] necnon et secundum decretum apostolicae sedis, nullo unquam tempore jam dictum monasterium sancti Alexandri cum rebus sibi pertinentibus a majore monasterio sancti Dyonisii quocumque ingenio divellendum, nec beneficiario neque precario jure distrahendum. Subjunxerunt etiam idem monachi, quod vestra commendatione ac jussione, immo etiam actione, idem monasterium cum rebus sibi subditis in vestram ditionem redactum et assumptum, quin etiam usurpatum habuissetis. Quod quam absurdum et contra legem atque justitiam sit, si tamen ita se res habet, ipsi etiam pervidetis. Unde [Col. 0599A] vestram paterna et caritativa seu auctoritativa cum interpositione divini nominis et episcopalis auctoritatis nobilitatem hortamur et obtestamur, ut hoc nullatenus agere ulterius attentetis; sed et si molitum est, ab hujusmodi molitione vel actione vos vestrosque compescatis; quia et contra Deum et contra omnem auctoritatem contraque vestram salutem esse dinoscitur. Sciatis etiam, quia domnum et seniorem nostrum regem gloriosissimum Karolum et humili suggestione et divina auctoritate [Col. 0600A] obsecravimus, praefatoque venerabili abbati et monachis suis praecepimus, ut in hoc nulli adsensum praebeant, quoniam nec vobis nec cuiquam fidelium expedit talia postulare. Valeto, vir nobilissime, et admodum nobis in Christo carissime.

3. Sed et capitula quae synodali consultu domnus rex Karolus in concilio memorato apud Suessionis civitatem sacro proposuit conventui, coram fidelibus suis in eodem palatio Vermeria relegi fecit, et ab omnibus consonanter suscepta sunt et accepta.





[Col. 0599]
HLOTHARII ET KAROLI CONVENTUS APUD VALENTIANAS. (853. Nov.) [1Kb]





[NOTA.]

[Col. 0599B] De his capitulis quae subsequuntur adnuntiaverunt populo domni reges Hlotharius et Karolus, quando in ipso anno incarnationis Domini convenerunt ad Valentianas per mensem Novembrium.



Adnuntiatio domni Hlotarii.

1. De missis directis per regnum, ut populus pacem et justitiam habeat. De raptoribus, de praedatoribus, de latronibus et aliis malefactoribus, et de omnibus justitiis.

2. Ut ubi missatici simul venerint, missi simul veniant. Et si de uno regno in aliud aut de uno missatico in aliud fugerint, simul eos constringant.

3. Ut ubicumque fugerint, illuc indiculus transmittatur, ut comes illos distringat, aut cum alode [367 1Kb] [Col. 0599C] aut per quodcumque potest, ut illuc reveniat, et emendet ubi [368 1Kb] malum [369 1Kb] fecit.

4. Ut missis commendetur, ut faciant justitias; et si non fecerint, quod ipsi pergere debeatis.

5. Ut si necessitas alicui fuerit, omnes sint parati, quomodo invicem vos adjuvetis.


Sequitur adnuntiatio Karoli gloriosi regis.

1. De adnuntiatione episcopali, et de honore sacerdotum.

2. De reaedificatione ecclesiarum, et de nonis ac decimis.

3. De observatione capitulorum domni Karoli et domni Hludowici de ecclesiis.

[Col. 0600B] 4. De observatione pacis, et cavenda rapacitate et oppressione rerum ecclesiasticarum ac pauperum.

5. Quod nos cum consilio fidelium nostrorum ordinare volumus, qualiter honeste et sine indigentia in curte nostra, sicut antecessores nostri fecerunt, vivere possimus. Et comites ac caeteros fideles nostros admonemus, ut ipsi sic suum esse et vivere ordinent, qualiter propter illorum necessitatem vicini eorum ac pauperes non opprimantur.

6. De concordia et mutuo adjutorio episcopi et comitis, ad justitias faciendas et divinum ministerium exsequendum.

7. De justitiis per episcopos et missos ac comites nostros in [370 1Kb] regno nostro studendis.

[Col. 0600C] 8. De raptis et conjunctione sanctimonialium atque propinquarum seu sponsarum aliorum, ut quod in praeterito actum est, secundum consilium et judicium episcoporum corrigatur, et de caetero omnimodis caveatur.

9. Quod si aliquid per necessitatem in ecclesiis Dei aut contra aliquem fidelium nostrorum fecimus, hoc quam citius potuerimus libentissime emendabimus. Et de caetero si aliquis apud nos parem suum nocere voluerit, hoc secundum consuetudinem antecessorum nostrorum diffinire volumus.

10. De placito nostro, et de communi adjutorio contra Nortmannos, et de conlocutione nostra fraterna





[Col. 0599]
KAROLI II CONVENTUS SILVACENSIS. [1Kb]





[NOTA.]

[Col. 0599C] Sequuntur capitula quae in ipso anno, et in ipso mense Novembrio, domnus Karolus consultu fidelium suorum in Silvatico [371 1Kb] [(91) 1Kb] edidit, et per regnum suum a missis suis adnuntiari et observari praecepit, sed [Col. 0600C] et missos suos, sicut subsequitur, per regnum suum ordinavit [372 1Kb] .

In nomine sanctae et individuae trinitatis. Karolus [Col. 0601A] gratia Dei rex [373 1Kb] , dilectis et fidelibus missis nostris per regnum nostrum constitutis, salutem. Sicut vobis notum esse credimus, cum dilectissimo fratre nostro Hlothario apud Valentianas locuti fuimus, et communi consilio cum fidelibus nostris [374 1Kb] communibus consideravimus, ut inter caetera sanctae Dei ecclesiae et nostri principatus ac regni nobis a Deo commissi negotia necessaria, de his quae subsequuntur vos specialiter ammoneremus; ut sicut hic descripta habentur, una cum Dei adjutorio [375 1Kb] , prout melius potueritis, strenue exsequi procuretis, et hoc praesentaliter necessarium opus sine aliqua dilatione vel excusatione, sicut in missaticis conjuncti et deputati estis, simul conveniatis, et hoc ad perficiendum quantocius inchoetis; et quantum vel qualiter inde factum [Col. 0601B] habueritis, unusquisque vestrum, sicut in missaticis constituti estis, de unoquoque missatico nobis ad conloquium quod in proximo cum fratribus nostris habebimus, renuntiare procuret. Et si contigerit, ut aliquis vestrum nostro servitio vel infirmitate aut quacumque occasione detentus fuerit, pro hoc alii non dimittant ut commendata exsequi non studeant; etiam si unus vacaverit a praedictis occasionibus [376 1Kb] , ipse, quantum Deus dederit, jussa perficere [377 1Kb] studeat [378 1Kb] .


Ista denuntianda sunt populo a missis nostris.

1. Nostri seniores, sicut audistis, parabolaverunt [(92) 1Kb] simul, et consideraverunt cum communibus [Col. 0601C] illorum fidelibus de Dei servitio, et sanctae ecclesiae ac regni statu, et qualiter vos qui in regno consistitis pacem et justitiam habere possitis; et ordinaverunt missos per regnum illorum, qui in hoc decertent, quantum Deus adjutorium dederit.

2. Inter omnes justitias quas ordinaverunt ut unusquisque habeat, primo consideraverunt de honore ecclesiarum Dei, et orphanorum ac viduarum causis, et de regalibus justitiis. Tum maxime de raptoribus puellarum, et viduarum causis, et sanctimonialium, et de his qui presbyteros flagellare praesumunt, et qui presbyteros de ecclesiis sine episcoporum consensu eicere vel recipere, aut censum de manso, vel ex his quae domnus et genitor noster in suis capitularibus ecclesiis in immunitate concessit, [Col. 0601D] exigere non timent, et qui censa [379 1Kb] de rebus ecclesiasticis ad ecclesias persolvere detrectant, ut firmiter inquirantur, et acriter distringantur, et plena justitia inde fiat, secundum quod in capitularibus avi [Col. 0602A] et patris, illorum statutum habetur. Et ipsi per certos fidejussores ad praesentiam illius in cujus regno tales inventi fuerint, perducantur, ut inde ipse commendet, quid de tali homine fiat qui nec Deum timet, nec contra sanctos canones facere, nec legem et praeceptum regium [380 1Kb] infringere pertimescit; salva censura ecclesiastica et episcopalis poenitentiae [381 1Kb] vindicta.

3. Similiter de collectis quas theudisca [382 1Kb] lingua heriszuph [383 1Kb] appellat, et de his qui immunitates infringunt, et qui incendia et voluntaria homicidia et adsalituras in domos [384 1Kb] faciunt.

4. De latronibus autem commendaverunt, ut missi omnibus denuntient in illa fidelitate quam Deo et regi unusquisque debet [385 1Kb] et promissam habet, [Col. 0602B] et [386 1Kb] in illa christianitate qua [387 1Kb] pacem proximo unusquisque servare debet, ut sine exceptione alicujus personae, nec pro amicitia, vel propinquitate, aut amore vel timore, ullus [388 1Kb] latronem celet, sed illum missis illorum manifestet, et ad accipiendum [389 1Kb] illum adjutorium quantum potuerit unusquisque praestet, et per [390 1Kb] sacramentum hoc missi illorum firmare faciant, sicut tempore antecessorum illorum consuetudo fuit. Et si aliquis missos illorum non obaudierit, si regis homo fuerit, per fidejussores ad illius praesentiam perducatur. Si autem alterius homo fuerit, senior cujus homo fuerit, illum regi praesentet.

5. Commendaverunt etiam, ut si alicui denuntiatum fuerit ut ad accipiendum [391 1Kb] latronem adjutorium [Col. 0602C] praestet, aut aliquis sonum inde audierit ut ad latronem accipiendum concurratur, et se inde retraxerit ut ad hoc adjutorium non praestet, si liber homo fuerit, bannum dominicum componat; et si colonus fuerit, sexaginta ictus accipiat. Et si latro ibi occisus fuerit, qui eum occiderit leudem [392 1Kb] inde non solvat, et nullus illi inde faidam portare praesumat. Quod si quis facere praesumpserit, per certos fidejussores ad regis praesentiam perducatur.

6. Quicumque autem [393 1Kb] abhinc inante latronem receperit, maxime autem illum qui forbannitus fuerit, vel qui illos quos missi nostri forbannierunt recepit, postquam forbanniti ab eisdem missis nostris fuerunt, secundum quod constitutum est in capitularibus avi et patris nostri in libro III, capitulo 23, [Col. 0602D] si Francus est, cum duodecim similibus Francis juret quod ipse latronem eum fuisse non scisset, licet pater ejus sit, aut frater, vel propinquus. Si hoc jurare non potuerit, et ab alio convictus fuerit quod latronem [Col. 0603A] in hospitio suscepisset, quasi latro et infidelis judicetur; quia latro est, et infidelis est [394 1Kb] noster et Francorum; et qui illum suscepit, similis est illi. Si autem audivit quod latro fuisset, et tamen non scit pro firmiter, aut juret solus quod nunquam eum audisset, nec per veritatem, nec per mendacium, latronem; aut sit paratus, si ille de latrocinio evictus fuerit, ut [395 1Kb] similiter damnetur.

7. Ut quando missi nostri latronem forbannierint, hoc et missis aliis et comitibus scire faciant. Et si de uno missatico [396 1Kb] in alium fugerit, si in vicinitatem venerit [397 1Kb] , pro hoc missus qui eum forbannivit non dimittat ut eum non persequatur et comprehendat. Et si longius fugerit [398 1Kb] , missus in cujus missaticum fugerit, si alodem [399 1Kb] habuerit, illi tollat, [Col. 0603B] et illum constringat ut [400 1Kb] illuc, velit nolit, reveniat [401 1Kb] , et ibi malum emendet ubi illud perpetravit. Et si in alicujus villam fugerit, et ipsa eum contenderit, secundum quod in capitularibus avi et patris nostri scriptum habetur, inde fiat. Et si necesse fuerit, ut justitia non proteletur, advocato denuntietur ut ipsum latronem reddat, et eos qui eum contenderint [402 1Kb] praesentet, ut debitam disciplinam inde sustineant, et emendationem inde congruam faciant. Quod si facere neglexerit usque ad secundam vicem, bannum dominicum inde componat; et sic per fidejussores ad praesentiam eorum deducatur, ut et de illo, et de contradictoribus, et de ipso latrone, secundum quod causa conjacuerit, sic [403 1Kb] decernatur, ut caeteri metum habeant.

[Col. 0603C] 8. Hoc etiam commendaverunt seniores nostri, ut si hujusmodi malefactores, sicut praediximus, de uno regno in aliud fugerint, similiter missi illius, de cujus regno fugerit, ad alios missos in illo regno, ubi fugit, hoc notum faciant, et illi missi eos constringant, ut ad illud regnum et ad illos missos reveniant, ut ibi distringi possint ubi malum fecerunt.

9. De advenis qui oppressione Nortmannorum vel Brittannorum in partes istorum regnorum confugerunt, statuerunt seniores nostri, ut a nullo rei publicae ministro quamcumque violentiam vel oppressionem aut exactionem patiantur; sed liceat eis conductum suum quaerere et habere, donec aut ipsi redeant ad loca sua, aut seniores illorum [404 1Kb] eos [Col. 0603D] recipiant. Nullus [405 1Kb] autem eos inservire praesumat, eo quod loco mercenarii apud aliquem manserint, nec censum aut tributum exigere. Quod si [406 1Kb] inventus fuerit ex rei publicae ministris aut aliis [407 1Kb] quibuslibet contra hoc pietatis praeceptum facere aut fecisse, bannum dominicum exinde componat.

10. Ut omnibus denuntietur, qualiter cuncti sint praeparati ad quamcumque necessitatem imminentem [Col. 0604A] ut secundum consuetudinem, prout necessitas evenerit, ad Dei servitium et illorum, atque ad defendendam sanctam Dei [408 1Kb] ecclesiam et regnum, omnes sint praeparati.

11. Capitula autem avi et patris nostri quae in praescriptis commemoravimus, qui ex missis nostris non habuerint, et eis [409 1Kb] indiguerint, ut commissa per illa corrigere possint, sicut in eisdem capitulis jubetur, [410 1Kb] , de scrinio nostro vel a cancellario nostro accipiant, ut rationabiliter et legaliter cuncta corrigant et disponant.

12. Ut unusquisque missus in suo missatico provisionem habeat, ut si aliquis de nostris fidelibus per missaticum suum [411 1Kb] transierit, aut ibi consistens [Col. 0604B] vel commanens rapinas vel depraedationes, aut talia inlicita fecerit de quibus Deus offendi solet, et populus pro oppressione gemere; quatenus hoc subtiliter et veraciter investiget, et nobis renuntiet, qualiter inde nos sic ordinemus, ut nec ipsum, nec alium hoc agere delectet.

13. Ut missi in illorum missaticis curam habeant, ne homines nostri aut alii quilibet vicinos suos majores vel minores tempore aestatis, quando ad herbam suos caballos mittunt, vel tempore hyemis, quando marascalcos [412 1Kb] illorum ad fodrum dirigunt, vicinos majores vel minores [413 1Kb] depraedentur aut opprimant. Et si egerint, hoc etiam, ut praediximus, veraciter missi nostri investigent, et nobis renuntient, [Col. 0604C] ut in seniore hoc sic emendemus, quatenus homines suos in potestate habeat, et contenti sint debitis, et indebita injuste non appetant [414 1Kb]


Istud sacramentum jurabunt Franci homines.

Ego ille adsalituram, illud malum quod scach [415 1Kb] vocant vel tesceiam, non faciam, nec ut alius faciat consentiam; et si sapuero qui hoc faciat, non celabo: et quem scio qui nunc latro aut scachcator est, vobis missis dominicis non celabo, ut non manifestem. Sic me Deus adjuvet et istae reliquiae.


Istud sacramentum jurabunt centenarii.

Ego ille adsalituram [416 1Kb] , illud malum quod scach [417 1Kb] vocant vel tesceiam, non faciam, nec ut alius [Col. 0604D] faciat consentiam; et si sapuero qui hoc faciat, non celabo: et quem scio qui nunc latro aut scachcator est, vobis missis dominicis non celabo, ut non manifestem. Et de Francis hominibus in isto comitatu et in meo ministerio commanentibus nullum recelabo, quantum recordari potuero, ut per brevem vobis missis dominicis non manifestem. Sic me Deus adjuvet et istae reliquiae.


[Col. 0605A] Missi autem et pagi per missaticos qualiter fuerunt tunc ordinati.

1. Hincmarus episcopus, Ricuinus, Engilscalchus, missi in Remitiano, Vonziso, Stadiniso, Pertiso, Barriso, Camiziso, Catalaunio, Virtudiso, Bagensoniso, Tardaniso.

2. Pardulus episcopus, Altmarus, Theodacrus, missi in Lauduniso, Portiano, Suessonico, Urciso, et Vadiso.

3. Imino [418 1Kb] episcopus, Adalardus abba, Waltcaudus, Odelricus, missi in Noviomiso, Vermendiso, Adertiso [419 1Kb] , Curtriciso, Flandra, comitatibus Engilramni, et in comitatibus Waltcaudi [420 1Kb] .

4. Folcoinus [(93) 1Kb] episcopus, Adalgarius, Engiscalcus, et Berengarius, missi in comitatu Berengarii, [Col. 0605B] Engiscalchi, Gerardi, et in comitatibus Reginarii.

5. Hludowicus abba, Yrminfridus episcopus, Ingilwinus, Gozselmus, missi in Parisiaco, Melciano [421 1Kb] , Silvanectensi, Vircasino, Belvacense, et Vindoiliso

6. Paulus episcopus, Hilmeradus episcopus, Herloinus, Hungarius, missi in Rotinense, Tellau, Vitnau, Pontiu, Ambianense.

7. Eirardus episcopus, Teodericus abba, Herloinus, Hardoinus, missi in Aprincato, Constantino, Bagisino, Coriliso, Ot lingua Saxonia, et Harduini, Oxiniso, et in Lisuino.

8. Dodo [(94) 1Kb] episcopus, Hrotbertus, et Osbertus, [Col. 0606A] missi in Cinnomannio, Andegavensi, atque Turonico, Corboniso, et Sagiso.

9. Burcardus [422 1Kb] [(95) 1Kb] episcopus, et Hrodulfus, et Heinricus abba, missi in Blesiso, Aurelianensi, Vindusniso, Carentino [423 1Kb] , Durcasino [424 1Kb] , Daniso, Ebricino, Stampiso, Castriso, Pincesiso, Madreciso.

10. Wenilo [425 1Kb] episcopus, Odo, et Donatus, missi in pago Senonico, Trecasino [426 1Kb] , Wasteniso, Miliduniso, Morviso, Proviniso [427 1Kb] , et in tribus Arcisisis [428 1Kb] , et in duobus Brionisis.

11. Teutboldus episcopus, Ionas episcopus, Isembardus, et Abbo abba, Daddo, missi in comitatibus Milonis, et in comitatibus Isembardi, Augustuduno scilicet, Matisconense, Divionense, Cabillone, Hatuariis, et in Tornedriso, et in Belniso, et in Dusmiso [Col. 0606B] comitatu Attelae, et in comitatu Romoldi.

12. Hugo, Gozso, Nivilungus, missi in Niverniso, Alciodriso, Avaliso.


Fragmentum epistolae regiae ad missos ex cod. 4.

. . . Mandamus praeterea ut, si capitula domni avi et genitoris nostri scripta non habetis, mittatis ad palatium nostrum de more praedecessorum vestrorum missum vestrum et scriptorem cum pergamena, et ibi de nostro armario ipsa capitula accipiat atque conscribat. Et vos deinde secundum ipsa capitula, Dei justitia populique a Deo nobis commissi necessarias proclamationes, legaliter emendare sollerti vigilantia procuretis. Valete.





[Col. 0605]
HLOTHARII ET KAROLI CONVENTUS APUD LEUDICAM. (An. 854. Febr.) [1Kb]





[NOTA.]

[Col. 0605C] Hae sunt adnuntiationes quas Hlotarius et Karolus apud Leudicam adnuntiaverunt anno 854.



HLOTHARIUS SERENISSIMUS [429 1Kb] IMPERATOR.

1. Scire volumus vestram omnium fidelitatem, quia frequenter praesenti anno dilectissimum fratrem nostrum Hludowicum invitavimus, ut commune conloquium cum fidelibus nostris haberemus, atque cum illis de Domini voluntate, quantum ipse inspirare vellet, ac de sanctae Dei ecclesiae utilitate, nostroque ac nostrorum communi profectu [430 1Kb] , honore, et necessitate tractaremus et ordinaremus. Sed quia praedictus frater noster hactenus, sicut optaveramus, quibusdam impedientibus causis, venire distulit, nos illud omittere noluimus quin utiliter nos conjungeremus.

[Col. 0605D] 2. Nunc volumus vos certos reddere de nostra conjunctione, quia Christo propitio secundum Deum ad salutem sanctae Dei ecclesiae, nostramque ac vestram communem utilitatem et necessitatem, [Col. 0606C] indissolubiliter corde et opere conjungere nos volumus, ut unum simus in Christo, et vos unum sitis nobiscum.

3. Sapiatis quia legem, qualem antecessores nostri, hoc est pater et avus noster, vestris antecessoribus concesserunt et servaverunt, nos similiter vobis perdonamus, et inviolabiliter atque incorrupte, et praesentibus et futuris temporibus, per omnia volumus observare.



KAROLUS GLORIOSISSIMUS REX.

1. Hanc siquidem conjunctionem facere idcirco usque nunc distulimus, quia voluimus [431 1Kb] , ut supradictus frater noster nobiscum pariter conveniens, in eadem conjunctione se nobis associaret. Sed quia ille aliquibus impedimentis praepeditus [Col. 0606D] venire omisit, nos audita perturbatione quam filius ejus facere conatur, consociare nos voluimus. Sciatis ergo, quoniam et in prosperis et in adversis simul erimus; nec poterit nos, Deo adjuvante, ullum offendiculum [Col. 0607A] ab ea caritate separare, qua fraternis vinculis adstricti sumus. Sed ubicumque alterno solatio et adjutorio indiguerimus, quantum Dominus permiserit, in invicem supportari et sustentari cupimus, atque contra omnem terrenum inimicum auxilium in alterutrum ferre volumus.

2. Si autem isdem frater noster, sicut optamus et ei mandamus, hoc agere distulerit, nos ita conjuncti sumus, ut unus alteri tale praebeat solatium et adjutorium, quatenus ubicumque necesse fuerit, amodo et deinceps, sicut praemisimus, unusquisque regnum sibi divinitus commissum quiete obtinere possit. Et si aliquis pari suo superstes extiterit, ipse qui remanserit, nepotes suos una cum regno patris sub tuitione et defensione habeat; ut contra [Col. 0607B] adversantium machinationes, auxiliante Deo, ita muniti existant, qualiter quieto ordine regnum patris obtinere valeant.

3. Certissime igitur devotionem vestram scire cupimus, quia veraciter nos recognoscimus in multis Deum offendisse, animosque vestros negligenter molestasse. Quae videlicet cuncta ita, favente Christo, pro viribus emendare voti habemus, ut et Deum placare et vestrae devotioni satisfacere possimus. De quibus omnibus certiores vos reddere curabimus, cum pluriores nostri fideles convenerint, aut cum praefatus frater noster, ut ei mandavimus, venerit, si tamen venire voluerit, quomodocumque [Col. 0608A] vobis amabilius erit; ita ut veraciter cognoscatis, promissionem nostram omnimodis adtendere et plenissime nos observare velle.

4. Illud praeterea in commune vestra et omnium comperiat solertia, quia ideo vobis in hoc sacro loco haec sollicite denuntiare voluimus, ut noveritis, cuncta quae dicimus, Domino favente, sanctisque ejus suffragantibus in quorum praesentia denuntiantur, inviolabiliter observaturos nos esse.


Hoc est sacramentum quod [432 1Kb] mutuo juraverunt.

Ab hodierna die et deinceps, si Hludowicus frater noster illud sacramentum quod contra nos juratum habet, infregerit vel infringit, aut filii ejus ad talem partem regni quam tu [433 1Kb] contra eum acceptam [Col. 0608B] habes, in quantum Dominus posse dederit, et contra ipsum et contra filios ejus, ac omnes qui eam tibi auferre voluerint absque justa et rationabili occasione, si tu expetieris, adjutorium tibi defensionis praestabo. Si autem ego te supervixero, filiis tuis talem partem regni quam tu contra me et meum fratrem acceptam habes, non auferam, sed consentiam. Et si ipsi vel fideles illorum expetierint defensionis adjutorium contra ipsum fratrem nostrum et filios ejus, ac omnes, ut eam tenere possint, adjutorium in quantum potero [434 1Kb] praestabo, si tu aut filii tui idipsum adjutorium mihi praestaveritis, et a nobis vos non dissociaveritis.




[Col. 0607]
KAROLI II CONVENTUS ATTINIACENSIS. (An. 854 Jun.) [1Kb]





[NOTA.]

[Col. 0607C] Haec memorialia capitula quae sequuntur, dedit missis suis domnus Karolus anno Dominicae incarnationis 854, in mense Junio, quando apud Attiniacum cum fratre suo Hlothario fuit locutus, ut illa unusquisque missus in suo missatico per regnum illius exsequi procuret.

1. De missis pro latronibus, scilicet ut addantur et suppleantur missi, qui illa peragant, quae in capitulis continentur quae [435 1Kb] supra in Silvaco illum edidisse praescripsimus.

2. De maritima custodia, ut secundum consuetudinem vigilanter disponeretur.

3. De viis per aquas, videlicet ut ubi noviter clausae erant, aperirentur, sicut antiquitus fuerunt apertae.

4. De pontibus restaurandis, videlicet ut secundum [Col. 0607D] capitularia avi et patris sui, ubi antiquitus fuerunt, reficiantur ab his qui honores illos [436 1Kb] tenent de quibus ante pontes facti vel restaurati fuerunt.

5. De navibus quae vadunt sub pontibus, videlicet ut inde teloneum non exigatur.

[Col. 0608C] 6. De advenis quos affligunt ministri rei publicae, scilicet ut qui ab illis quos Nortmanni vel Brittones adflixerunt, et ideo mendicando in istud regnum venerunt, vel qui propter adflictionem Aquitanicam huc venerunt, censum vel operationes exegerunt, hoc cum sua lege illis emendent. Et qui deinceps hoc facere praesumpserit, simul cum emendatione dominicum bannum componat.

7. De latronibus qui nunc nihil mali faciunt, et quod jamdiu fecerunt emendatum habent, et nullus modo super eos clamat, videlicet ut propter hoc modo non puniantur.

8. De hominibus qui in banno et in poenitentia missi sunt, et pejus semper faciunt, scilicet ut a missis capiantur et constringantur.

[Col. 0608D] 9. De monetis et falsariis fabris, videlicet ut diligenter inquirantur et emendentur.

10. De rebus ecclesiarum in alodem datis, videlicet ut a missis inquirantur, et describantur, et regi renuntietur [437 1Kb] .

[Col. 0609A] 11. De monasteriis circumeundis, id est, ut sicut ordinatum fuit, ita missi exsequi procurent.

12. De hominibus qui iterum a novo raptos faciunt, ut a missis comprehendantur, et constringantur, et ad regis [438 1Kb] praesentiam deducantur.

13. De fidelitate regi promittenda, id est, omnes per regnum illius Franci fidelitatem illi promittant. Et qui dicunt se illam promisisse, aut certis testibus hoc adprobent, aut jurent se illam ante jurasse, aut illam ipsam fidelitatem promittant.



Sacramentum autem fidelitatis tale est.

Ego ille Karolo Hludowici et Judithtae filio ab ista die inante fidelis ero secundum meum savirum [(96) 1Kb] , sicut Francus homo per rectum esse debet suo regi. Sic me Deus adjuvet et istae reliquiae.



Anno incarnationis Domini 854, V Nonas Julias [439 1Kb] in mallo Remis isti juraverunt, quod juratam habuissent fidelitatem.
[Col. 0609B]

Isti juraverunt antiquitus.

[Col. 0610A] Teudacrus. Amalricus [440 1Kb] . Rotboldus. Amalbertus. Dodo. Wigboldus [441 1Kb] . Berulfus. Wala. Hecilo [441 1Kb] . Heirbertus. Airardus. Gotlandus. Hilpricus. Gerlegius. Amalgisus. Heico. Amalricus, major de Buxido.

Isti juraverunt fidelitatem.

Goderamnus. Dodilo. Sigebertus. Fidentius. Ermenulfus. Teutgriminus. Wicboldus. Ermengaudus. Rotmundus. Gislulfus. Haimiricus. Teutbaldus. Drogo. Teodericus. Ebroinus. Rodoinus. Gislinus. Vulfridus. Haimuinus. Wandrebertus. Berecarius. Angelinus. Ado. Meinardus. Ottradus, decanus. Guntbertus, decanus. Heruwincus, decanus. Ozias. Ailus. Teudaldus. Teodoldus, decanus. Bertricus. Rothaus. Ingobertus. Amblinus, decanus. Gozselmus, decanus. [Col. 0610B] Vulfarius. Flodovius [442 1Kb] . Anglebertus. Emmenulfus. Sicbertus, decanus. Hecto. Isaac. Gislardus. Alaricus. Gerardus. Madergaudus, decanus.




[Col. 0609]
HLUDOWICI II IMPERATORIS CONVENTUS TICINENSIS II. (An. 855. Febr. 4.) [1Kb]





[NOTA.]

[Col. 0609C] Capitula [(97) 1Kb] quae gloriosus imperator Hludowicus suis episcopis de statu sui regni considerare praecepit.

De conversatione episcoporum, presbyterorum et ceterorum clericorum; de doctrina et praedicatione in populo; de conscriptione librorum; de restauratione aeclesiarum; de ordinatione plebium et xenodochiorum; de monasteriis virorum seu feminarum quae secundum regulam sancti Benedicti, vel ea quae secundum canonicam auctoritatem disposita esse debent; quicquid in praefatis ordinibus extra ordinem est, aut per neglegentiam praepositorum, aut per desidiam subditorum, vehementer cupio scire, et secundum Dei voluntatem vestrumque sanctum consilium sic emendare desidero, ut in conspectu Dei [Col. 0609D] nec ego reprobus sim, neque vos et populus mihi commissus [443 1Kb] iram suae indignationis incurrat. Quomodo autem istud rationabiliter quaesitum et inventum perficiatur, vobis hoc ad tractandum ac nobis renuntiandum committimus. De minoribus quoque causis quae generaliter omnes, specialiter aliquos tangunt, et indigent emendatione, volumus ut post haec [444 1Kb] illas quaeratis, et ad nostram notitiam reducatis, [Col. 0610C] sicut est de comitibus et eorum ministris, si justitias neglegunt, aut ipsas vendunt; si sunt rapaces, aut aeclesiarum, viduarum, orfanorum, aut pauperum oppressores; si ad praedicationem veniunt, si debitum honorem et oboedientiam sacerdotibus suis impendunt; si aliquas novitates, aut argumenta, quae ad detrimentum populi pertinent, agere praesumunt, sicut est in adquirendis proprietatibus, aut inrationabiles praeces ad adjutoria facienda, sive in reliquis causis, quae ad peccatum nostrum pertinere possunt ac populi nostri.



Rescriptum [(98) 1Kb] consultationis sive exhortationis episcoporum ad domnum Hludowicum imperatorem.

1. Domino [445 1Kb] gloriosissimo [446 1Kb] regi Hludowico, pax et vita, salus et victoria, ministretur a Deo [Col. 0610D] patre [447 1Kb] , et domino nostro Jesu Christo. Nos quidem in Dei nomine Angilbertus archiepiscopus, et Andreas patriarcha, una cum Joseph archicapellano, cum ad hanc sanctam [448 1Kb] synodum in urbe regia Ticino congregatam venissemus, replicavimus eis piam exhortationem vestram, qua [449 1Kb] viva voce ad nos usi fuistis, flagrantes Spiritus sancti munere, et ultra quam hujus aetatis teneritudo capere potuisse [Col. 0611A] videretur, totius modestiae, et gravitatis, atque sapientiae sapore conditam; protulimus etiam et coram eis relegi fecimus commonitorium a vestra nobis magnificentia traditum. Quibus auditis, omnes unanimiter pro vestra indole, omnipotenti Deo diutissime gratias egerunt, quia populo suo tam piissimum tamque [450 1Kb] sapientissimum [451 1Kb] principem dedit, qui cuncta ordinabiliter et rationabiliter [452 1Kb] disponere cupit.

2. Et quoniam religiosa sollicitudo vestra primum de conversatione episcoporum, presbyterorum et ceterorum clericorum quaerere studuit, nos quoque quia nec aliter [453 1Kb] melius fieri potuit, eundem ordinem servavimus [454 1Kb] ; et episcopum quidem ita conversari debere pronuntiamus, ut ejus vita omnibus [Col. 0611B] [455 1Kb] recte vivendi sit norma. Presbyteros vero et clericos ita vivere oportet, ut subditae plebi exemplo suae conversationis proficiant. At [456 1Kb] quidam coepiscoporum nostrorum, qui bonae conversationis sibi conscii sunt, palam fateri recusabant, ne sui ipsorum laudatores viderentur; qui vero neglegentiam suam recognoscunt, more humani ingenii se ipsos accusare verebantur: juxta commonitionem tamen vestram diligentius perscrutantes, quosdam quales desideratis, qualesque populi Dei pastores et rectores esse decet, invenimus; quorumdam vero neglegentiam, vel erga clericorum suorum [457 1Kb] custodiam atque doctrinam [458 1Kb] , vel erga plebium sollicitudinem repperimus; quibus ut aliquantulum [Col. 0611C] emendandi spatium tribuatis, humiliter petimus. Quod [459 1Kb] si cito delicta non correxerint, severiori sententiae subjacebunt. Caeterum si quislibet [460 1Kb] laicorum vel clericorum contra episcopum, aut alicujus ordinis clericum, aliquid queritur, noverit nos paratos esse [461 1Kb] et legitimam praebere audientiam, et si quid perperam gessisse probati fuerint, debita animadversione punire [462 1Kb] .

3. Doctrina vero et praedicatio in populum, partim episcoporum et reliquorum sacerdotum, partim vero populi neglegentia, non sicut necessarium est procuratur. Et sacerdotum quidem incuria [463 1Kb] nullatenus est excusanda: quidam vero laici, et maxime potentes ac nobiles, quos studiosius ad praedicationem venire oportebat, juxta domos suas basilicas [Col. 0611D] habent, in quibus divinum audientes officium, ad majores ecclesias rarius venire consuerunt. Et dum soli afflicti et pauperes veniunt, quid aliud, quam ut pacienter mala ferant, illis praedicandum est? Si autem divites, qui pauperibus injuriam facere soliti [464 1Kb] sunt, venire non rennuerent, illis [465 1Kb] omnino [Col. 0612A] praedicandum esset, ut a rapinis se compescerent, utique [466 1Kb] , dum possunt, elemosynis peccata sua redimerent, ut a fluxu rerum temporalium se abstinerent. Admonendi sunt igitur potentes, ut ad majores ecclesias ubi praedicationem audire possint, sepius [467 1Kb] conveniant; et quantum dono omnipotentis Dei divitiis et honoribus caeteros antecedunt, tanto ad audiendum [468 1Kb] praecepta conditoris sui alacrius festinent. Quidam autem comites et vassi dominici [469 1Kb] presbyteros et caeteros clericos nostros, quod nec episcopis facere licet, absque nostra licentia recipiunt, insuper etiam ubicumque ordinatos, et quosdam de quibus dubium est utrum consecrati sint [470 1Kb] , in parroechiis nostris absque nostra examinatione missas sibi [471 1Kb] celebrare faciunt; quod [Col. 0612B] ne ulterius fiat, omnimodis est inhibendum.

4. Quare [472 1Kb] in ordinandis plebibus sanctorum canonum [473 1Kb] instituta serventur, et pestiferae ambitionis vitium radicitus extirpetur [474 1Kb] ; et neque ob quorundam propinquitatem, nec [475 1Kb] pro alicujus familiaritatis gratia, neque quod maxime detestandum est [476 1Kb] , propter pecuniarum acceptionem, indignus quilibet ordinetur. Et primum quidem ipsius loci presbyteri, vel caeteri clerici, idoneum sibi rectorem eligant; deinde populi qui ad eandem plebem aspicit, sequatur assensus. Si autem in ipsa plebe talis inveniri non potuerit, qui illud opus competenter peragere possit, tunc episcopus de suis quem idoneum judicaverit, inibi constituat. Sane [Col. 0612C] removenda est quorundam laycorum procacitas [477 1Kb] , qui hoc solo obtentu, quod ad electionis consortium admittuntur, archipresbyteris suis dominari praesumunt, et quos tamquam patres venerari debuerant [478 1Kb] , velut subditos contempnunt. Hi igitur intra proprii juris terminos sunt redigendi; et si extraordinariam dominationem in aecclesiis exercere praesumpserint, regia sunt disciplina cohercendi.

5. Hi [479 1Kb] vero qui ad gubernandas plebes legitime provecti sunt, nullatenus a suis episcopis repellantur, nisi aut alicujus criminis reatum inciderint, aut easdem plebes male tractaverint. Tollenda est enim omnino prava consuetudo, quae in quibusdam locis oriri coepit; quia nonnulli archipresbyteri [480 1Kb] vel aliorum titulorum custodes, fruges [481 1Kb] vel alios ecclesiarum [Col. 0612D] redditus ad proprias domos abducunt; quidam vero aliorum possessiones conducunt, ut in eis quae ab ecclesiis suis male subtraxerint [482 1Kb] recondant; nonnulli autem laicorum in tantum eorum nequitiae se complices faciunt, ut quae hujusmodi transgressores ab ecclesia subripuerint [483 1Kb] , ipsi in [Col. 0613A] suis domibus abscondant. Tales ergo primum a suis episcopis corripiantur; quod si se citius corrigere noluerint, tamquam qui ecclesiasticas res sacrilega temeritate tractaverunt, synodali sententia feriantur. Laici [484 1Kb] vero qui post hanc denuntiationem socios se hujus expilationis praebuerint, tamquam furti reos judiciaria coartabit [485 1Kb] auctoritas.

6. De restauratione ecclesiarum, illud capitulum sufficit, quod gloriosus [486 1Kb] genitor vester [487 1Kb] in Olonna [488 1Kb] constituit; sed ut observetur [489 1Kb] , vestra indiget admonitione.

7. Similiter et de xenodochiis, sicut in eodem kapitulari continetur, observandum est.

8. De monasteriis autem virorum seu feminarum, quae secundum regulam sancti Benedicti, vel secundum [Col. 0613B] canonicam auctoritatem disposita esse debent, quia inspiratio omnipotentis Dei ut [490 1Kb] credimus ad hanc inquisitionem [491 1Kb] cor vestri moderaminis incitavit, ipsi gratias referimus. Nam quod jam maxima [492 1Kb] ex parte ordinem suum amiserint [493 1Kb] , omnibus est manifestum; quae ut ad pristinum statum reducantur, in domini et genitoris vestri ac vestra gloriosa dispositione consistit.

9. Et [494 1Kb] ea quidem monasteria quae adhuc statum suum retinent, unumquemque episcoporum in cujus parroechia constituta sunt [495 1Kb] , providere oportet, utrum ordinem suum teneant. Qui [496 1Kb] si aliter invenerit, una cum rectore monasterii corrigere debebit. Quod si rectoris monasterii principaliter culpa fuerit, et se suosque subditos ad admonitionem episcopi [Col. 0613C] sui corrigere dissimulaverit [497 1Kb] , synodica debet auctoritate percelli.

10. Quidam autem episcopi et rectores monasteriorum res ecclesiarum suarum subtractas et aliis personis in beneficium [498 1Kb] largitas esse queruntur, et ideo ecclesiasticas utilitates se nequaquam implere posse dicunt; quae ut restituantur, vestram regiam majestatem imploramus, humiliter admonentes [499 1Kb] , quia si hi qui eas pro animarum suarum remedio ecclesiis contulerunt, praemium merentur, sine dubio dampnatione digni sunt, qui eas subtrahere moliuntur.

11. In sacris canonibus praefixum est, ut decimae juxta episcopi dispositionem distribuantur; quidam [Col. 0613D] autem laici, qui vel in propriis vel in beneficiis suas habent basilicas, contempta episcopi dispositione, non ad ecclesias ubi baptismum et praedicationem et [500 1Kb] manus impositionem et alia Christi sacramenta percipiunt, decimas suas dant, set vel propriis basilicis, vel suis clericis pro suo libitu tribuunt. [Col. 0614A] Quod omnimodis divinae legi et sacris canonibus constat esse contrarium. Unde vestram potestatem, ut eos corrigatis, expetimus.

12. Sacra docet auctoritas, ut publice peccantes publicae poenitentiae subiciantur. Inveniuntur autem quidam qui incesta matrimonia contraxerunt, et vel proximis suis, vel Deo sacratis [501 1Kb] mulieribus copulati sunt; quidam etiam publice homicidia vel alia crimina perpetrarunt, quos ut episcopi [502 1Kb] publicae possint poenitentiae subjugare, petimus ut comitum vestrorum auxilio [503 1Kb] fulciantur.

13. Quosdam ministros comitum propter frequentia placita pauperiorem populum nimis affligere comperimus; unde majestatem vestram obsecramus, ut capitulare avi vestri de hac re observare [504 1Kb] praecipiatis

[Col. 0614B] 14. De comitibus vero, de quorum vita et actibus a nobis quaerere voluit sublimitas vestra, quosdam tales esse scimus, quales Dei ministros et vestrae rei publicae provisores esse decet [505 1Kb] ; nonnulli autem, ut se suosque ministros corrigant, vestra admonitione indigent, quibus tamen, similiter [506 1Kb] ut episcopis [507 1Kb] , aliquantulum emendandi spatium tribuatis, exposcimus. Qui si se citius corrigere noluerint, regia sunt auctoritate reprimendi.

15. Statuimus etiam, ne episcopi, quando pro confirmando populo [508 1Kb] parroechias circumeunt, archipresbyteros suos gravent, ut hujusmodi dispensa contenti sint: panes centum, friskingas [509 1Kb] quatuor, [Col. 0614C] vinum [510 1Kb] sextaria quinquaginta, pullos decem [511 1Kb] , ova quinquaginta, agnum unum, porcellum unum, annonam ad caballos modios sex, foenum carradas tres, mel, oleum, cera, quod sufficit.

16. [512 1Kb] Petimus etiam, ut emunitates progenitorum vestrorum ita conservare [513 1Kb] praecipiatis, sicut a glorioso genitore vestro in Olonna [514 1Kb] constitutum est.

17. Per singulas parroechias eas festivitates populus observare studeat, quas proprius eorum episcopus venerari praedicaverit, ita ut [515 1Kb] neque illas neglegant quas sacerdotes colere monuerint, neque inani superstitione eas celebrare praesumant, quae nequaquam sunt observandae. Si vero aliqui inventi fuerint qui sacerdotibus obtemperare noluerint, per [Col. 0614D] ministros rei publicae distringantur, et satisfactionem poenitentiae quam presbyteri imposuerint, subire cogantur.



LEGES AB IMPERATORE PROMULGATAE [(99) 1Kb] .

In nomine Dei omnipotentis anno incarnationis [Col. 0615A] Dominicae 855, indictione 3. [516 1Kb] mense Februario, die mensis ejusdem quarto [517 1Kb]

Cum domnus et [518 1Kb] magnificentissimus Hludowicus augustus apud Tycinensem civitatem in augustali aula resideret, tractaturus de statu sanctae matris aecclesiae, et pace divina dispositione [519 1Kb] sibi commissi imperii, ac generali totius populi salute, praesentibus obtimatibus suis dixit.

1. Crebro vestram fidelitatem retroactis temporibus commonuimus, ut secundum normam christianae religionis vivere unusquisque nostrorum fidelium satageret, et suos a rapina conpesceret; attamen quia hactenus minus [520 1Kb] diligenter [521 1Kb] est actum, amodo omni conamine vos [522 1Kb] studere volumus, quo penitus a nostro regno rapina eliminetur, et pauperum [Col. 0615B] voces usque nunc domini Sabaoth aures pulsantes querimoniis, incipiant suo creatori laudes rependere pro ubique pace et quiete concessa nobis a gentibus.

2. Statuimus autem ut ecclesiae Dei per totius regni nostri fundatae terminos sub nostrae inmunitatis tuitione securae cum rebus et familiis permaneant, ceu praedecessorum [523 1Kb] nostrorum, piissimorum videlicet augustorum, temporibus fuisse [524 1Kb] probantur; earumque rectores propriis utantur privilegiis [525 1Kb] . Et [526 1Kb] monachi per sua cenobia regularem teneant ordinem. Similiter et clerus omnis proprio fungatur ministerio, nemine molestante, nostri terroris formidine.

3. Sancimus nihilomnius, ut singuli comites [527 1Kb] et [Col. 0615C] actores [528 1Kb] rei publicae in suis ministeriis legalem procurent populo facere justitiam, pupillos et viduas protegant, per loca solita restaurent palatia, quibus cum iter dictaverit, nos legatosque nostros valeant recipere, ne gravetur [529 1Kb] aecclesia. Quando etiam episcopos, abbates, vel comites, seu fidelium nostrorum quempiam, in propria villa morari contigerit, cum suis in suis maneant domibus, ne sub obtentu hospitii [530 1Kb] vicinos [531 1Kb] opprimant, vel eorum bona [532 1Kb] diripiant

4. Denique quia, Christi custodiente clementia, neminem injuste [533 1Kb] consecuti [534 1Kb] privavimus, sed neque privari absque legali sanctione aliquem nostrorum fidelium volumus [535 1Kb] beneficio, jubemus ne quis suum depravet nullo [536 1Kb] modo, sed instauret [Col. 0615D] securiter, ne qui dirigendi sunt a nobis undique, si depravata repererint, legaliter emendare conpellant, et eos deinceps perfrui prohibeant.

5. Porro cum ad nostrum quislibet nostrorum fidelium properat obsequium, tam eundo [537 1Kb] quam [Col. 0616A] redeundo gradiatur pacifice; et ni [538 1Kb] generalis exigat [539 1Kb] utilitas, ut [540 1Kb] cum scaritis veniat, in statutis juxta [541 1Kb] domibus [542 1Kb] maneat. Episcopus, et comes, per quorum transeunt terminum, diligenter provideant, ne molestentur incolae, aut eorum domos [543 1Kb] per vim paciantur invadere, vel propria diripere, absque conlato [544 1Kb] praecio; sed neque indigenae [545 1Kb] per solita [546 1Kb] loca tectum focum aquam et paleam hospitibus denegare, aut sua [547 1Kb] carius quam vicinis audeant vendere.

6. Igitur quia [548 1Kb] , hactenus in regno nostro quosdam [549 1Kb] inrefrenate vixisse, nulli est ambiguum, sancimus unumquemque suorum hominum sollicitudinem gerere, ne solitam rapinam patrare [550 1Kb] praesumant. Qua pro re si quis artatus suum seniorem [Col. 0616B] dimiserit, penitus interdicimus ne recipiatur ab altero, quatinus, nisi corrigi. voluerit, a nostri regni penitus excludatur finibus.

7. Haec [551 1Kb] olim saepe inculcata et augustali nostra sanctione promulgata, quia [552 1Kb] ex parte in aliquibus neglecta videntur, hactenus acriori ulcisci debuerant examine: attamen nostra mansuetudine, ut corrigantur, quantulumcumque largimur spatium, quo quique [553 1Kb] neglecta emendare [554 1Kb] valeant [555 1Kb] ; destinaturi post modicum [556 1Kb] legatos strenuos, emendata inquirere. Qui vero neglegens repertus fuerit propriis honoribus nostro privabitur juditio.



CAPITULA MISSORUM.



Legatio.

[Col. 0616C] 1. Ecclesiarum Dei justitia inquiratur, et omni studio perficiatur, et ne a sacrilegis thesaurus diripiatur earum, fideliter conscribatur.

2. Pupillorum et viduarum causa investigetur, et diligenti cura misericorditer examinetur.

3. Totius populi querimonia generaliter audiatur, et legaliter definiatur.

4. De statu rei publicae inquirendum, ubi, cum iter dictaverit domnus imperator, recipi debeant [557 1Kb] per singula ministeria ab eo directi legati. Unde eis administrentur obsequia, unde paraveredi [558 1Kb] ; unde vel quae dona annualia aut tributa publica exigi debeant; qui debeant palatia restaurare, qui pontes; ut non destruantur beneficia, et destructa restaurentur [559 1Kb] ; quae beneficia dominicus gasindius [560 1Kb] [Col. 0616D] habuit; quis habeat illa, vel ubi conjaceant.

5. Directi abbates monasteria monachorum et puellarum ac senodochia circumeant, si unde administrantur [561 1Kb] debita obsequia habeant, et concorditer degant, inquirant. Quidquid inordinatum reppererint, [Col. 0617A] regulariter corrigant; senodochia autem sic ubi sunt neglecta, ad pristinum statum revocent; hospitales vero pauperum tam in montanis quam et ubicumque fuisse noscuntur, pleniter et diligenti [562 1Kb] cura restaurentur.



Item institutio domni Hludowici imperatoris.

1. Volumus ut unusquisque pro temporis consistentia et ministerii sui congruentia justitias procurare decertent; et subditos non solum commoneant, sed etiam procurare compellant. Constituimus et modis omnibus monemus, ut in aecclesiasticis ministeriis juxta quod preterito [(100) 1Kb] sancti Patres in nostro placito invenerunt, unusquisque servare studeat, et preterito neglecta celeriter emendet. Et restauratio [Col. 0618A] [563 1Kb] ecclesiarum baptismalium juxta antiquam consuetudinem perficiatur.

2. De decimis, sicut supra dicto placito [(101) 1Kb] inventum est, quicumque neglexerit, canonico judicio corrigatur. Et qui in hoc aliquid contrasteterit, sciat se nostra imperiali auctoritate emendandum. Judices namque commoneantur Dei timorem ante oculos habere, et pro nulla persona justitiam immutare audeant; sed quod verum est justissime perquirant, et veraciter judicent.

3. Pontes enim ubicumque consueti sunt, permaxime Ticinensis, restaurentur; et ubicumque non consueti necessarii sunt, construantur. Navigia in consuetis locis preparata consistant; et ne transeuntes gravent, commonendi sunt.




[Col. 0617]
HLUDOWICI II IMPERATORIS CONVENTUS TICINENSIS III. (An. 855. Jul.) [1Kb]

[Col. 0617B] In nomine sanctae et individuae Trinitatis, anno [564 1Kb] incarnationis Domini nostri Jesu Christi [565 1Kb] 854, [566 1Kb] imperii [567 1Kb] nostri 6, indictione 4. Dum conventum [568 1Kb] fidelium nostrorum palatio nostro Ticinae civitatis convocaremus [569 1Kb] , et simul episcoporum [570 1Kb] et nobilium nostrorum [571 1Kb] consultu [572 1Kb] non solum aecclesiasticam utilitatem et populi pacem vel [573 1Kb] salvationem, sed etiam totius regni statum perquirere studeremus, inter reliqua [574 1Kb] populus noster nobis quasdam petitiones obtulit, quas nos Dei amore et eorum fidelitate ducti libenter suscepimus, atque [575 1Kb] ideo subter annotata capitula ad eorum utilitatem conscribi [576 1Kb] fecimus, quas in futurum [577 1Kb] pro lege tenenda firmamus.

1. De feminis quae, defunctis viris, lex Langobardorum [Col. 0617C] prohibet ante anni [578 1Kb] spatium vestem religionis mutare velumque [579 1Kb] suscipere, petierunt, ut nostra licentia eis, mox divina pietas inspiraverit [580 1Kb] , eas indemnes licere suscipere. Nos autem considerantes [Col. 0618B] quia praeterito [581 1Kb] pro ipsa dilatione multae [582 1Kb] etiam raptae intra eumdem spatium [583 1Kb] ad aliam partem distractae fuerunt, ideo et eorum petitionem [584 1Kb] quam justam [585 1Kb] censuimus, suscepimus, et eis ita fieri [586 1Kb] concedimus.

2. Nostrae majestati [587 1Kb] reclamaverunt [588 1Kb] , patris [589 1Kb] nostri vel nostri super eas superfluas [590 1Kb] factas fuisse [591 1Kb] inquisitiones. Ideo eis concedimus, ab hinc in futurum nullas alias super eos fieri inquisitiones, nisi unde Karoli proavi [592 1Kb] et avi [593 1Kb] nostri tempore factae fuerunt.

3. [594 1Kb] . De liberis hominibus qui super alterius res [595 1Kb] resident, et [596 1Kb] usque nunc a ministris [597 1Kb] rei publicae contra legem ad placita protrahebantur [598 1Kb] , et ideo pignerabantur, constituimus [599 1Kb] , ut [600 1Kb] secundum legem [Col. 0618C] patroni [601 1Kb] eorum eos ad placitum adducant. Et si quis eos contra hanc nostram auctoritatem et eorum legem pignerare aut distringere [602 1Kb] praesumpserit [603 1Kb] , patrono [604 1Kb] eorum omnia cum lege [605 1Kb] [Col. 0619A] emendet [606 1Kb] , et insuper pro incauta [607 1Kb] praesumptione bannum nostrum componant [608 1Kb] .

4 [609 1Kb] . De homicidio, unde lex pro simplicitate probationem [610 1Kb] trium testium quaerit, et testes habere non potuerit, concedimus, ut cum duodecim juratoribus juret, et [611 1Kb] ab eadem simplicitate [612 1Kb] absolutus proprium non amittat [613 1Kb] .

5 [614 1Kb] . De cartis quae a quibusdam personis falsae appellantur, constituimus, ut si notarius superfuerit et testes qui eam veram et idoneam faciant; et si testes mortui fuerint, et notarius superfuerit, cum duodecim juratoribus veram et idoneam eam faciat.

Concessas denique petitiones vestras, consideravimus etiam ea quae ad nos jam [615 1Kb] pridem [616 1Kb] pervenerunt, [Col. 0619B] ad [617 1Kb] resecandas [618 1Kb] malorum insidiationes iisdem [619 1Kb] adjungere capitulis [620 1Kb] .

In nomine sanctae et individuae Trinitatis. Hludowicus gratia Dei imperator augustus. Dum enim superno nutu cum fidelibus nostris conventum Papia regia civitate habuissemus, pervenit ad nos, qualiter dum aliqui homines suam infra regnum quaerere conantur justitiam, a quorundam pravorum hominum insidiis impediantur, ita ut per se aut per alios submissos eos ad servitium quaerant, sive illos sive quos ad testimonium producere velint, ut sub tali occasione suam percipere non valeant justitiam. Qua pro re, ut talem resecaremus nequitiam, duo capitula infra regnum nostrum Italicum populo commoranti in legem dare praevidimus. Anno imperii [Col. 0619C] domni et genitoris nostri Hlotharii pii imperatoris trigesimo sexto, nostro etiam sexto, 13 Kal. Aug. sub indictione 3.



Item statuta domni Hludowici pro lege posita.

1. Si quis aliquem de aliquo mallaverit negotio, et ille qui mallatus fuerit dicat, ideo ei nolle [621 1Kb] quia servus alterius sit [622 1Kb] , aut si testimonia produxerit et similiter dixerit [623 1Kb] quod ea [624 1Kb] recipere non debeat [625 1Kb] , quia aliquis eorum servus sit [626 1Kb] , nominet dominum ejus, et sic det wadiam [627 1Kb] de eo [628 1Kb] adducendo; et posito placito in quantum ire ubi eum invenire credit et reverti [629 1Kb] posse judices dixerint, si in placito constituto dominum non adduxerit, [Col. 0620A] praebeat [630 1Kb] sacramentum, quod pro nulla dilatione justitiae [631 1Kb] ejus hoc dixerit, nisi pro certo ita verum esse crediderit [632 1Kb] . Quod si jurare ausus non fuerit [633 1Kb] , quia pro occasione prolongandi justitiam [634 1Kb] hoc dixit, componat illi bannum nostrum, et justitiam plenissimam faciat. Si vero aliquem adduxerit qui se dominum ejus dicat, et illum quem de servitio [635 1Kb] appellavit, replicare [636 1Kb] ad servitium non voluerit, tunc ipse qui se dominum ejus [637 1Kb] dixit, bannum nostrum illi componat, eo quod pro [638 1Kb] conculcanda justitia ingenium tale facere ausus fuit [639 1Kb] . Crimina vero si super eum pro dilatanda justitia [640 1Kb] imponere voluerit, probare cogatur. Et si probare non potuerit, et justitiam faciat, et insuper bannum nostrum pro tanta [641 1Kb] calliditate [642 1Kb] componere cogatur.

[Col. 0620B] 2. Si forte quispiam aliquem mallaverit, et ille qui mallatus fuerit, dixerit eum suum servum [643 1Kb] esse vel alius [644 1Kb] in ipsa altercatione veniens eum [645 1Kb] ad servitium mallaverit, jubemus [646 1Kb] , ut praesentaliter inter se wadient, ut ad primum et [647 1Kb] secundum vel tertium placitum causam ipsam definiant [648 1Kb] . Inter placitum vero et placitum sint dies 15; tertium autem quando comes placitum habuerit, si infra unum comitatum est, sint [649 1Kb] dies 15; sin [650 1Kb] autem in alium [651 1Kb] sint dies [652 1Kb] 20, ne pro tali occasione ejus [653 1Kb] justitia prolongetur [654 1Kb] . Quod [655 1Kb] si in his tribus placitis ille qui quaerit venire [656 1Kb] neglexerit, excepto servitio regis aut inevitabili necessitate, et comes placitum habuerit, ille quoque alius ad suam probandam libertatem paratus fuerit, tunc comes [Col. 0620C] ipsam [657 1Kb] causam finiat [658 1Kb] veluti si ipse qui quaerit praesens fuisset, et ultra ille qui quaesierat facundiam [659 1Kb] de servitio illius dicendi [660 1Kb] non habeat, et insuper ut supra [661 1Kb] bannum nostrum illi componat, ac [662 1Kb] justitiam pleniter faciat.

3. Et sunt aliqui [663 1Kb] , qui dum alios in servitium [664 1Kb] mallant, et ipsi de sua [665 1Kb] libertate approbare [666 1Kb] wadiam [667 1Kb] dant, in tantum eos mutando [668 1Kb] placitum lacerant, ut vix pro sua paupertate evadere possint, unde tertium addere capitulum placuit. Si vero aliquis [669 1Kb] alium ad servitium mallaverit, et ille qui mallatus fuerit, wadiam de sua probanda libertate dederit, jubemus, ut supra, ad [670 1Kb] primum aut secundum [Col. 0621A] vel tertium placitum causam deliberent. Inter placitum et placitum sint [671 1Kb] dies 15; tertium vero quando comes placitum habuerit, si infra unum comitatum est, sint dies 15 [672 1Kb] , sin [673 1Kb] autem in alium, sint dies 20 [674 1Kb] . Et si in istis [675 1Kb] tribus placitis ipse qui quaerit venire contempserit, antepositis [676 1Kb] quae superias anteposuimus, et comes placitum habuerit, ille namque alius cum suis testibus paratus fuerit, tunc comes ipsos testes recipiat et causam [677 1Kb] definiat, veluti si ipse qui quaerit praesens fuisset, [Col. 0622A] et ultra ille qui quaesierit [678 1Kb] tacitus [679 1Kb] de servitio illius permaneat.

4 [680 1Kb] . Previdimus de Judeis, ut nullus infra regnum Italicum ultra Kalendas Octobris maneat, et modo eis denuntietur ut omnes usque ad placitum illud exeant ubi voluerint, sine ullius contradictione. Quod si post Kalendas Octobris aliquis inventus fuerit, a quibuscumque comprehendi potest, cum omni substantia [681 1Kb] sua ad nostram deducatur praesentiam.




[Col. 0621]
HLUDOWICI II IMPERATORIS CONSTITUTIONES. (An. 856. Martio; Mantuae?) [1Kb]



Alio tempore dictus [682 1Kb] serenissimus Augustus instituere praevidit capitula.
[Col. 0621B]

1 [683 1Kb] . Si quislibet episcopus abba vel comes in propria sede vel domos aut villa residet, homines ipsius depraedationes fecerint, messes vel prata defensionis tempore devastaverint, et hoc cognitum absque [684 1Kb] injusta dilatione non emendaverit, et factori condigna castigatione non imposuerit, ipsum malum ut lex est emendare cogatur, et insuper quadraginta dies et noctes a vino et carne abstineat.

2. Per viam quoque ad palatium veniens aut rediens cuicumque homines rapinam fecerint, et cognito statim non emendaverit, et factori condignam castigationem non inposuerit, omnia que rapta sunt ut lex est emendare cogatur, et insuper triginta [Col. 0621C] dies et carnes et a vino abstineat.

3. (Reliqua exciderunt.)



Capitula missis data [685 1Kb] .

1. Ut inquirant de singulis monasteriis vel senedochiis, qualiter a conditoribus ordinata sunt, vel quomodo nunc permaneant, et a quibus personis detineantur.

2. De monetis inquiratur, qua custodia observantur, vel qua fraude vitiantur, et a quibus personis hoc perpetratum sit, et noviter a nobis instituta instanter [686 1Kb] figurari precipiantur. Verumtamen usque missa sancti Johannis denarium argenteum et non fractum cujuscumque monetae recipiatur. Rejectoribus autem juxta capitulare castigatio adhibenda, vel 60 solidos componat, vel totidem ictus accipiat. Falsatores vero monetae, si inventi fuerint, in praesentia [Col. 0622B] nostra deducantur.

3. Ut missi nostri per singulas civitates mensuram antiquam inquirant, et nemo neque emere neque vendere praesumat nisi ad ipsam mensuram.

4. De usuris, que multis argumentis fiunt, diligentissime inquiratur a missis nostris, et cum reperti fuerint qui eas exercent, propriis episcopis tradantur, ut sub publica poenitentia redigantur.

5 [687 1Kb] . De judicibus inquiratur, si nobiles [688 1Kb] et sapientes et Deum timentes constituti sunt; et [689 1Kb] jurent, ut juxta suam intellegentiam recte judicent, et pro muneribus vel humana gratia justitiam non pervertant nec differant, et quod judicaverint confirmare sua subscriptione non dissimulent. Ubi autem tales non sunt, a missis nostris constituantur, [Col. 0622C] et idem sacramentum facere cogantur. Quod si viles personae et minus idoneae ad hoc constitutae sunt, rejiciantur. Similiter et notarii legibus eruditi et bonae opinionis constituantur, et jusjurandum praebeant, ut nullatenus falsitatem vel colludium scribant; et qui hoc fecisse preterito tempore inventi fuerint, praesentaliter [690 1Kb] damnentur.

6. Ut inquirant diligentissime missi nostri per singulos comitatus, qui adhuc sacramentum fidelitatis nondum nobis promiserunt, et promittere eos compellant. Et inquirant diligentissime missi nostri villas et cortes, unde regis expensa ministrari solita sit, et a quibus personis modo detineatur, nec non et quae in transitu domni imperatoris servire debent vel missis transeuntibus necessaria ministrare.

7. Ut per singulas civitates inquirant missi nostri, [Col. 0623A] ubi palatia antiquitus fuerunt [691 1Kb] vel publicae domus antiquitus, vel unde continebantur, vel qua occasione aut a quibus personis vel sub cujus tempore destructa sunt, et nostra auctoritate praecipiant ut amodo quantotius restaurentur. Sed et de singulis conditionibus quae ad cameram nostram vel ad fiscum vel ad diversa palatia pertinent.

8. Ut missi nostri perquirant in singulis civitatibus beneficia quae antiquis temporibus clerici et vassalli predecessorum nostrorum habuerunt [692 1Kb] vel qui nunc ea retinent, et nobis renuntient. Similiter comitatus pertinentia quae comitatus non habent, nec non et res ecclesiis Dei pertinentes, et aliae personae quam rectores earum retinent, inquirant et nobis renuntient.

[Col. 0623B] 9. Ut baptismales eclesiae, quae per neglegentiam eorum qui eas restaurare debuerunt, paulatim a suo statu defecerunt, diligentia missorum nostrorum ab his qui ibi baptizantur vel sacra misteria percipiunt restaurari praecipiantur, et ministris rei publice comittantur, ut filii ecclesiae eorum instantia ad earum restaurationem compellantur, decimas quoque Deo dare ibidem cogantur.

[Col. 0624A] 10. Ut idem missi perquirant in singulis civitatibus, qualiter canonicorum vita et conversatio ordinata sit, et de thesauro ecclesiae, quid [693 1Kb] inde perditum sit, vel a quo, aut cujus tempore, et utrum episcopi suas plebes ordinatas habeant, et si contra restaurationem destributae sunt, ut emendent; et si opus fuerit, nobis renuntient.

11. De depraedationibus quoque quae moderno tempore defunctis episcopis a diversis hominibus factae sunt in rebus eclesiasticis, ut qui eas fecerunt, legaliter emendent cum emunitate nostra.

12. De sceleribus [694 1Kb] atque criminibus quae multis modis increverunt, volumus ut inquirant et emendent. Similiter et de conspirationibus nocivis juxta capitulare emendent. Similiter et de rapinis seu et [Col. 0624B] de falsis testibus, vel de perjuris [695 1Kb] hominibus, sive de monachis qui proprium habitum reliquerunt, et de his qui seculares vel laici ex clericis vel monachis sunt effecti.

13. De viis et pontibus et ceteris excubiis publicis ut inquirant; et quae potuerint emendent, aut nobis quod invenerint renuntient [696 1Kb] .




[Col. 0623]
HLUDOWICI II IMPERATORIS CAPITULA ECCLESIASTICA. (An. 856). [1Kb]

[Col. 0623C] 1. Primo, omnium discutienda est sacerdotum fides, qualiter credant et alios credere doceant; ubi exempla proponenda sunt, quatenus a creatura creator quantulumcumque possit intellegi.

2. Secundo, jubendum, ut oratio Dominica in qua omnia necessaria humanae vitae comprehenduntur, et Symbolum apostolorum in quo fides catholica ex integro comprehenditur, ab omnibus discatur, tam latine quam barbarice [697 1Kb] , ut quod ore profitetur, corde credatur et intellegatur.

3. Tertio, intimandum, ut ad salutationes sacerdotales congrue responsiones discantur, ubi non solum clerici et Deo dicatae sacerdoti responsionem offerant, sed omnis plebs devota consona voce respondere debet.

[Col. 0623D] 4. Quarto, ut fides sancti Athanasii a sacerdotibus discatur, et ex corde omni Dominica ad horam primam recitetur.

5. Quinto, ut sciant quid sint sacramentum baptismatis et confirmationis, et quale sit mysterium corporis et sanguinis Domini, quomodo in eisdem mysteriis visibilis creatura videtur, et tamen invisibilis salus ad aeternitatem animae subministratur, quod in sola fide continetur.

6. Sexto, quae ipsis sacerdotibus necessaria sunt ad dicendum, id est sacramentarius [698 1Kb] , lectionarius, [Col. 0624C] antifonarius, baptisterium, compotus, canon penitentialis, psalterium, homeliae per circulum anni dominicis diebus et singulis festivitatibus aptae, ex quibus omnibus si unum defuerit sacerdotis nomen vix in eo constabit. Quia valde periculose sunt evangelicae minae quibus dicitur: Si cecus caeco ducatum praestet, ambo in foveam cadunt.

7. Septimo, ut sciant tempora legitima ad baptizandum in anno, id est sabbato sanctae Paschae, ut illa triduana mersio in baptismate imitetur triduanam mortem Domini clarificata resurrectione, et idcirco usque ad octavum diem ipsa regeneratio sacra ab omni populo christiano celebratur. Aliud vero tempus baptismatis sabbato sancto Pentecosten celebrandum est. Si vero necessitas contigerit, [Col. 0624D] omni tempore in periculo subveniendum est, quia necessitas vix habet legem. Et ut vas ad fontem baptismatis habeant, quod ad [699 1Kb] reliquos usus nullatenus assumatur.

8. Octavo, pronuntiandum est, ut sciant tempora feriandi per annum, id est omnem Dominicam a mane usque ad vesperam ob venerationem Dominicae resurrectionis. Sabbatum vero operandum a mane usque ad vesperam, ne in judaismo capiantur. Feriandi vero per annum isti sunt dies, ut supra orsi sumus: Natalis Domini, sancti Stephani, sancti [Col. 0625A] Johannis evangelistae, Innocentum, octava Domini, Theophania, Purificatio sanctae Mariae, sanctum Paschae, sicut in superiore capitulo comprehensum est. Rogationes tribus diebus, Ascensio Domini, sabbatum sanctum Pentecosten, sancti Joannis baptistae, duodecim apostolorum, maxime tamen sanctorum Petri et Pauli, qui Europam sua praedicatione inluminaverunt, assumptio sanctae Mariae, dedicatio sancti archangeli Michahelis, dedicatio cujuscumque oratorii seu cujuslibet sancti in cujus honore eadem ecclesia fundata est, quod vicinis tantum circum commorantibus indicendum est, non generaliter omnibus. Indictum vero jejunium quando a palatio vel a domo fuerit denuntiatum, ab omnibus generaliter observetur. Relique vero festivitates per annum, [Col. 0625B] sicut sancti Remedii, sancti Mauricii, sancti Martini, non sunt colende ad feriandum, nec tamen prohibendum, si plebs hoc caste et zelo Dei cupiunt exercere.

9. Nono, jubendum est eisdem sacerdotibus, ut non permittant secum mulieres habitare extraneas, juxta Nicenum concilium, nisi eas tantum in quibus suspicio nulla malae famae oboriri potest.

10. Decimo, ut tabernas non ingrediantur, nec sedendo domi nec in itinere occupati. Si vero necesse habent ibidem aliquid emendi, missos suos dirigant, et oblatam in aliam domum conferant, et cum gratiarum actione fideliter percipiant.

11. Undecimo, ut placita saecularia non observent, [Col. 0625C] nec fidejussores existant, nec canes ad venandum, nec accipitres, nec falcones, nec sparavarios, nec ullius ludi aut spectaculi licentiam habeant. Sufficit enim eis quod in primo psalmo dicitur: In lege Domini eorum esse voluntatem, et in lege ejus meditari die ac nocte; et quod in Apostolo precipitur: Nemo militans Deo implicet se negotiis saecularibus, ut ei placeat cui se probavit.

12. Duodecimo, ut sciant quia nemo per pecunias ordinatus est, nec per munera eclesiam debet occupare. Quia si factum fuerit, et ipse et ordinator ejus deponendi sunt; quia manifestum est, eos qui talia agunt, Simoniacam heresem sectari, et talem non per hostium in ovile ovium juxta Evangelii verba, sed ascendentem aliunde furem esse et latronem; [Col. 0625D] et non solum ipsi qui hoc faciunt, sed et qui consentiunt facientibus, excommunicandi sunt.

13. Tertio decimo, ut nullus vagantem ex alia parroechia audeat recipere aut secum commorandi aut missam celebrandi, nisi per missionem veram, nec ullius eclesiae aut plebis aut gubernacula suscipiendi, nisi praeveniente conscientia nostra. Quod si fecerit, excommunicabitur.

14. Quarto decimo, ut in tuguriis vel in aeclesiis non consecratis vel in domibus, nisi forte visitandi gratia in infirmitate detentis, missarum mysteria [Col. 0626A] non celebrent. Quod si fecerint, propter inoboedientiam degradandos se sciant.

15. Quinto decimo, quod decima quae a fidelibus datur, Dei census nuncupanda est, et ideo ex integro est reddenda. Cujus tertia pars secundum canonem Toletanum episcoporum esse debet. Nos vero hac potestate uti nolumus, sed tantum quartam partem, secundum usum Romanorum pontificum et observantiam sanctae ecclesiae Romanae, de eadem habere volumus. Quod si quis contentiosus intendere repertus fuerit, sive clericus sive ille laicus sit, communione privabitur, et synodali censura dijudicabitur.

16. Sexto decimo, ut unusquisque hoc provideat, ut mulieres ad altare non accedant, nec ipsae Deo [Col. 0626B] dicatae in ullo ministerio altaris intermisceantur. Quod si pallae altaris lavandae sunt, a clericis abstrahantur, et ad cancellos feminis tradantur, et ibidem repetantur. Similiter et presbyteri, cum oblata ab eisdem mulieribus offeruntur, ibidem accipiantur et ad altare deferantur.

17. Septimo decimo, ut ipsi sacerdotes verbo et exemplo omnibus praedicent, ut nullus usuras accipiat, nec sexcupla nec speciem pro specie, quia [700 1Kb] valde infidelis et rebellis Dei jussioni est qui hoc agit quod omnibus christianis aeque interdictum esse dinoscitur, maxime tamen sacerdotibus, qui forma et exemplum omnibus esse debent.

18. Octavo decimo, ut nullus ordinatus sive ordinandus migret de sua parroechia ad aliam, nec [Col. 0626C] ad limina apostolorum causa orationis eclesiae suae cura derelicta, nec ad palatium causa interpellandi; nec a communione suspensi ab alio communione recipiendi sine permissione et praesentia episcopi sui. Quod si fecerit, nihil valebit hujusmodi communio aut ordinatio aut demigratio. Et hoc omnibus fidelibus denuntiandum, ut qui causa orationis ad limina beatorum apostolorum pergere cupiunt, domi confiteantur peccata sua, et sic proficiscantur; quod a proprio episcopo suo aut sacerdote ligandi aut solvendi sunt, non extraneo.

19. Nono decimo, ut aliud in eclesia non legatur aut cantetur, nisi ea quae auctoritatis divinae sunt, et patrum orthodoxorum sanxit auctoritas. Nec falsa angelorum nomina colant, sed ea tantum quae prophetica [Col. 0626D] et evangelica docet scriptura, id est Michahel, Gabrihel, Rafahel. Nec diversa sentiant in judiciis poenitentium, cum uni minus alteri majus, alteri adolando, alteri detrahendo, placere velit. sed considerata [701 1Kb] qualitate personae, juxta modum culpae agatur censura vindictae.

20. Vigesimo, admonendi sunt ut perpendant, quia quicquid a fidelibus datur, redemptio peccatorum est; et ideo non glorientur talibus sumptibus uti, sed magis timeant quod in veteri testamentode sacerdotibus dictum est: inquitatem populi eos [Col. 0627A] debere portare. Et ideo cum magno timore super eis solliciti sunt quorum donis participantur. Quia magnum periculum, judicem fieri vitae alienae, qui nescit tenere moderamina vitae suae.

21. Vicesimo primo, ut sciant et intellegant quod sit incesti crimen, et hoc unusquisque in sua parroechia praevideat ne fiat; et si factum fuerit, quantum celerrime potuerit, emendetur; id est ut nullus sibi accipiat de propinquitate usque in quintum genu. Quod si ignoranter factum fuerit, non facile credatur, sed judicio Dei examinetur. Et non separentur in quarto genu, sed in penitentia cunctis diebus conjunctionis suae perseverent. Et similiter duas uxores inter se simili ratione conjunctas, aut uxor duos viros inter se eodem modo conjunctos, aut compater [Col. 0627B] aut commater, filiolus aut filiola spiritalis de fonte aut de conversatione, aut Deo dicata aut alterius uxor vivente marito, aut alterius maritus vivente uxore, his talibus nulla ratione in matrimonium licitum est conjungi. In primo vero genu vel secundo si inventi fuerint scelus fornicationis perpetrasse, matrimonii jura alterius sciant se funditus perdidisse. In tertio vero genu si inventi fuerint tali crimine pollutos [702 1Kb] esse, digna penitentia eos subsequatur, et tamen matrimonii jura eis non vicissim sed ad alios non negantur. Ubi vero mancipia non unius sed diversae potestatis juncta fuerint, nisi convenientibus utrisque dominis, hujusmodi copulatio rata non erit. Quicquid vero neglegendo consentitur [Col. 0627C] [703 1Kb] et virtute qua potuerit non emendetur, nam hujus copulae auctor erit, qui hoc neglegendo consentit. Plura sunt quae ad incesti [704 1Kb] crimen scribi poterant, sicut in matre et filia et noverca, et pene innumera quae menti ad scribendum non occurrunt; hujusmodi [Col. 0628A] tamen et his similibus personis copula maritalis in sempiternum subtrahitur.

22. Vicesimo secundo, admonendi sunt ut sciant populis denuntiare quae sint opera misericordiae cum fructibus suis quae evangelica et apostolica pagina complectitur, quibus pervenitur ad vitam, quaeve opera iniquitatis cum fructibus suis multiplicibus, quibus calle sinistro ad aeternum intendit interitum: et ut perjurii crimen omnimodo devitent, quia non solum in evangelio vel reliquis sanctorum crimen perjurii, sed in veritate, quae Deus est, si mentitur perpetrari dinoscitur.

23. Vigesimo tertio, admonendi sunt ut sciant, quia [705 1Kb] in aeclesiis quibus praesunt, sponsi facti sunt, et ideo omni vigilantia, qualiter eas decorent [Col. 0628B] et eis incessanter deserviant, totius curae suae vigilantiam impendant.

24. Vigesimo quarto, ut horas canonicas tam nocturnas quam diurnas nullatenus pretermittant. Quia sicut Romana psallit ecclesia, ita omnibus ejusdem propositi viam tendentibus faciendum est. Et non solum novi testamenti documenta sunt eandem formulam observandi, sed veteris testamenti patet ratio, quia propheta Spiritu sancto instinctus profert: Septies in die laudem dixi tibi, et media nocte surgebam ad confitendum tibi.

25. Vigesimo quinto, ut plebibus denuntient, quod filios et filias spiritales quos in baptismate suscipiunt, eis fidejussores existant, et sponsores fidei pro eis existunt, et diabolo pro eis cui ante [Col. 0628C] mancipati fuerant abrenuntiant; et ideo usque cum adulti fuerint et eis fidei sponsionem et abrenuntiationes exposuerint et reddiderint, in sua providentia habeant; et quod illi pro eis spoponderant, ab eis eadem ex integro exigant.





[Col. 0627]
HLUDOWICI II IMPERATORIS CAPITULA EXCERPTA. (An. 856.) [1Kb]

[Col. 0627D] Item capitula legis Salicae. 1. Ut [(102) 1Kb] loca quod semel dedicata sunt ut monasteria sint, et maneant in perpetuum monasteria, nec possunt [706 1Kb] ultra fieri saecularia habitacula.

2. Ut virgines non velentur ante viginti quinque annos, nisi rationabili necessitate cogantur.

3. Item predicandum est, quomodo Dei filius incarnatus est de Spiritu sancto et Maria semper virgine, pro salute et reparatione humani generis, ascendit in caelum, et quomodo iterum venturus sit in majestate divina [707 1Kb] judicare omnes homines secundum [Col. 0628D] merita propria, et quomodo impii pro scelera sua cum diabolo in ignem aeternum mittuntur, et justi cum Christo et sanctis angelis in vitam aeternam.

4. Item diligendum [708 1Kb] est et praedicandum de resurrectione mortuorum, ut sciant et credant in hisdem corporis praemia meritorum accepturos.

5. Item cum magna diligentia cunctis praedicandum est, pro quibus criminibus deputantur cum diabolo in aeternum supplicium. Legimus enim apostolo manifestante [709 1Kb] : »Sunt autem opera carnis quae [Col. 0629A] sunt fornicatio, inmunditiae, luxuriae, idolorum servitus, veneficiae, contentiones, emulationes, animositates, irae, rixae, dissensiones, sectae, invidiae, omicidia, ebrietates, commessationes, et his similia quae praedico vobis sicut praedixi, quoniam qui talia agunt, regnum Dei non possidebunt.« Magnus praedicator eclesiae Dei singillatim nominavit, cum omni studio prohibetur, ita legentes, quam sit terribile illud quod dixit, quia qui talia agunt regnum Dei non consequentur; sed in omni justitia [710 1Kb] ammonete eos de regno Dei et dilectione Dei et proximi, de fide et spe in Deo, de humilitate et patientia, de castitate et continentia, de benignitate et misericordia, de elemosinis, et confessione peccatorum suorum. Et ut debitoribus [711 1Kb] suis secundum Dominicam [Col. 0629B] orationem sua [712 1Kb] debita condonent [713 1Kb] , scientes certissime, quod qui talia agunt regnum Dei illi consecuntur; et hoc ideo [714 1Kb] diligentius injungimus vestrae caritati, quia scimus temporibus novissimis pseudodoctores [715 1Kb] esse venturos, sicut ipse Dominus in evangelio praedixit, et apostolus Paulus ad Timotheum testatur; et ideo dilectissimi toto corde praeparemus nos in scientia et veritatis, ut possimus contradicentibus veritati resistere, et divina donante gratia verbum Dei crescat, et concurrat [716 1Kb] et multiplicetur in profectum in sancta aeclesiae et salutem animarum nostrarum, et laudem in gloria nominis domini nostri Jesu Christi. Pax praedicantibus, gratia obedientibus, gloriam domino Deo nostro.

6. Ut [717 1Kb] [(103) 1Kb] nullus in psalterio vel in evangelium [Col. 0629C] vel in aliis rebus sortire praesummat, nec divinationes aliquas observare.

7. Omnino [(104) 1Kb] prohibendum est omnibus ebrietatis malum, et qui ista conjurationes faciunt per sanctum Stephanum aut per nos aut per filios nostros prohibemus et praecipimus [718 1Kb] , ut episcopi vel abbates non vadant [719 1Kb] per casas [720 1Kb] miscendum.

8 [(105) 1Kb] . De eo quod missi nostri provideri debent, ne forte alicujus clamor super episcopum vel abbatem vel abbatissam vel comitem seu super qualecumque gradum sit, et nobis renuntiare

9 [(106) 1Kb] . De monasteriis et senodochiis quae per diversos comites esse videntur, ut regulares sint, et quicumque eas habere voluerit, per beneficium domni regis habeat.

[Col. 0629D] 10. De aldionibus. Aldiones publicum pertinentes aldiones vel aldianes ea lege vivant in Italia in servitute [Col. 0630A] dominorum suorum, qua [721 1Kb] fiscalinus vel lidus vivunt in Francia.

11 [(107) 1Kb] . Item de lege Ribuariense. Si ingenuus ingenuam ictu percusserit, sol. 15 culpabilis judicetur.

12 [(108) 1Kb] . Homo regius, id est fiscalinus, aeclesiasticus vel lidus interfectus sol. 100 componatur. Homo [(109) 1Kb] ingenuus qui multam quamlibet solvere non potuerit et fidejussores [722 1Kb] non habuerit, liceat ei semetipsum in vatdio ei cui debitor [723 1Kb] est mittere, usque dum multam quam debet persolvat. In eodem capitulo de soniste [724 1Kb] aut 600 sol. componat, aut cum 12 juret, aut si ille qui causam querit, duodecimo hominem sacramentum recipere noluerit, aut ad crucem aut cum scuto et fuste contra eum [Col. 0630B] decertet.

13 [(110) 1Kb] . Si quis ad mallum legibus bannitus fuerit, si eum sunnis [725 1Kb] non detinuerit, sol. 15 componat. Sic ad secundum et tertium; si autem aut quartum venire contempserit, possessio ejus in bannum mittatur, donec veniat et de re qua interpellatus fuerat justitiam faciat. Si infra annum non venerit, de rebus ejus quae in bannum misse sunt rex interrogetur, et quicquid inde judicaverit fiat. Prima admonitio super noctes 7, secunda super noctes 14, tertia super noctes 21, quarta super noctes 42. Similiter et de beneficio hominis, si forse res proprias non habuerit, mittatur in bannum, usque dum rex interrogetur. Si auctor venerit et rem intertiatam recipere noluerit, in campo vel cruce [Col. 0630C] contendant.

14 [(111) 1Kb] . Qui filios non habuerit, et alium quemlibet heredem sibi facere voluerit [726 1Kb] coram rege et coram comite et scavinis vel missis dominicis qui tunc ad justitias faciendas in illa provincia ordinati, traditione faciat.

15 [(112) 1Kb] . Homo dinarialis non antea in suam agnitionem potuerit quam usque in tertiam generationem perveniat. Homo [(113) 1Kb] cartularius similiter.

16. Omnis [(114) 1Kb] [727 1Kb] sacramentum in aeclesia aut super reliquias juretur, et quod in aeclesia jurandum est, vel cum sex aut cum 12, sic esse debent, quales et potuerit legibus invenire, et sic juret, si illum Deus adjuvet et illi sancti quorum iste reliquie sunt, [Col. 0630D] ut veritatem dicat.

16 [(115) 1Kb] . Si res intertiata furto ablata fuerit, liceat [Col. 0631A] ei super quem res intertiata fuerit, sacramento se excusare de furto, ut nec sue voluntatis aut consentiente fuisset quod ablatum est, aut tantum sine damno restituat.

17 [(116) 1Kb] . De homine qui comprehendit servum, et jussit eum occidere dominus suus duos infantes, et unum qui habuit 9 annos, alium qui habuit 11; ad extremum illum servum postquam dominus suus illos pueros occidit, in foveam quandam projeci, et judicatum est, ut illum qui novem annos habuit triplici udrichildo componat, alium vero qui 11 annos habuit dupliciter, servum tripliciter, et bannum nostrum ad omnia.

18 [(117) 1Kb] . Ut laici non sint praepositi monachorum infra monasteria, nec archidiaconi sunt laici.

[Col. 0631B] 19 [(118) 1Kb] . De hoc, ut si fames evenerit, clades aut inequalitas aeris [728 1Kb] , vel alia qualiscumque tribulatio, non exspectetur edictum nostrum, sed statim deprecetur Dei misericordia; et in praesenti anno de famis inopia, ut suos quisque adjuvet, prout potero, et ut suam anonam non nimis care vendit, et ne foris imperium nostrum vendatur aliquid alimoniae.

20 [(119) 1Kb] . De armatura in hoste, sicut antea in alio capitulo commendavimus ita servetur, et insuper omnis homo qui 12 habet mansos brunia habeat, qui vero bruniam habet et eam secum non tulerit, omne beneficium et bruniam perdat.

21 [(120) 1Kb] . Stetit nobis ut missos nostros unum [Col. 0632A] monachum et alium capellanum dirigamus infra regnum nostrum praevidendo vel inquirendo per monasteria virorum vel puellarum quae sub sancta regula vivere debent, quomodo est eorum habitatio, aut quali semper vita vel conversatio illorum, et quomodo unumquemque monasterium de rebus habere videtur unde vivere possit.

22 [(121) 1Kb] . De feminis quae, defunctis viris, lex Langobardorum prohibet ante [729 1Kb] anni spatium vestem [730 1Kb] religionis mutare velumque [731 1Kb] suscipere, petierunt nostram licentiam ut cum eis mox divina pietas inspiraverit, eas indemnes liceret suscipere. Nos autem considerantes, quia praeterito [732 1Kb] pro ipsa dilatione multae etiam raptu [733 1Kb] intra eundem spatium ad aliam partem distractae fuerunt, ideo et eorum [Col. 0632B] petitionem [734 1Kb] quia justam censuimus suscepimus, et eis ita fieri concedimus.

23 [(122) 1Kb] . De homicidio unde lex pro simplicitate probatione trium testium querit, et testes habere non potuerit, concedimus, ut cum 12 juratoribus juret, et ab eadem simplicitatem absolutus, proprium non admittat.

24 [(123) 1Kb] . De cartis quae a quibusdam personae falsae appellantur, constituimus, ut si notarius superfuerit [735 1Kb] et testes, ipsi eam veram et idoneam faciant; et si testes mortui 10 fuerint, et notarius superfuerit, cum 12 juratoribus [736 1Kb] veram et idoneam faciat.





[Col. 0631]
KAROLI II CAPITULA AD FRANCOS ET AQUITANOS MISSA DE CARISIACO. (An. 856. Jul. 7.) [1Kb]





[NOTA.]

[Col. 0631C] Haec quae sequuntur capitula misit domnus rex Karolus ad Francos et Aquitanos qui ab eo disciverant, anno incarnationis Dominicae 856, Nonis Julii de palatio Carisiaco, per fideles [737 1Kb] missos suos Adalardum abbatem, Rodulfum, Richuinum, Adalgarium, et Berengarium.

1. Mandat vobis noster senior, quia suus avunculus Rhuodulfus illi de vestra fidelitate nuntiavit, et quod vos [738 1Kb] illum precastis, ut ad vos suos denominatos fideles in sua mercede transmitteret, et vos illi per illos vestram necessitatem et voluntatem mandare volebatis; et si aliquid factum habebatis quod necessitas fuisset emendare, voluntarie per illorum consilium emendabatis, et quod vobis consilium donaverint ad nostri senioris fidelitatem et vestram [Col. 0631D] salvationem, voluntarie faceretis.

[Col. 0632C] 2. Et mandat vobis noster senior, quia placet ei quod illi suus avunculus de vestra fidelitate et bona voluntate nuntiavit; et secundum vestram deprecationem transmittit nos, sicut precastis, ad vos; et mandat vobis, quia si aliquis de vobis se reclamat, quod injuste alicui de vobis fecit, et ad rectam rationem et justum judicium venire non potuit, aut per insidias aliquas aut ipse senior noster, aut aliquis ad illum, aliquem de vobis comprehendere [739 1Kb] voluit, et propter hoc ad tempus aliquis de vobis ab illius praesentia et ab illius servitio se subtraxit [740 1Kb] ; quia omnis quicumque de vobis ad rectam rationem ad illum et ante suos fideles venire voluerit, hoc ei concedit. Et si juste et rationabiliter inventum fuerit, [Col. 0632D] quod rectam rationem contra eum aliquis de [Col. 0633A] vobis habuerit, cum consilio fidelium suorum hoc voluntarie emendabit. Et si inventum fuerit, quod illam causam unde aliquis de vobis conquirere voluerit, per rationem fecerit, volet, ut sicut per rationem fecit, ita facta per rationem permaneat.

3. Mandat vobis, ut si aliquis de vobis rectam rationem ad illum et ante suos fideles precaverit, et inde in rectam rationem venerit, et juste et rationabiliter inventum fuerit quod rectam rationem aliquid de vobis non habeat, et ipsa recta ratio illum convicerit, quia si se concrediderit et humiliaverit, et emendare voluerit, et in ipsa emendatione permanere voluerit, quia sicut cum suis fidelibus rationabiliter invenerit ut rationabilem misericordiam faciat, voluntarie paratus est facere.

[Col. 0633B] 4. Mandat vobis, quia si aliquis est de vobis qui non se confidit in sua conscientia, ut rectam rationem precare aut non valeat aut non audeat, et se recognoscit et poenitet, et misericordiam illius et indulgentiam petierit, quia illum, tantum ut inante sicut debet se caveat, voluntarie unicuique qui sic se recognoscit, misericordiam et indulgentiam donat.

5. Mandat vobis, ut ne aliquis de illo inante dubitet, quia ipsam rectam rationem, qui illam quaerit, semper illi vult conservare, et illam misericordiam quam modo illi concedit, similiter illam semper vult conservare, si ille aliam iterum talem [741 1Kb] causam non commiserit, pro qua per rectam rationem justum judicium debeat sustinere.

6. Mandat vobis, quia si aliquis de vobis talis est [Col. 0633C] qui dicat, quia pro paupertate et necessitate, quia multos dies in illius servitio misit et omnia quae habuit dispendit, ad talem conjunctionem, ut aliquid impetraret quod per servitium impetrare non potuit, se conjunxit, quia si hoc nostro seniori ante suos fideles demonstrare potuerit, et hoc si verum inventum fuerit quod senioris nostri culpa fuerit, quod per necessitatem aliquis de vobis rationabiliter de servitio illius se tali modo subtraxerit, quia senior noster hoc voluntarie recognoscit, et cum consilio de suis fidelibus hoc, quam citius et rationabilius potuerit, emendabit.

7. Mandat vobis, quia si aliquis de vobis dixerit, quod hoc quod fecit non pro sua infidelitate neque [Col. 0633D] pro sua desinhonorantia [742 1Kb] fecit, et timet aliquis de vobis, quod noster senior alicui de vobis reputare inante debeat hoc factum, aut pro sua infidelitate aut pro sua desinhorantia, et propter hoc jam ultra ad illum non debeat consilium acaptare, quia qualiscumque de vobis tali modo in isto facto commisculatus est, si inante illi sic [743 1Kb] fidelis et obediens et adjutor ad suum regnum et debitum honorem continendum fuerit, sicut per rectum homo suo regi et suo seniori esse debet, quia nulli de ista causa volet [744 1Kb] reputare, sed totum ex corde dimittere quod in [Col. 0634A] illius persona in ista causa commisit, et suum servitium, quod illi et ante fecit et adhuc Deo juvante faciet, debite et rationabiliter vult illi mereri [745 1Kb] . Si autem aliquis illi aut alicui injuste abstulit, lex hoc, sicut consuetudo et rectum est, pacificabit.

8. Et sciatis, quia senior noster, sicut subinde voluit, Deo gratias, nunc ad bonum effectum perduxit, et rogavit fideles suos, ut sine ulla mala suspicione de illius iracundia aut animi commotione communiter quaerant et inveniant, atque describant hoc quod ille secundum suum ministerium facere debet, et quae facere illum non condeceant. Et ubicumque inventum fuerit, quod fecit quod facere non debuit, paratus est, ut cum Dei adjutorio et fidelium suorum consilio hoc, quam citius cum ratione et possibilitate [Col. 0634B] emendare potuerit, emendet et inante corrigat, et correcta custodiat; et quod facere debuit quod ad salutem et honestatem illius pertinuit, et aliquid minus fecit, hoc cum Dei adjutorio et fidelium suorum consilio et auxilio, facere quam citius cum ratione et possibilitate potuerit, faciat.

9. Et similiter vult, ut nos quaeramus et inveniamus et describamus quid et qualiter nobis fidelibus suis in unoquoque ordine contra illum conveniat facere, et quid non conveniat facere; ut illa quae conveniunt faciamus, et illa quae non conveniunt caveamus, et ubicumque in retro aliqua [746 1Kb] a nobis suis fidelibus in quocumque ordine facta sunt quae non condeceant, cum Dei et illius auxilio et nostro communi consilio, quam citius cum ratione et possibilitate [Col. 0634C] emendare potuerimus, emendemus et inante corrigamus, et correcta custodiamus.

10. Et sciatis, quia sic est adunatus [747 1Kb] cum omnibus suis fidelibus in omni ordine et statu, et nos omnes sui fideles de omni ordine et statu, ut si ille juxta humanam fragilitatem aliquid contra tale pactum fecerit, illum honeste et cum reverentia, sicut seniorem decet, ammonemus, ut ille hoc corrigat et emendet, et unicuique in suo ordine debitam legem conservet. Et si aliquis de nobis in quocumque ordine contra istum pactum in contra illum fecerit, si talis est, ut ille inde eum ammonere voleat ut emendet, faciat; et si talis est causa, ut inde illum familiariter non debeat ammonere, et ante suos pares illum in rectam rationem mittat, et ille qui debitum [Col. 0634D] pactum et rectam legem et debitam seniori reverentiam non vult exhibere et observare, justum justitiae judicium sustineat. Et si sustinere non voluerit, et contumax et rebellis extiterit et converti non potuerit, a nostra omnium societate et regno ab omnibus expellatur. Et si senior noster legem unicuique debitam et a se et a suis antecessoribus nobis et nostris antecessoribus perdonatam, per rectam rationem vel misericordiam competentem unicuique in suo ordine conservare non voluerit, et ammonitus a suis [Col. 0635A] fidelibus suam intentionem non voluerit, sciatis, quia sic est ille nobiscum et nos cum illo adunati, et sic sumus omnes per illius voluntatem et consensum confirmati, episcopi atque abbates cum laicis, et laici cum viris ecclesiasticis, ut nullus suum parem dimittat, ut contra suam legem et rectam rationem et justum judicium, etiamsi voluerit, quod absit, rex noster alicui facere non possit.

11. Et sciatis, quia ad hoc quaerendum et inveniendum, et statuendum atque confirmandum, cum nostro et caeterorum fidelium suorum consensu, habet noster senior constitutum locum Vermeriam palatium et tempus ac diem 14 Kalend. Augusti; et habet ex nomine descriptos fideles suos, per quorum tractatum ista causa, Deo adjuvante, ad perfectionem perveniat; [Col. 0635B] et habet 7 Kalend. Augusti ad ipsum palatium Vermeriam generaliter omnes fideles suos convocatos, ut omnibus suam voluntatem et perdonationem et nostram, qui fideles illius sumus, devotionem accognitet; ut ista convenientia, quam teste Deo confirmabimus, inante diebus vitae suae et diebus vitae nostrae conservetur, et ipse suis successoribus contra successores nostros, et nos nostris successoribus suis successoribus conservandam in Dei nomine relinquamus.

12. Et sciatis, quia vult senior noster et nos ac caeteri fideles illius, ut si vos, qui illius fideles et consiliarii esse debetis, volueritis, sicut vobis diximus, ad illius praesentiam et fidelitatem atque servitium venire, et nobiscum in ista societate esse, quia et ipse et nos quae voluntarie volemus, ut cum nobis hoc et quaeratis et inveniatis, et statuatis et confirmetis atque conservetis [748 1Kb] , et nos cum vobis [Col. 0636A] similiter: et vobis aliis omnibus, sicut et nobis, debitam legem et rectam rationem dehinc inante, sicut rectum est, vult conservare, sicut sui antecessores, qui hoc melius et rationabilius fecerunt, nostris et vestris antecessoribus in omni ordine conservaverunt.

13. Et mandat vobis noster senior, quia si aliquis de vobis talis est cui suus senioratus non placet, et illi simulat ut ad alium seniorem melius quam ad illum acaptare possit, veniat ad illum, et ipse tranquillo et pacifico animo donat illi commeatum; tantum ut ipsi et in suo regno vel suis fidelibus aliquod damnum aut aliquam marritionem non faciat; et quod Deus illi cupierit, et ad alium seniorem acaptare potuerit, pacifice habeat.

[Col. 0636B] 14. Et si aliquis fuerit de vobis, qui voleat dicere quia non credit senioris nostri fidem, et suspectus sit de sua perditione, et propter hoc non audeat ambulare ad illum, nos vobis damus Dei et nostri senioris Karoli fidem, et de suis episcopis et fidelibus clericis [749 1Kb] fidem, quia quantum Deus vos salvaverit, et vos vos ipsos salvaveritis, sani ambuletis et sani cum illo sitis; et sani, si vobis cum illo, sicut debet, non convenerit, retornetis; tantum ut pacifice et sine seditione ambuletis, et suos fideles non sollicitetis.

15. Et si adhuc dubitatis, et aliam firmitatem quaeritis, tantum ut contra rationem non quaeratis, si ad illum, sicut diximus, ambulare vultis, etiam et ad hoc parati sumus ut faciamus; quia certi sumus, quia omnia cum securitate facere possumus [750 1Kb] .





[Col. 0635]
PROCERUM KAROLI II CONSILIUM. (An. 856. Aug.) [1Kb]





[NOTA]

[Col. 0635C] Hoc est consilium quod episcopi et abbates [(124) 2Kb] et caeteri fideles domni Karoli apud Bonoilum communiter illi dederunt, anno incarn. 856, in mense Aug.

Increpatio quam in epistola domni apostolici vobiscum [751 1Kb] et cum aliis fidelibus vestris audivimus, [Col. 0636C] severissime nos tangeret, si nos aliter non egissemus quam isdem domnus apostolicus nos egisse, secundum quod ipse audierat, cum magna auctoritate mandavit. Nam quia nos in isto facto, unde nos specialiter redarguit, consentientes non fuimus, et vos ac [Col. 0637A] fideles vestros, quos inde admonere convenit, et verbis et scriptis, sicut ipsi scitis et manentia scripta testantur, frequenter et salubriter commonuimus, ut quod contra salutem et auctoritatem factum erat emendaretur, et ne deinceps committeretur omnimodis caveretur, damnabiliter ista increpatione non tangimur. Sed et nunc nostris monitis illius monita conjungentes, et illius monitis nostra [752 1Kb] monita subjungentes, hortamur, ut statum monasteriorum in regno vestro [753 1Kb] consistentium, aliter quam debeat et deceat perversum ac confusum, quanto citius et melius ac possibilius atque rationabilius potueritis, restituere et corrigere studeatis. Et non solum hoc vos et commissos vobis in regno vestro agere commonemus, verum etiam monemus, hortamur, [Col. 0637B] et precamur, ut capitula quae vos ipse cum fidelibus vestris in Colonia villa manu propria confirmastis, sed et ea quae in Belvaco civitate episcopis tradentibus sub conditione notissima suscepistis, illa quoque quae cum fratribus vestris secus Teudonis villam in loco qui dicitur Judicium approbastis, illaque quae in Verno palatio synodaliter prolata suscepistis, ea etiam quae in Sparnaco de episcopalibus capitulis cum illustribus viris et sapientibus baronibus vestris observanda delegistis, sed et illa quae cum fratribus vestris apud Marsnam manu propria confirmastis, verum et illa quae in synodo Suessionica, cui vestram praesentiam exhibere dignati fuistis, acceptastis, necnon et illa quae in Silvaco [Col. 0638A] decrevistis, cum his quae in Leodico cum fratre vestro Hlothario adnuntiastis, diligenter et frequenter ad memoriam reducatis ac relegatis, et quae in regno vestro contra illa acta sunt, contraque divinam et salubrem auctoritatem, quam progenitores et praedecessores vestri directo ordine tenuerunt et observaverunt, perpetrata sunt, quantocius ratio et possibilitas permittit, corrigere procuretis. Et ne de caetero a quocumque contra haec agantur [754 1Kb] , communiter omnes cooperante Domino caveamus. Et si quid contra haec actum fuerit, statim ut citius fieri potuerit, aequitate et ratione ac possibilitate dictante absque dolo cum recta intentione et lege ac auctoritate competente unicuique ordini corrigatur. Et ne leve cuiquam videatur, quod Deo teste ac mediante [Col. 0638B] manu propria confirmatum, et sponsione tantae [755 1Kb] veritatis, quae Deus est, assertione prolatum est, discat ex confirmationis cautione in terris, et ex baptismatis ac caeterarum observationum confirmatione in coelis, quantis nexibus quisque teneatur obstrictus; omnesque quod divino Spiritu dicitur communiter audiamus: Nisi conversi fueritis, gladium suum vibrabit; arcum suum tetendit, et paravit illum, et in eo paravit vasa mortis. De quibus nos [756 1Kb] omnes ad se et mandatorum suorum observationem conversos, et in observatione eorumdem permanentes, eripiat Jesus Christus dominus noster; cui est honor, et gloria, potestas, et imperium per omnia secula seculorum. Amen.





[Col. 0637]
KAROLI II CAPITULA AD FRANCOS ET AQUITANOS MISSA. (An. 856. Aug.-Sept.)



Ista [757 1Kb] capitula misit rex de Basiu per Hadabrannum et Bettonem.
[Col. 0637C]

1. Mandat vobis senior noster salutes. Mandat etiam vobis, quia valde miratur, quod placitum tale non custodistis, sicut vos illi promisistis, et sicut ipse vobis mandavit.

2. Mandat vobis senior noster, quod propterea hoc placitum dimisistis ut fratris ejus expectare voluissetis adventum, juxta quod illi mandastis, non sine aliis suis fidelibus, quos modo secum non habuit, invenire potuit, ut necesse esset inde aliquam expectationem facere.

3. Habet senior noster constitutum aliud placitum Kal. Septemb. in villa Nielfa [758 1Kb] , ubi ei occurrere sui fideles debent. Propterea mandat vobis, ut vos [Col. 0637D] tali loco et vobis congruo et eidem praemisso loco proximo veniatis, ubi tales suos fideles transmittere ad vos possit, quos vobis mittendos postulaveritis.

[Col. 0638C] 4. Sciatis, quia vult vobis hoc observare, secundum quod vobis in Vermeria concessit, et sicut scriptis et verbis antea mandaverat, et quicquid amplius juste et rationabiliter postulare vultis. Pariter et de expectatione, secundum quod cum fidelibus suis invenerit quod Dei voluntati et ejus fideliumque suorum honori non sit indignum, propter Deum et nutrimentum domini et genitoris sui ac illius, et servitium illi a vobis impensum, hoc vobis adsentire non contradicit.

5. Mandat vobis, ut memores sitis Dei et vestrae christianitatis, et nutrimenti genitoris ejus et sui, et debitae fidelitatis, et regni supervenientis periculi, studeatis vos fideles sanctae matris ecclesiae et sui unanimes fieri, et omnipotentis Dei voluntatem ac [Col. 0638D] illius fidelitatem communemque salutem simul cum ipso fideliter explere, ad resistendum inimicis et christiani nominis persecutoribus.



Istum missaticum transmisit domnus rex gloriosus Karolus per Adalardum abbatem, et Richuinum, et Rodulfum, et Berengarium.
[Col. 0639A]

1. Mandat vobis senior noster salutes. Et mandat vobis, quia quicquid in vestra causa secundum consilium suorum fidelium melius et honestius invenire potuit, per suos fideles et sua capitula jam per duas vices vobis mandavit.

2. Mandat vobis, quia sicut per illos suos fideles et per eadem capitula vobis innotuit, sic vult erga vos adtendere et observare. Et si vos adhuc talem causam eum postulare volueritis quae ad suum honorem et ad vestrum profectum pertineat, paratus est etiam in hoc secundum vestram petitionem facere juxta consilium fidelium suorum.

[Col. 0639B] 3. Mandat etiam, ut recordemini Dei et vestrae christianitatis, et condoleatis atque compatiamini huic sanctae ecclesiae, quae et a vobis et ab aliis miserabiliter est oppressa et depraedata, et quae crudeliter ex altera parte persequitur a paganis; et non vos dissocietis ab unitate et unanimitate fidelium Dei, sed acceleretis praesentaliter vos illi adunare, et conjungere aliis Dei suisque fidelibus, ad defensionem sanctae ecclesiae et suam fidelitatem.

4. Si autem dicitis, vos propter pares vestros qui praesentes non sunt hoc non posse facere, mandat, ut vos qui in praesentiarum estis, talem securitatem ei faciatis, ut non propter aliam causam hoc dimittatis quod per nos vobis mandat, nisi propter illos vestros pares qui praesentes non sunt. Et facite [Col. 0639C] ei securitatem, ut illos vestros pares ad Dei servitium et ad suam fidelitatem, in quantum potueritis, exhortemini et convertatis, et si illos converti non potueritis, vos ab ejus servitio non vos subtrahatis. Quoniam si omnes converti ad illum volueritis, paratus est vos omnes secundum sanctae ecclesiae utilitatem et suum honorem et vestrum communem profectum recipere et salvare et honorabiles semper habere, et nulli umquam imputare, in quantum ad se pertinet, quicquid neglegenter factum habetis de ejus servitio, aut in ista causa contra illum egistis.

5. Et mandat vobis, quia postquam vestram fidelitatem cognoverit, securos etiam vos faciet ex sua parte, quod nulli debeat reputare hoc quod erga [Col. 0640A] illum neglegenter egit in hac causa; ita tamen, si vos quoque erga illum debitum honorem et debitam fidelitatem conservaveritis, sicut Dei suique fideles.

6. Et si aliqua pars ex vobis ad ejus senioratum et ad ejus fidelitatem reverti voluerit, similiter est paratus eos benigne recipere, et erga illos omnimodis adimplere quae superius scripta sunt.



Istum missaticum transmisit rex per Hincmarum et Yrminfridum episcopos, et per Adalardum abbatem, et Bodulfum, et Richuinum, et Berengarium.

Mandat vobis senior noster salutes. Et mandat vobis, quia pro Dei amore et pro vestrae quondam fidelitatis servitio sibi impenso, omnes vos vult salvos esse, et sine aliqua occasione omnes vos ad Dei servitium et ad suam fidelitatem adtrahere cupit. [Col. 0640B] Et ut omnibus manifestum fiat, quia sic omnes vos vult salvare sicut suos fideles, et nulla occasione intermissa aliquem ex vobis perdere vult, et ut etiam contra pares vestros absque laesione salvi esse possitis, sicut debetis et christianos oportet, talem causam qualem vos eum postulastis, libentissime vobis concedit secundum consilium suorum fidelium usque ad condictum placitum quod est 5 Idus Octob. Carnutum. Ita tamen, ut vos securitatem talem ei faciatis, ut usque ad illud placitum in pace maneatis, et nullam dehonorationem in aliqua causa erga eum aut erga suos fideles faciatis, quam rationabiliter et possibiliter vitare et cavere potestis, neque impedimentum suis fidelibus faciatis, nec impraedationem, nec aliquam inquietudinem [759 1Kb] . Et [Col. 0640C] concedit vobis, ut omnes in honoribus et in alodis vestris interim consistatis, exceptis his quorum honores senior noster donatos habet. Et si aliqui sunt ex vobis qui honores non habent, si volunt in suis alodibus consistere, aut cum aliis eorum paribus vel amicis, faciant. Et etiam si voluerint cum seniore nostro manere, ita tamen ut cum pace vivant, et ipsi et sui, etiam hoc clementer concedit. Ea videlicet ratione, ut vos securum de vobis illum faciatis, et ut nullum suum fidelem aliquo modo de sua fidelitate subtrahatis neque sollicitetis. Et si aliquis ex vobis fuerit qui hanc pacem isto modo servare noluerit, a vestro consortio omnes eum unanimiter expellatis, si emendare noluerit quod neglegenter fecisse manifestum fuerit.




[Col. 0639]
CORONATIO JUDITHAE KAROLI II FILIAE. (An. 856. Oct. 1.) [1Kb]



Benedictio super reginam, quam Edelulfus rex accepit in uxorem.
[Col. 0639C]

Nubas in Christo obnupta nube caelesti, et refrigerata [Col. 0640C] gratia spiritali, ac protecta ab omni inlicita concupiscentia, pangas foedus cum oculis tuis, ut non videas alienum virum ad concupiscendum eum, [Col. 0641A] et non moecheris in corpore vel corde tuo, et avertas oculos tuos, ne videant vanitatem: quatenus in via Domini vivificeris, ut possis dicere cum propheta: Ad te levavi oculos meos qui habitas in coelis. Et: Levavi oculos meos in montes, unde veniat auxilium mihi. Per conditorem et redemptorem ac dominum nostrum Jesum Christum, qui cum Patre et Spiritu sancto vivit et regnat in saecula saeculorum.

Benedic, Domine, has detes, et accipientes tua benedictione dotare digneris: ut conjugii fidem et thorum immaculatum servantes, sanctorum patriarcharum adscisci mereantur consortio. Per Dominum.

Accipe anulum, fidei et dilectionis signum, atque conjugalis conjunctionis vinculum, ut non separet [Col. 0641B] homo quos conjungit Deus. Qui vivit et regnat in omnia saecula saeculorum.

Despondeo te uni viro virginem castam atque pudicam futuram conjugem, ut sanctae mulieres fuere viris suis, Sarra, Rebecca, Rachel, Hester, Judith, Anna, Noemi, favente auctore sanctificatore nuptiarum Jesu Christo domino nostro, qui vivit et regnat in saecula saeculorum.

Deus, qui in mundi crescentis exordio multiplicandae proli benedixisti, propitiare supplicationibus nostris, et huic famulo tuo et huic famulae tuae opem tuae benedictionis infunde; ut in conjugali consortio secundum beneplacitum tuum affectu compari, mente consimili, sanctitate mutua copulentur. Dita eos fructibus sanctis et operibus benedictis. [Col. 0641C] Fac illos talem sobolem generare, quae ad tui paradisi pertineat hereditatem. Aperi, Domine, januas coeli, et visita eos in pace. Inriga terram eorum, ut germinet fructum spiritalem. Sanctifica eos, qui datus es nobis ex virgine; et praesta eis tempora salutis, quae ante tuum adventum praedixit sanctus propheta Johannes, ut hic fideliter credant, et beate viventes vitam et regnum consequantur aeternum, gratia tua, Christe salvator noster, qui cum Deo Patre in unitate Spiritus sancti vivis et regnas Deus per omnia.

Benedictio reginae. Te invocamus, Domine sancte, Pater omnipotens, aeterne Deus, ut hanc famulam tuam, quam tuae divinae dispensationis providentia in praesentem diem juvenali flore laetantem crescere [Col. 0641D] concessisti, tuae pietatis dono ditatam, plenam veritatis, de die in diem coram te et hominibus ad meliora semper proficere facias; ut in regimine suo gratiae supernae largitatem congaudens suscipiat, et misericordiae tuae muro adversitate undique munita, cum pace propitiationis vivere mereatur. Per Dominum.

[Col. 0642A] Sursum corda. Domine sancte, pater omnipotens, aeterne Deus, electorum fortitudo, et humilium celsitudo, qui in primordio per effusionem diluvii crimina mundi purgari voluisti, et per columbam ramum olivae portantem pacem terris redditam demonstrasti, iterum Aaron famulum tuum per unctionem olei sacerdotem unxisti, et postea per hujus unguenti infusionem ad regendum populum Israeliticum sacerdotes, reges, et prophetas perfecisti, vultumque ecclesiae in oleo exhilarandum prophetica famuli tui voce David esse praedixisti; qui hoc etiam unguento famulae tuae Judith ad liberationem servorum tuorum et confusionem inimicorum vultum exhilarasti, et ancillae tuae Hester faciem hac spiritali misericordiae tuae unctione adeo lucifluam [Col. 0642B] reddidisti, ut efferatum cor regis ad misericordiam et salvationem in te credentium, ipsius precibus inclinares. Te quaesumus, omnipotens Deus, ut per hujus creaturae pinguedinem, columbae pace, simplicitate, ac pudicitia decoram efficias. Per dominum nostrum Jesum Christum filium tuum, qui venturus est judicare.

Coronatio. Gloria et honore coronet te Dominus, et ponat super caput tuum coronam de spiritali lapide pretioso; ut quicquid in fulgore auri et in vario nitore gemmarum significatur, hoc in tuis moribus, hoc in actibus semper refulgeat. Quod ipse praestare dignetur cui est honor et gloria in secula seculorum.

Benedictiones. Benedic, Domine, hanc famulam [Col. 0642C] tuam, qui regna regum a saeculo moderaris. Amen.

Opera manuum illius suscipe, et benedictione tua terra ejus de pomis fructuum caeli et rore atque abysso subjacente repleatur. Amen.

De vertice antiquorum montium et collium aeternorum, de frugibus terrae, et plenitudine ejus tua benedictione laetetur. Amen.

Benedictio illius qui apparuit in rubo veniat super caput ejus. Da ei de rore caeli et de pinguedine terrae abundantiam frumenti et vini; ut serviant illi ac semini ejus populi, et in honore tuo tribus illam et semen ejus adorent. Amen.

Reple eam benedictionibus uberum et vulvae. Benedictiones patrum antiquorum confortatae sint super eam et super semen ejus, sicut promisisti [Col. 0642D] servo tuo Abrahae et semini ejus in saecula. Amen.

Concede, quaesumus, omnipotens et misericors Deus, ut haec dona tua, quae fideles tui acceperunt de manu tua, dantibus, accipientibus, et dispensantibus ad praesentis vitae subsidium, ac redemptionem animarum, atque ad vitam capessendam proficiant sempiternam. Per Dominum.




[Col. 0641]
KAROLI II CONVENTUS CARISIACENSIS. (An. 857. Febr. 14.) 1Kb]



Capitula quae [760 1Kb] Karolus fecit apud Carisiacum palatium [761 1Kb] .
[Col. 0643A]

1. In nomine sanctae et individuae Trinitatis. Karolus, gratia Dei rex, illi [762 1Kb] episcopo et dilectis ac fidelibus missis illis comitibusque nostris, salutem. Notum sit fidelitati vestrae, quia 16 Kal. Mart. secundum sacram auctoritatem synodum venerabilium episcoporum ac conventum fidelium nostrorum apud Carisiacum fecimus convenire. Cum quibus inter caetera ecclesiasticae utilitatis ac regni necessitatis negotia consideravimus, qualiter rapinae et depopulationes, quae partim occasione superinruentium paganorum, partim mobilitate quorumdam fidelium nostrorum in regno nostro, per eos etiam qui ecclesiam Dei defendere et tueri, et regni soliditatem [Col. 0643B] ac quietem debuerant providere, grassantur, aliquo modo, annuente Domino, sedari valeant et amoveri.

2. Quorum consultu decrevimus, ut quia peccata, quae in suo initio, ut sunt, magni ponderis aestimantur, pernicioso [763 1Kb] processu, ipso etiam exitiabili usu pravis mentibus leviantur [764 1Kb] , et quasi insensibiles reddunt, ac si quando resipiscere moliuntur, eas saepius obligant, ut si surgere velint non possint [765 1Kb] , antequam censura ecclesiastica et legales sententiae hujusmodi praedatores [766 1Kb] terribiliter et damnabiliter feriant [767 1Kb] , episcopi quique in suis parochiis et missi in illorum missaticis, comitesque in eorum comitatibus, pariter placita teneant, quo omnes rei publicae ministri, et vassi dominici, [Col. 0643C] omnesque quicumque vel quorumcumque homines in eisdem parochiis vel comitatibus commanent, sine ulla personarum exceptione vel excusatione aut dilatione conveniant.

3. Et episcopus illius parochiae breviter adnotatas sententias de hujusmodi causa, evangelicae videlicet et apostolicae atque propheticae auctoritatis, necnon et decreta apostolica atque canonica omnibus relegat, et aperto sermone cunctis quale quantumque peccatum sit, et qualem quantamque poenitentiam et quam immanem severissimamque vindictam exposcat, cum aliis debitis et necessariis atque utilibus praedicationibus innotescere curet.

4. Missi quoque legales sententias, sicut eas cognitas habent, adnotent, et praedecessorum nostrorum [Col. 0643D] regum atque imperatorum, nostraque capitula de hac causa in unum collecta omnibus nota faciant. Et episcopi Dei et episcopali auctoritate tales depraedationes omnibus interdicant. Et missi ac comites nostri cunctis ex nostro regio banno prohibere firmiter studeant, ut cognoscant omnes, quia si [Col. 0644A] abhinc inante in nostro regno talia facere aliquis praesumpserit, secundum divinas sententias episcopalem excipiet sententiam, et secundum leges ac capitula regia emendare cogetur, et secundum judicium fidelium nostrorum condignam vindictam suscipiet.

5. Et si talis persona fuerit, ut episcopi vel missi nostri ac comites in illorum ministeriis quod pravum actum fuerit potuerint emendare, secundum praefixum modum illud emendare studeant, aut per fidejussores ad nostram praesentiam venire faciant.

6. Si autem aliquis quiscumque inobediens extiterit, cum summa festinatione nobis notum facere curent, ut quantocius ad nostram praesentiam illum [Col. 0644B] venire jubeamus, et dignam ultionem secundum judicium fidelium nostrorum sustineat.

7. Et si [768 1Kb] , quod absit, talis emerserit qui Dei timorem postponat, et ecclesiasticam auctoritatem contemnat, et regiam potestatem refugiat, sciat quiscumque ille fuerit, quia et secundum canonicam auctoritatem ab omnium christianorum coetu et a sanctae ecclesiae consortio et in coelo et in terra alienus efficietur, et regali potestate atque omnium regni fidelium unanimitate, sicut Dei et ecclesiae inimicus et regni devastator, persequetur usque dum a regno exterminetur.

8. Et si aliquis comes fuerit qui hoc in suo comitatu fecerit, aut ibi talia increscere permiserit, [Col. 0644C] ut aut ipse illa non emendet, aut nobis nota non fecerit ut nostra auctoritas talia corrigat, sciat quia talem sententiam inde sustinebit, sicut tempore antecessorum nostrorum consuetudo fuit.

9. Et si aliqui iterantes depraedationes et rapinas per regnum nostrum fecerint, et episcopi ac missi vel comites hoc emendare non potuerint, quam citius possunt nobis notum facere curent, ut jubeamus ipsos depredatores per eandem viam cum misso nostro redire, et illa omnia quae male egerant legaliter emendare, et talem harmiscaram [769 1Kb] , sicut nobis visum fuerit, aut judicium, sicut cum fidelibus nostris consideravimus [770 1Kb] , sustinere.

10. Si autem dilecti fratris nostri aut nepotum nostrorum homines fuerint, qui talia egerint, et [Col. 0644D] hoc nobis innotescant, ut illis notum faciamus, et illi suos homines, sicut illis melius visum fuerit, de talibus castigare procurent, sicut et nos nostros homines castigare volumus, si in illorum regnis indecentia et aliqua noxia facere, quod absit, praesumpserint.



Collectio de raptoribus [771 1Kb] .
[Col. 0645A]

Sanctus Gregorius in libro pastorali dicit: Ammonendi sunt qui aliena rapere contendunt, ut sollicite audiant quid veniens in judicio Dominus dicat: Esurivi enim, et non dedistis mihi manducare. Et caetera. Quibus dicit: Discedite a me, maledicti, in ignem aeternum qui paratus est diabolo et angelis ejus. Hinc ergo colligendum est quanta damnatione plectendi sunt qui aliena rapiunt, si tanta animadversione feriuntur qui sua indiscrete tenuerunt. Perpendant quo eos obliget reatu res rapta, si tali subjicit poenae non tradita. Perpendant quid meretur injustitia inlata, si tanta percussione digna est pietas non impensa. Audiant raptores: Vae ei qui multiplicat non sua usquequo, et adgravat contra se densum lutum. Densum lutum contra se adgravare, est terrena lucra cum pondere peccati cumulare. Audiant quid Christus dicat: Quid prodest homini si totum mundum lucretur, animae vero suae detrimentum fiat? [Col. 0645B] id est, quid prodest homini si totum quod extra se est congregat, sed hoc solum quod ipse est damnat? Audiant quod illa quae rapiunt in hoc seculo deficient, aut in seculo dimittent; sed secum ad judicium causas rapinae, id est, damnationem secum ferent. Et alibi scriptum est. Audiant quid propheta Esaias dicit: Rapina pauperis in domo vestra, et causa viduae non ingreditur ad eos. Et: Lacryma viduae usque ad maxillam descendit, et Dominus non delectabitur in illis. Audiant quia in cujus domo rapina est, sive in domo corporis, sive in domo mansionis, non habitat in illa domo Spiritus sanctus, sed spiritus malignus; et si accedit ad communionem corporis et sanguinis Christi ante dignam satisfactionem, non mundatur per illam communionem a peccato, sed plenius, sicut Judas, quando in coena plenus rapina et iniquitate communicare praesumpsit de manu Christi, possidetur a diabolo: unde et suspensus crepuit medius. Et ad quem causa viduae non ingreditur, [Col. 0645C] nec ipse, si digne non satisfecerit, in coelestem ecclesiam intrare valebit. Audiant rapaces et praedatores quid iterum propheta dicat: Qui praedaris: nonne et ipse praedaberis? Videlicet quia ille qui praedatur res pauperum et ecclesiarum ac servorum Dei, praedatur a diabolo, et praeda illius fit. Audiant quid sanctus Paulus apostolus dicat, per quem locutus est Christus, et qui raptus fuit usque ad tertium coelum, et qui raptus fuit in paradisum, et audivit talia secreta verba quae non licebat homini loqui: Ait namque quia neque rapaces, neque homicidae, neque adulteri regnum Dei possidebunt. Unde intendat quale quantumque peccatum est rapina, quam cum adulterio et homicidio sanctus comparavit apostolus. Item ipse dicat: Si quis fornicator, aut adulter, aut rapax, aut homicida est, cum hujusmodi nec cibum sumere Christi discipulo, id est christiano, licet ante satisfactionem, id est, correctionem ac emendationem et dignam poenitentiam. Audiant quia sanctus [Col. 0645D] Johannes apostolus electus et dilectus Christi, qui in coena super pectus ejus recubuit, talem hominem salutare vetat, dicens: Nec ave ei dixeris, neque in domum receperis. Audiant quid in Toletano concilio sancti episcopi, qui in coelo cum Deo regnant, et in terris miraculis coruscant, de totius mundi partibus congregati, decreverunt. Si quis, inquiunt, de potentibus clericum, aut quemlibet pauperem, aut religiosum esxpoliaverit, et mandaverit ad ipsum episcopus ut eum audiat; et si contempserit, invicem mox scripta percurrant per omnes provinciae episcopos, quoscunque adire potuerit, ut excommunicatus habeatur donec audiat et reddat aliena. Ecce de pauperum raptoribus. Audiant raptores et praedones rerum ecclesiasticarum quid sanctus Anacletus papa, ab ipso beato Petro apostolo presbyter ordinatus, cum totius [Col. 0646A] mundi sacerdotibus judicavit. Dicit namque: Qui abstulerit aliquid patri vel matri, homicidiae particeps est. Pater noster sine dubio Deus est, qui nos creavit: mater vero nostra, Ecclesia, quae nos in baptismo spiritaliter regeneravit. Ergo qui Christi pecunias et ecclesiae rapit, aufert, vel fraudatur, homicida est, atque homicida ante conspectum justi judicis deputabitur. Qui rapit pecuniam proximi sui, iniquitatem operatur. Qui autem pecuniam vel res ecclesiae abstulerit, sacrilegium facit, et ut sacrilegus judicandus est. Item sanctus Urbanus papa et martyr: Res et facultates ecclesiae oblationes appellantur, quia Domino offeruntur, et vota sunt fidelium, ac pretia peccatorum, atque patrimonia pauperum. Si quis illa rapuerit, reus est damnationis Ananiae et Saphirae, et oportet hujusmodi tradere Satanae, ut spiritus salvus sit in die Domini. Item sanctus Lucius papa: Rerum ecclesiasticarum et facultatum raptores a liminibus sanctae Ecclesiae anathematizatos apostolica [Col. 0646B] auctoritate pellimus et damnamus, atque sacrilegos esse judicamus; et non solum eos, sed et omnes consentientes eis, quia non solum qui faciunt, rei judicantur, sed etiam qui facientibus consentiunt: par enim poena et agentes et consentientes comprehendit. Et sanctus Augustinus in sermone evangelii sancti Johannis ita dicit: Fur sacrilegus loculorum sacrorum et dominicorum est Judas; et qui aliquid de ecclesia furatur et rapit, Judae perdito comparatur. Item in sacris canonibus, sancto Spiritu dictatis et Christi sanguine confirmatis, scriptum est: Si quis oblationes ecclesiae extra ecclesiam accipere vel dare voluerit praeter conscientiam episcopi, vel ejus cui hujusmodi officia commissa sunt, nec cum ejus voluerit agere consilio, anathema sit.

Episcopus autem omnibus dicere debet quid sit anathema; et ne desperent, ostendere debet quandiu duret anathema, id est, quandiu quisque errorem non corrigit et digna satisfactione non emendat, ut [Col. 0646C] reconciliationem et indulgentiam valeat promereri. Si quis vero ante satisfactionem et reconciliationis indulgentiam in peccatis suis perseverans mortuus fuerit, jam anathema perpetuum illi erit, et peccatum ad mortem, pro quo non dicit Apostolus ut oretur. Sed et plura, si necesse fuerit, episcopus quisque colligere et dicere procurabit.



Secuntur [772 1Kb] capitula domni Karoli et domni Hludovici imperatorum.

(ANSEG., II, 6.) Vobis vero comitibus dicimus, vosque commonemus, quia ad vestrum ministerium maxime pertinet, ut reverentiam et honorem sanctae Dei ecclesiae exhibeatis, et cum episcopis vestris concorditer vivatis, et eis adjutorium ad suum ministerium peragendum praebeatis; ut et vos ipsi in ministeriis vestris pacem et justitiam faciatis, et quae nostra auctoritas publice fieri decernit, ut in ministeriis vestris studiose perficiatur, studeatis. [Col. 0646D] Proinde monemus vestram fidelitatem, ut memores sitis fidei nobis promissae, et in parte ministerii nostri vobis commissi, in pace scilicet et justitia facienda, vosmetipsos coram Deo et coram hominibus tales exhibeatis, ut et nostri veri adjutores et populi conservatores juste dici et vocari possitis. Et nulla quaelibet causa, aut munerum acceptio, aut amicitia cujuslibet, vel odium, aut timor, aut gratia, ab statu rectitudinis vos deviare compellat, quin inter proximum et proximum semper juste judicetis; pupillorum vero et viduarum et caeterorum pauperum adjutores ac defensores, et sanctae ecclesiae vel servorum illius honoratores juxta vestram possibilitatem sitis. Illos quoque qui temeritate et violentia in furtis et latrociniis, sive rapinis, communem pacem populi perturbare moliuntur, vestro studio et correctione, [Col. 0647A] sicut decet, compescite. Et si aliqua persona in aliquo vobis impedimentum fuerit quin ea quae dicimus facere non valeatis, nobis ad tempus illud notum faciatis, ut nostra auctoritate adjuti ministerium vestrum digne adimplere possitis.

(7.) Omnes vero laicos monemus, ut honorem ecclesiasticum conservent, et dignam venerationem episcopis et Dei sacerdotibus exhibeant, et ad eorum praedicationem cum suis devote occurrant, et jejunia ab illis communiter indicta reverenter conservent, et suos observare doceant et compellant. Ut etiam dies dominicus sicut decet honoretur et colatur, omnes studeant. Et ut liberius fieri possint, mercata et placita a comitibus, sicut saepe admonitum fuit, illo die prohibeantur.

(II, 14.) De pace vero in exercitali itinere servanda usque ad marcham hoc omnibus notum fieri volumus, quod quicunque auctorem damni sibi praeterito anno Inlati nominatim cognoscit, ut justitiam de illo quaerat et accipiat.

[Col. 0647B] (II, 15.) Deinceps tamen omnibus denuntiare volumus, ut unusquisque cognoscat omnes qui in suo obsequio in tali itinere pergunt, sive sui sint, sive alieni; ut ille de eorum factis rationem se sciat redditurum, ut quicquid in pace violanda deliquerint, ad ipsius debeat periculum pertinere. Ea scilicet conditione, ut pacis violator primum juxta facinoris qualitatem, sive coram nobis, sive coram misso nostro, dignas poenas persolvat, et senior qui secum talem duxerit quem aut constringere noluit aut non potuit ut nostram jussionem servaret, et insuper in regno nostro praedas facere non timuerit, pro illius neglegentia, si ante eum de his non admonuerit, et postquam neglegentia contemptoris ad ejus notitiam pervenerit, eum corrigere, sicut decet, neglexerit, honore suo privetur, ut scilicet neuter illorum sine justa vindicta remaneat.

(II, 23.) Comites vero ministris ecclesiae in eorum ministeriis, ut hoc plenius et de nostris et de [Col. 0647C] se et de suis hominibus obtinere possint, adjutores in omnibus fiant. Et quicunque prima et secunda vice de his a comite admonitus non se correxerit, volumus ut per eundem comitem ejus neglegentia ad nostram notitiam perferatur, ut nostra auctoritate quod in nostro capitulari continetur, subire cogatur.

(III, 1.) De pace admonemus, ut omnes qui per aliqua scelera rebelles sunt, constringantur.

(62.) De pace et justitia infra patriam, sicut saepe per alia capitula jussimus, adimpletum fiat.

(65.) Si quis domum alienam cujuslibet infregerit, quicquid exinde per vim abstulerit aut rapuerit vel furaverit, secundum legem eam illi cujus domus fuerit infracta et spoliata in triplum componat, et insuper bannum dominicum solvat. Si servus hoc fecerit, sententiam superiorem accipiat, et insuper secundum suam legem compositionem faciat. Si quislibet homo aliquod tale damnum alicui fecerit [Col. 0647D] pro quo plenam compositionem facere non valeat, semetipsum in wadio pro servo dare studeat usque dum plenam compositionem adimpleat.

(III, 66.) Si quis messes aut annonas in hoste super bannum dominicum rapuerit, vel paverit, aut furaverit, aut cum caballis vastaverit, aestimato damno secundum legem in triplum componat. Et si liber homo hoc fecerit, bannum dominicum pro hac re componere cogatur. Servus vero secundum legem tripla compositione damnum in loco restituat, et pro damno disciplinae corporali subjaceat.

(BENEDICT. I, 341.) Si quis in exercitu infra regnum sine jussione dominica per vim hostilem aliquid praedare voluerit, aut foenum tollere, aut granum, sive pecora majora vel minora, domosque infrangere vel incendere, haec ne fiant, omnino prohibemus. Quod si ab aliquo praesumptioso factum [Col. 0648A] fuerit, sexaginta solidis, si liber est, sit culpabilis, et omnia similia restituat, aut cum duodecim testibus se purget. Si vero servus hoc fecerit, capitali crimini subjaceat, et dominus omnia similia restituat, quia servum suum non correxit, nec custodivit ut talia non perpetraret: quoniam si nos ipsos comedimus, cito deficiemus. Unusquisque tamen custodiat exercitum suum, ne aliqua depraedatio infra regnum fiat.

(II, 97.) Si quis infra regnum rapinam fecerit, aut cuiquam nostro fideli ejusque homini aliquid vi abstulerit, in triplo cui aliquid abstulit legibus componat, et insuper bannum nostrum, id est sexaginta solidos, nobis persolvat. Postmodum vero a comite ante nos adducatur, ut in bastonico retrusus usque dum nobis placuerit, poenas luat. Nam si publice actum fuerit, publicam inde agat poenitentiam juxta sanctorum canonum sanctionem. Si vero occulte, sacerdotum consilio ex hoc agat poenitentiam: [Col. 0648B] quoniam raptores, ut ait Apostolus, nisi veram egerint poenitentiam, regnum Dei non possidebunt. Qui vero de rebus ecclesiarum aliquid abstulerit, gravius inde judicetur; quia sacrarum rerum ablatio sacrilegium est, et sacrilegus vocatur qui ex eis aliquid abstulerit aut rapuerit. Extorres namque a liminibus sanctae matris Ecclesiae tales personae usque ad satisfactionem ecclesiae, quam laeserunt, sunt habendae atque firmiter denotandae.




[Col. 0648]
MISSORUM CAPITULA. (An. 857. Febr.)

Capitula a Baluzio ex codice bibl. regiae Parisiensis n. 4626 primum edita, ad fidem ejusdem codicis recognovimus.

Propter cognitas vobis necessitates et nimias perturbationes quae in regno isto evenerunt, sicut scitis, [Col. 0648C] senior noster Karolus plurimos fideles regni sui, tam episcopos, quam abbates, et comites, atque reliquos regni sui fideles, mediante Februario mense apud Carisiacum congregans, haec capitula ab ipsis confirmata nobis transmisit, ut ea vobis denuntiaremus, ut et vos cum omni timore Dei et legali imperio observare cum justitia studeatis, omnesque christiani qui in nostro consistunt missatico.

1. Primo capitulo continetur, ut vos moneamus de honore sanctae Dei aecclesiae, qui per omnia ab omnibus fidelibus christianis observandus est, ut eorum [773 1Kb] immunitates in nullo infringantur, res sacrae et fructus ejus a nullo rapiantur; quoniam qui aliena rapiunt, a regno Dei excluduntur, dicente Apostolo: Rapaces regnum Dei non possidebunt. [Col. 0648D] Nonae et decimae fideliter persolvantur. Sacerdotes Dei et ministri ejus non deshonorentur, non flagellentur, neque de aecclesia sine consensu episcopi sui ejiciantur aut in ea recipiantur. Aecclesiae destructae restaurentur. Quod si quis transgressus fuerit, anathematis vindicta feriatur, et comitis districtione constringatur, et banni regalis exactione dampnetur.

2. Sanctimoniales, viduae, orphani, et pauperes nullo modo opprimantur; et res illorum, tam in frugibus, quam in pratis, necnon etiam in eorum foeno, a nullo per rapinam depraedentur; et ubicumque oppressi sunt, ab episcopis, comitibus, et missis regalibus [Col. 0649A] subleventur; et oppressores illorum, sicut supra scriptum est, in omnibus constringantur.

3. De his vero qui intra patriam residentes rapinas exercent, domos infringunt, homines sine causa occidunt, trustes commovent, aut alios dampnant et opprimant, prata defensoria depascunt, fruges aliorum devastant, ex his mandat senior noster, ut primum episcopali auctoritate judicentur, et sic postea a comitibus legaliter constringantur, et insuper bannum nostrum, id est solidos 60, componant. Et si eos constringere [774 1Kb] non potuerint, ad regalem praesentiam deducantur, ut dignam suscipiant vindictam.

4. Mancipia aliena, quae intra inmunitates fugiunt aut intra fiscum nostrum aut aliorum potestate, et a dominis suis insecuntur, sine ullo munere aut aliqua [Col. 0649B] contradictione reddantur, aut foras ejiciantur, nisi legibus sua esse probaverint. Et si quis contenderit [Col. 0650A] et reddere noluerit, et postea fugerint, legaliter eas persolvat.

5. Ut nemo virgines aut viduas rapere praesumat, et ad eas nullo modo accedat, nisi legaliter eas nuptialiter desponsatas conjunxerit. Nullus Deo sacratam rapiat aut violet, vel in conjugio sibi societ. Si quis hoc transgressus fuerit, ecclesiastico anathemate feriatur, et publico judicio damnetur.

6. Ut regales justitiae cum omni diligentia perficiantur.

7. Ut nullus de domo sua ad aliam transiens, aut in itinere pergens, rapinam facere praesumat.

8. Ut unusquisque presbyter inbreviat [775 1Kb] in sua parrochia omnes malefactores, videlicet raptores, rapaces, adulteros, incestos, homicidas, latrones; et [Col. 0650B] eos extra ecclesiam faciat, nisi poenitentiam agere voluerint. Si se emendare noluerint, ad episcopi praesentiam perducantur.




[Col. 0649]
KAROLI II ET HLOTHARII II CONVENTUS APUD SANCTUM QUINTINUM. (An. 857. Mart. 1.) [1Kb]



Adnuntiatio Karoli et nepotis sui Hlotharii apud sanctum Quintinum, Kalendis Mart. anno 857 incarnationis dominicae [776 1Kb] .
[Col. 0649C]

Adnuntiatio [777 1Kb] Karoli.---1. Volumus vos scire, quod fuit insimul noster conventus. Postquam Deus nostrum seniorem vocavit de isto seculo, semper inveni tale consilium in meo dilecto fratre Hludowico [778 1Kb] , sicut mihi necesse fuit, et ego in illo quaesivi, et illum ostendere decuit; et illius adhortatione et interventione devenit, Deo gratias, talis unanimitas inter me et bonae memoriae fratrem meum Hlotharium, sicut inter fratres esse debebat [779 1Kb] . Et propter tales causas, quae sicut inter nos conjacuerant, invenimus cum communibus fidelibus nostris, quia necesse erat, ut inter nos firmitas facta fuisset [Col. 0649D] secundum Dei voluntatem de nostro communi profectu et adjutorio, et de filiorum ac regni et fidelium nostrorum salvamento, sicut tunc [780 1Kb] adcognitavimus nostris communibus fidelibus qui adfuerunt. Et [781 1Kb] ille in sua vita contra nos conservavit, et, Deo gratias, nos contra illum conservavimus, et contra illius filios nepotes nostros, adjuvante Deo, quantum scimus et possumus, et illi ad nos quaesierint, conservare volumus.

2. Post obitum vero illius, ex parte pro mea, sicut [Col. 0650C] audistis, infirmitate, ex [782 1Kb] parte pro paganorum superventione, et pro aliis occasionibus [783 1Kb] quae in regno nostro acciderunt, usque modo non fuit oportunus locus, ut ego et iste meus carissimus nepos insimul parabolare potuissemus, et invicem nobis praesentes nostras voluntates demonstraremus, quas in corde unusquisque contra alterum retinebamus.

3. Evenit autem locus congruus, quia iste meus carissimus nepos cum dilectissimo fratre meo Hludowico parabolavit [(126) 1Kb] , et tale receptum et consilium in eo invenit, sicut et isti necesse fuit et illum demonstrare decuit: quod mihi satis complacuit. Et nunc, quando mecum parabolavit, dixit mihi, quod in illa firmitate quam ego cum patre suo bonae memoriae fratre meo feci, et illum suscepi, in illa [784 1Kb] [Col. 0650D] susceptione vellet perseverare, et illam firmitatem quam suus pater meus frater contra me fecerat, vellet, adjuvante Domino, per omnia observare.

4. Et invenimus cum communibus fidelibus nostris, ut pro talibus necessitatibus, sicut scitis et videtis in isto regno evenire, nos invicem confirmas remus, sicut et fecimus, ut ad honorem sanctae Dei ecclesiae et communem profectum ac fidelium nostrorum salvamentum, et regnum nostrum contra quoscumque nobis necesse fuerit continendum, invicem [Col. 0651A] nos salvemus et adjuvemus, sicut avunculus nepotem et nepos avunculum per rectum salvare et adjuvare debet.

5. Et nostri fideles, qui praesentes fuerunt et hoc consilium nobis dederunt, dixerunt nobis, quod parati sunt nos, auxiliante Domino, in omnibus adjuvare, ut istam firmitatem possimus ad invicem observare. Et propterea volumus a vobis vestrum consensum et voluntatem audire, si et hoc vobis bene videtur, et nobis inde auxilium vultis praestare, ut hoc possimus cum Dei adjutorio et vestro observare.

Adnuntiatio [785 1Kb] Hlotharii.---Sicut meus avunculus vobis dicit, quantum Deus mihi scire et posse donaverit, et in [786 1Kb] illa firmitate cum seniore meo facta in qua me suscepit, et quam senior meus contra illum [Col. 0651B] fecit, volo perseverare, et illam quam contra eum feci, cum Dei adjutorio volo firmiter observare.

Item adnuntiatio Karoli regis.---Volumus vos scire, quia propter istas rapinas et depraedationes quae in regno nostro increverunt, ex parte quia pagani nobis supervenerunt, ex parte pro talibus occasionibus quae in regno nostro acciderunt, synodum episcoporum et aliquantos de nostris fidelibus pro oportunitate temporis convocavimus, et consideravimus cum ipsis, ut per omne regnum nostrum episcopi et missi nostri ac comites in singulis parrochiis ac comitatibus placita teneant, et ad illa placita omnis homo qui placitum custodire debet et in illis comitatibus commanet, sine exceptione et excusatione conveniat. Et episcopi omnibus demonstrent, quam grave hoc [Col. 0651C] peccatum sit, et qualem poenitentiam quaerit, et qualem damnationem, nisi poenitentia succurrerit, adquirat. Et missi nostri capitula legis et antecessorum [Col. 0652A] nostrorum de hoc omnibus ostendant, et tantam miseriam [787 1Kb] interdicant. Et sciant omnes, quia quicumque abinde talia facere praesumpserit, et canonicam et regalem vindictam suscipiet, sicut tunc omnibus et episcopi et missi nostri plenius adnuntiabunt.

Item adnuntiatio Hlotharii.---1. Sciatis etiam, quia consideravimus, ut quiscumque malefactor de uno regno nostro in alterum venerit, episcopus vel missus, sive comes, de quorum ministerio effugerit ut justitiam non reddat aut dignam vindictam non sustineat, illis missis in quorum missatico in alio regno fugerit, notum faciant, et ipsi illum taliter constringant, ut aut ad compositionem aut ad vindictam illuc reveniat ubi malum perpetravit.

[Col. 0652B] 2. Et sciatis, quia sicut Deus per suam misericordiam, et per meos avunculos [788 1Kb] bonitatem, et per mei senioris ac meos fideles [789 1Kb] adjutorium, meo seniori in regno successi, ita et in omni bonitate et in observatione de illis capitulis quos meus senior cum suis fratribus, meis avunculis, ad Marsnam de Dei voluntate et sanctae ecclesiae honore, et regni stabilitate, et sanctae ecclesiae ac regni fidelium salvamento, consideravit et confirmavit, cum Dei adjutorio et meis avunculis [790 1Kb] consilio et auxilio et vestro adjutorio permanere volo.

Tertia adnuntiatio Karoli.---Deus omnipotens nobis donet, ut vestram fidelitatem et vestrum adjutorium, quae semper contra nos cum omni barnatu [(127) 1Kb] demonstrastis, vobis sic merere possimus, sicut antecessores [Col. 0652C] nostri vestris antecessoribus in bono meruerunt, et nos vobis cum omni bonitate volumus commereri.




[Col. 0651]
KAROLI II CONVENTUS CARISIACENSIS. (An. 858. Mart. 21.) [1Kb]





[NOTA.]

[Col. 0651C] Acta sunt haec sequentia apud Carisiacum palatium, anno incarnationis dominicae 858, regni autem domni Karoli 18, indictione 6, 12 Kal. Aprilis, in Dei nomine feliciter.

Sacramentum fidelium.---Quantum sciero et potuero, Domino adjuvante, absque ulla dolositate aut seductione, et consilio et auxilio secundum meum ministerium et secundum meam personam fidelis vobis adjutor ero, ut illam potestatem, quam in regio nomine et regno vobis Deus concessit, ad ipsius [Col. 0651D] voluntatem et ad vestram ac fidelium vestrorum salvationem, cum debito et honore et vigore, tenere et gubernare possitis: et pro ullo homine non me [Col. 0652C] inde retraham, quantum Deus mihi intellectum et possibilitatem donaverit.

Sacramentum regis.---Et ego, quantum sciero et rationabiliter potuero, Domino adjuvante, unumquemque vestrum secundum suum ordinem et personam honorabo et salvabo, et honoratum ac salvatum absque ullo dolo ac damnatione vel deceptione conservabo, et unicuique competentem legem et justitiam conservabo. Et qui illam [Col. 0652D] necesse habuerit, et rationabiliter petierit, rationabilem misericordiam exhibebo, sicut fidelis rex suos fideles per rectum honorare et salvare, et unicuique competentem legem et justitiam in unoquoque [Col. 0653A] ordine conservare, et indigentibus et rationabiliter petentibus rationabilem misericordiam debet impendere. Et pro nullo homine ab hoc, quantum dimittit humana fragilitas, per studium aut malivolentiam vel alicujus indebitum hortamentum deviabo, quantum mihi Deus intellectum et possibilitatem donaverit. Et si per fragilitatem contra hoc [Col. 0654A] mihi subreptum fuerit, cum hoc recognovero, voluntarie illud emendare curabo.

Hincmarus archiepiscopus, Immo episcopus, Yrminfridus episcopus, Hincmarus episcopus, Hilduinus abba.

Hungarius, Engilramnus, Isembardus, Odo, Osbertus, Ratbodus, Hunfridus, Odalricus, Rhodulfus, Engischalcus, Herluinus, Hitto.





[Col. 0653]
KAROLI II ET HLOTHARII II SYNODUS METTENSIS. (An. 859. Mai. 28, Jun. 4.) [1Kb]



EPISCOPORUM LEGATIO AD HLUDOWICUM REGEM. Haec capitula tractata et confirmata sunt ab episcopis in synodo habita apud Mettis civitatem, de indulgentia Hludowici regis pro seditione et excessibus in regno fratris sui Karoli perpetratis.
[Col. 0653B]

Dilectis in Christo fratribus et consacerdotibus nostris, legatis videlicet divinae pacis ac nostrae unanimitatis, Hincmaro, Gunthario, Weniloni archiepiscopis, et venerabilibus coepiscopis nostris Herluino, Hildegario, Adventio, Abboni, Hincmaro, Erchanrao, episcopi quorum nomina subter habentur adscripta, qui favente Domino, et annuentibus gloriosis principibus nostris Karolo et Hlothario, in Mediomatricum civitatem, anno incarnationis dominicae 859, indictione 7, 5 Kal. Junias synodali decreto convenimus.

[Col. 0653C] 1. Nota et proh dolor! nimis est nota discordia atque calamitatis pernicies, quae factione quorumdam seditiosorum hominum nuper inter fratres, reges nostros, Hludowicum et Karolum accidit: unde tanta ac talia in ecclesia nobis ad regendum, divina dignatione, commissa et in hoc regno perpere sunt admissa, ut ipso etiam auditu horribilia cognoscantur; et si haec discordiae pestilentia diutius, operante humani generis antiquo hoste, duraverit, quam exitiabilis et mortifera existat melius ipsi scitis. Qua de re memores quid veritas missis praedicatoribus jusserit, ut divinus Paulus dicit, legatione fungimur pro Christo, reconciliamini Deo, legatione pro Christo fungentes, vos, fratres carissimi, legatos [Col. 0653D] Deo amatae pacis, quoniam exinde jam gloriosos principes nostros Karolum et Hlotharium episcopali auctoritate monuimus, ad domnum Hludowicum regem gloriosum mediante Domino ordinamus, sicut Salvator dicit: In quamcumque, inquiens, domum intraveritis, primum dicite: Pax huic domui. Et si ibi fuerit filius pacis, requiescet super illum pax vestra. Sin autem, ad vos revertetur. Quia aut erit quisque praedestinatus ad vitam, et coeleste verbum sequetur quod audiet; aut si nullus audire voluerit, ipse praedicator sine fructu non fuerit, quoniam ei a Domino pro labore sui operis merces recompensabitur.

2. Post praedicatam vero et postulatam pacem, [Col. 0654B] legatio vestrae fraternitatis hujusmodi erit conditionis, ut isdem rex nobis, et utinam Deo, semper amabilis, ad missorum indulgentiam consequatur.

3. Videlicet si se de omnibus quae per eum malitiosorum hominum persuasione atque seductione in parochiis nostris fratrumque nostrorum perpetrata sunt veraciter recognoverit, sicut scriptum est: Juxta est Dominus his qui tribulato sunt corde. Et: Sacrificium Deo est spiritus contribulatus; quoniam cor contritum et humiliatum Deus non spernit. Et sicut hi qui ficte Deum quaerunt, invenire nunquam merentur, ita prope est Dominus omnibus invocantibus se in veritate.

4. Et si post veram recognitionem puriter confessus fuerit; quia iterum dicit Scriptura: Qui [Col. 0654C] abscondit scelere sua, non dirigetur. Qui autem confessus fuerit, et reliquerit ea, misericordiam consequetur. Et: Si confiteamur peccata nostra, fidelis est et justus, ut remittat nobis peccata nostra, et emundet nos ab omni iniquitate.

5. Post puram autem confessionem, si promiserit quae male gesta sunt, per dignos poenitentiae fructus, praeveniente, adjuvante, et subsequente divina gratia, se pro viribus emendaturum, quia scriptum est, Facite fructus dignos poenitentiae, ut tanto majora quaerat bonorum operum quisque lucra per poenitentiam, quanto graviora sibi intulit damna per culpam; quoniam et illi beati quorum tecta bonis operibus sunt peccata, et ut scriptum est, quia peccavit, [Col. 0654D] et populum peccare fecit, tanta sint bona quae tanta operiant mala.

6. Deinde si spoponderit ad pacem et concordiam praesentaliter in toto corde et ore, et quantocius rationabiliter et possibiliter atque convenienter ex communi consensu fieri poterit, etiam praesentia corporis ad pacem et concordiam cum fratre suo Karolo se rediturum, et in pace ac caritate Deo placita cum praefatis principibus nostris Karolo atque Hlothario, si ipsi eandem pacem et concordiam erga eum servaverint, permansurum, et in se peccantibus debita dimiserit, sicut sua a Deo debita sibi cupit dimitti Quia itidem Scriptura dicit: Pacem sequimini cum omnibus, et sanctimoniam, sine qua nemo videbit [Col. 0655A] Deum. Et cum mala cuncta bonis sequentibus diluantur, tantum est discordiae malum, quae nisi extincta funditus fuerit, bonum nullatenus sequi, evangelio teste, permittat; et caritas est quae operit multitudinem peccatorum, sine qua etiam si quis corpus suum tradat ad ignem, nihil ei nisi ad damnationis judicium proderit. Et Dominus dicit: Si non dimiseritis hominibus peccata eorum, nec Pater vester coelestis dimittet vobis peccata vestra.

7. Post haec si promiserit, quod jam ulterius tale vel simile schisma in hac sancta Dei ecclesia atque in ista christianitate non reiteret. Unde scriptum est: Qui baptizatur a mortuo, et iterum tangit illum, quid proficit lavatio ejus? Baptizatur quippe [Col. 0655B] a mortuo, qui mundatur fletibus a peccato; sed post baptisma mortuum tangit, qui culpas post lacrymas repetit. Et iterum scriptum est: Canis reversus ad vomitum suum, et sus lota in volutabro luti; quia qui peccatum post poenitentiam repetit, quasi in lutosa aqua semetipsum volvit, vitae munditiam subtrahit, ipsas etiam lacrymas ante Dei oculos sordidas facit.

8. Tunc demum promittat se ab illorum perditorum hominum tuitione atque favore, per quos tam graviter Deum offendit, disjungere. Et qui quasi ad ejus fidem, sed potius infideliter ad eum venerunt, ad rectam rationem in proximo placito ante fratrem suum Karolum et nepotem suum Hlotharium, sicut, Deo teste, jam apud Marsnam propria manu firmaverat, [Col. 0655C] venire, si potuerit, faciat. Et quemcumque illorum recta ratio dignificaverit, digne honore suo fruatur. Et qui per rectam rationem erga seniorem suum justificari non potuerit, et rationabilem misericordiam pro eo expetierit, eandem rationabilem misericordiam illi obtineat. De illo vero quem recta ratio et justum judicium condemnaverit, ut rex christianus cum rege regum Christo concordet, et alienae perditioni se non commisculet; quia, ut Paulus dicit, non solum qui faciunt, sed etiam qui male facientibus consentiunt, digni sunt morte. Unde sanctus Innocentius dicit, quia non multum interest inter committentis animum et consentientis favorem. Addo amplius, plerumque dediscit errare cui nemo consentit. Et iterum sanctus Paulus cum talibus [Col. 0655D] hominibus nec cibum sumere permittit. Et sanctus David, dum totum se ad foedera pacis internae constringeret, testatur, quod cum malis concordiam non teneret, dicens: Nonne qui oderunt te, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi. Inimicos etiam Dei perfecto odio odisse est, ad quod facti sunt diligere, et quod faciunt increpare; mores pravorum premere, vitae prodesse. Hinc Finees peccantem civem coeuntem cum Madianite perculit, et iram Dei iratus placavit. Et Josaphat, qui tot de anteacta vita praeconiis attollitur, de Achab regis amicitiis pene periturus increpatur; cui a Domino per prophetam dicitur: Impio praebes auxilium, et [Col. 0656A] his qui oderunt Dominum amicitia jungeris. Et idcirco iram quidam Domini merebaris; sed bona opera inventa sunt in te. Hinc sacri canones a sancto promulgati Spiritu dicunt, ut hi qui post excommunicationem vel interdictum cum excommunicatis communicaverint, condemnati anathema habeantur. Et sanctus Cyprianus regis ministerium esse dicit, impios de terra perdere, homicidas, perjuros, adulteros, veneficos, sacrilegos non sinere vivere. Et in libro regum scriptum est, dicente Domino per prophetam: Quia dimisisti virum morte dignum, erit anima tua pro anima illius, et populus tuus pro populo illius. Et quam noxia sit indebita erga iniquos misericordia, monstratur in opere Saul ac Samuelis; quoniam cui Saul pepercit offendens Dominum, [Col. 0656B] Samuel propheta in frusta concidit. Nam sicut quisque in se peccantibus debet propter Deum dimittere, ita in Deum peccantes, et ecclesiam conculcantes, et regni pervasores, et in christianitatis depopulatores, et in pacis perturbatores, et in patriae proditores debet minister Domini rex debitam vindictam propter Deum exercere. Quapropter sciat rex nobis amabilis, quia sicut infirmus sanari non potest qui a medios coquitur, quandiu ferrum ignitum in illius tenetur corpore, ita et nemo sanari potest a peccato quandiu in peccato manserit, vel quandiu in peccato manenti scienter et libenter communicaverit.

9. Tandem si se promiserit adjutorem et cooperatorem Dei pro viribus de caetero et rationabiliter [Col. 0656C] futurum, qualiter ecclesia Dei quae in suo regno ac regnis nostrorum principum una est, sicut et unum sacerdotium, secundum qualitatem periculosi temporis in unoquoque ordine restituatur, et sacerdotes Dei debita privilegia et ecclesiasticum vigorem obtineant, et populus justitiam et pacem habeat, congregatis vobis et nostro immo divino spiritu, qui est remissio omnium peccatorum, per ecclesiasticam apostolicae auctoritatis potestatem illi peccata in nostris parochiis per illum et ab illo commissa ecclesiastica pietate et canonico more dimittite, eique indulgentiam postulanti donate, atque illum sacrae communioni, qua ipse se privaverat excommunicatis communicans, restituite.

10. Et licet multorum annorum, secundum praefixos [Col. 0656D] a sacris canonibus gradus, poenitentiae haec perpetrata facinora indigerent, tamen confisi de Dei misericordia, apud quem non sic acceptatur mensura temporis ut doloris, nec abstinentia ciborum sicut mortificatio vitiorum, non praejudicantes patrum sententiis quae de hujusmodi decreverunt, sed potius eorum sequentes humaniorem diffinitionem, haec scribimus. Ait sancta synodus Africana: Poenitentibus, secundum differentiam peccatorum, episcopi arbitrio poenitentiae tempora discernantur. Et sanctus Leo apostolicae sedis pontifex: His, inquit, qui in tempore necessitatis et in periculi urgentis instantia praesidium poenitentiae et mox reconciliationis implorant, nec satisfactio interdicenda est, nec reconciliatio [Col. 0657A] deneganda; quia misericordiae Dei nec mensuras possumus ponere, nec tempora definire, apud quem nullas patitur veniae moras vera confessio, dicente Dei spiritu per prophetam: Cum conversus ingemueris, tunc salvus eris. Et alibi: Dic iniquitates tuas prior, ut justificeris. Et item: Quia apud Dominum misericordia est, et copiosa apud eum redemptio. In dispensandis itaque donis Dei non debemus esse difficiles, nec se accusantium gemitus lacrymasque neglegere, cum ipsam poenitendi affectionem ex Dei credamus inspiratione conceptam, dicente Apostolo: Ne forte det illis Deus poenitentiam, et resipiscant a diaboli laqueis, a quo captivi tenentur ad ipsius voluntatem. Et sanctus Gregorius in evangelii homelia dicit: Veniat foras mortuus, id est, culpam confiteatur peccator. Venientem vero foras solvant discipuli, ut [Col. 0657B] pastores ecclesiae ei poenam debeant amovere, quam meruit qui non erubuit confiteri quod fecit.

11. His perpensis, fratres carissimi, si, ut diximus, jam dictum regem a nobis amabilem ita contemperatum divinae voluntati et sacrae auctoritati inveneritis, secundum ministerium vobis a Deo traditum cum nostra unanimitate absolvite. Sin alias, vos nullo modo cum eo, quem absolvere non poteritis, ligare nolite; quoniam nec coram Deo, nec in synodo nos inde auctores habebitis, si agere aliter, quod absit, praesumpseritis; vosque et in synodo et coram Deo pro facto irrito dabitis rationes.

Et si ipse, quod Deus longe faciat, ea quae egit, unde illum nunc commonere vos mittimus, reiteraverit, [Col. 0657C] omnia et ante divinos oculos et ad ecclesiastica judicia redivivo vulnere curanda vel amputanda noverit revenire. Si quid quoque contra sanctam auctoritatem praesumptum vel subreptum sive extortum fuerit, non solum in divinis examinationibus, verum nec in divinis legibus quippiam praevalebit. Et non sit de caetero immemor idem rex gloriosus quod dicit sanctus Gregorius: Sciendum est, inquit, quia quisquis inlicita nulla commisit, huic jure conceditur ut licitis utatur; sicque pietatis opera faciat, ut tamen, si noluerit, ea quae mundi sunt non relinquat. Quilibet vero tanto a se licita debet abscidere, quanto se meminit et inlicita perpetrasse. Neque enim par fructus esse boni operis debet ejus qui minus et ejus qui amplius deliquit, aut ejus qui in nullis et [Col. 0657D] ejus qui in quibuslibet facinoribus cecidit. Sed tanto quisque majora quaerat bonorum operum lucra per poenitentiam, quanto graviora sibi intulit damna per culpam. Unde a vobis nostra, quin potius Dei voce, commoneatur ut sic studeat praeteritorum poenitens, [Col. 0658A] et imminentia atque futura cavens, Deo militare in regno terreno, quatenus mereatur conregnare Christo in regno coelesti.



Haec quae sequuntur, peracta legatione, renuntiarunt episcopi. (An. 859, Jun. 4.)

De indulgentia sua nobis Hludowicus rex pridie Nonas Junias in Wormatia dixit: Volo vos precari, ut si in aliquo vestros animos offendi, ut hoc mihi perdonetis, ut inantea securus vobiscum loqui possimus. Ad haec Hincmarus, qui primus in ordine ex sinistra parte illius stetit, respondit dicens: Ista causa cito ad effectum pervenire potest; quia quod nos offerimus, hoc vos petitis. Et monente Grimoldo [(128) 1Kb] ac Theodorico episcopo [(129) 1Kb] , iterum ipse Hincmarus dixit: Nihil contra me fecistis unde noxium rancorem [Col. 0658B] in mente contra vos teneam, quia si facerem, ad altare, ut Domino sacrificarem, accedere non auderem. Iterum monentibus eisdem Grimoldo et Theodorico ac Salomone [(130) 1Kb] , dicente ipso Theodorico haec verba: Facite sicut senior noster precatur, parcite illi, respondit ipse Hincmarus haec eadem verba: Quod in me, id est in mea persona, offendistis, et peperci et parco. De hoc autem quod in ecclesia mihi commissa et in populo male est factum, voluntarie vobis dono consilium, et secundum Deum praesto auxilium ut inde salvi sitis, si vobis placet. Et praefati viri responderunt: Certe bene dicit. Et caeteri fratres nostri in haec verba et senserunt et prosecuti sunt. Tanta et talis indulgentia illi largita fuit, et non altera, neque amplius. De scripto autem quod confirmatum [Col. 0658C] nobis est traditum, nec ipse a nobis quiddam quaesivit, nec nos illi aliquid diximus, quoniam necdum cum illo ex hujusmodi in ratione eramus. Ipse autem post haec et alia dixit nos egisse quod non egimus, ex hoc materiam sumens, quod Guntharius illi familiariter, ut eum instrueret et ad satisfactionem provocaret, scriptum relegit ita inquiens: Vos mihi transmisistis vestram epistolam cum capitulis: vos venistis cum causa facta. Nos non sumus hic nisi duo vel tres, qui sine aliis huc exilivimus: in illas causas intrare non possumus, antequam cum nostris episcopis inde tractemus; quia, Deo gratias, nihil sine illorum consilio feci; et postea inde respondeam. Nos autem expectabamus, ut consilium a nobis de sua salute oblatum ipse quaereret, [Col. 0658D] et tunc ei secundum illud scriptum donaremus consilium. Ipse autem de suo gradu respondit, quod in illud scriptum non intraret, antequam cum suis episcopis consideraret. Et sic quicquid in generali causa ecclesiae et populi egit, penes illum remansit.




[Col. 0657]
KAROLI II ET HLOTHARII II ATQUE KAROLI FRATRUM, CONVENTUS APUD SAPONARIAS. (An. 859, Jun. 14.) [1Kb]





[NOTA.]

[Col. 0659A] Libellus proclamationis domni Caroli regis adversus Wenilonem, archiepiscopum Senonum, electis judicibus Remigio Lugdunensium, Eirardo Turonorum, Weniloni Rothomagensium, et Rodulpho Biturigum archiepiscopis in sancta synodo duodecim provinciarum apud Tullensem parochiam, in suburbano ejusdem urbis quod dicitur Saponarias, propria ipsius manu porrectus anno incarnationis dominicae 859, indict. VII, XVIII Kal. Julias.

1. Quia, sicut dicit sanctus Gregorius, et ex consuetudine olitana cognoscitis, in Francorum regno reges ex genere prodeunt, mihi a domino et genitore meo piae memoriae Hludowico augusto pars regni inter fratres meos reges divina dispositione est tradita. In qua parte regni vacabat tunc pastore metropolis Senonum, quam, juxta consuetudinem praedecessorum meorum regum, Weniloni tunc clerico meo [Col. 0659B] in capella mea mihi servienti, qui more liberi clerici se mihi commendaverat, et fidelitatem sacramento promiserat, consensu sacrorum episcoporum ipsius metropolis ad gubernandum commisi, et apud episcopos, quantum ex me fuit, ut eum ibidem archiepiscopum ordinarent obtinui.

2. Post haec de divisione regni inter me et fratres meos ratio est exorta notissima, unde partem divisionis cum mutuis, nostris scilicet nostrorumque fidelium, sacramentis, sicut etiam primores regni totius invenerant, tenendam et gubernandam suscepi. Quam divisionem inter me et fratres meos de caetero a me substantialiter tenendam, sicut et alii qui ibi adfuerunt episcopi, Wenilo mihi fratribusque meis propria manu juravit: pacem etiam et mutuum [Col. 0659C] adjutorium inter me et praefatum fratrem Hludowicum Wenilo sacramento firmavit.

3. Sed et post hoc, electione sua aliorumque episcoporum, ac caeterorum fidelium regni nostri voluntate, consensu et acclamatione, cum aliis archiepiscopis et episcopis Wenilo in dioecesi sua, apud Aurelianis civitatem, in basilica sanctae crucis, me secundum traditionem ecclesiasticam regem consecravit, et in regni regimine chrismate sacro perunxit, et diademate atque regni sceptro in regni solio sublimavit. A qua consecratione vel regni sublimitate supplantari vel projici a nullo debueram, saltem sine audientia et judicio episcoporum quorum ministerio in regem sum consecratus, et qui throni Dei sunt dicti, [Col. 0659D] in quibus Deus sedet, et per quos sua decernit judicia; quorum paternis correptionibus et castigatoriis judiciis me subdere fui paratus, et in praesenti sum subditus.

4. Denique cum seditiones in regno nostro per homines irreverentes coeperunt crebrescere, consensu episcoporum ac caeterorum fidelium nostrorum chirographum invicem conscripsimus, qualiter ego erga eos, cooperante Domino, agere vellem, et qualiter mihi consilio et auxilio iidem fideles nostri ab [Col. 0660A] inde postmodum solatium ferre debuissent. Cui scripto Wenilo apud Bajernam villam propria manu subscripsit, sicut in praesenti videre potestis.

5. Deinde cum contra paganos ad insulam loci qui Oscellus dicitur cum fidelibus nostris, et terreno itinere ac navigio, sicut scitis, perrexi, quidam a nobis deficientes fuga lapsi sunt. Wenilo autem se pro infirmitate sua illuc ire non posse dicens, ad sedem suam reversus est. Dum autem in procinctu eo nos infirmi degeremus, frater noster Hludowicus, sicut scitis, cum manu hostili et seditiosis hominibus ex regno suo regnum nostrum irrupit. Ad cujus colloquium sine mea voluntate atque licentia Wenilo venit, quem supplantatorem meum esse cognovi; quod nemo episcoporum ex regno nostro alius fecit.

[Col. 0660B] 6. De caetero, cum contra praedictum fratrem meum et inimicos meos, ac vastatores ecclesiae et depopulatores regni qui cum illo erant, cum fidelibus Dei ac nostris perrexi, nec per se ipsum nec per debitum solatium quod antecessores mei reges et ego ipse ex ecclesia illi commissa habere solitus eram, aliquid adjutorii praebuit, praesertim cum hoc devote ab illo petierim.

7. Cum autem ratio et necessitas mihi accidit, de villa Breona ut a praedicto fratre meo secederem, et ipse frater meus Hludowicus ad hoc rediit in partem regni mei ut mihi meum nepotem subriperet, et homines meos mihi subtraheret, ac fideles meos vastanter imprimeret [791 1Kb] , Wenilo cum quo potuit solatio ad praedictum fratrem meum Hludovicum in [Col. 0660C] meam contrarietatem venit; cum quo erant excommunicati istius regni et seditiosi, de quorum excommunicatione coepiscoporum suorum litteras accepit, et missas publicas fratri meo, cum quo ipsi seditiosi erant, in palatio meo Attiniaco, et parochia et provincia alterius archiepiscopi fidelis nostri, sine sua licentia ac coepiscoporum consensu, Wenilo excommunicatis vel excommunicatorum participibus celebravit. Et in eo concilio atque consilio fuit, quo nepos meus Hlotharius per mendacia, quantum ex seductoribus suis, subriperetur, et debitum ac sacramento promissum solatium atque adjutorium ex illo mihi subtraheret.

8. Praedictis nihilominus fratris mei consiliariis, et publicis ac secretis tractatibus, Wenilo cum specialibus [Col. 0660D] familiaribus et inter priores ejus familiariter cum episcopali judicio, ut diximus, excommunicatis et judicio regni dijudicatis interfuit, quatenus partem regni quam idem frater meus et Wenilo mihi juraverant, et in qua Wenilo me regem sacraverat, saepe fatus frater meus obtineret, et ego illam perderem.

9. Wenilo in eo consilio et tractatu fuit, ut episcopi qui mihi fidei promissae debitores erant, et [Col. 0661A] consilium atque auxilium manu propria confirmatum ferre debuerant, deficerent et ad fratris mei Hludowici obsequium et subditionem se verterent.

10. De abbatia sanctae Columbae et rebus vel honoribus regni mei apud Hludowicum, fratrem meum, praeceptum obtinuit, et litteras ad missos, quo eandem abbatiam revocarent, Echardum et Theodoricum impetravit. Sed in eisdem litteris ad praefatos missos jussionem fratris mei Hludowici Wenilo obtinuit, ut de muro castelli Meloduni, quod jus regiae est potestatis, petras haberent licentiam prendere. Unde constat, quod in plebe istius regni mihi a Deo collati eum studebat colere et satagebat tenere.

11. Wenilo in eo consilio et tractatu cum praefatis excommunicatis fuit, ubi consideratum est, quatenus [Col. 0661B] illi homines qui mihi fideles erant et mihi sacramento fidelitatem promiserant, sive nolentes sive volentes, fratri meo Hludowico jurarent ut ei adjutorium ferrent, qualiter regnum meum contra me obtinere potuisset. Et non solum consilio Wenilo interfuit, sed et ipse hoc idem consilium fratri meo Hludovico contra meam fidelitatem, quam mihi promisit sacramento, donavit.

12. Wenilo per se et per familiares suos, supradictos scilicet excommunicatos, apud fratrem meum Hludowicum obtinuit, ut vacans episcopatus, Bajocacensis scilicet civitatis, propinquo suo clerico meo nomine Tortoldo, qui mihi se commendavit et fidelitatem sacramento promisit, donaretur, qui eundem episcopatum in mea infidelitate et contra fidelitatem [Col. 0661C] mihi promissam consensu Hludowici, fratris mei, accepit.

13. Tandem postquam mihi Deus vires recuperandi mei per solatium fidelium meorum contra fratrem meum donavit, perrexi prope de civitate Wenilonis, qui me contra fratrem meum ad recuperandum regnum meum pergere scivit, et nullum adjutorium vel per se, promisso ac subscripto consilio, vel per militiam, quae ex ecclesia sibi commissa solet exire, adjutorium aliquod praestitit.



CAPITULA. Haec ventilata, definita, atque obtenta sunt in synodo duodecim provinciarum quae habita est anno incarnationis dominicae 859 [792 1Kb] , indictione VII, in territorio Tullensi, sub principibus Karolo, Hlothario, et item Karolo.
[Col. 0661D]

1. Ut caritas fraterna et concordia pacis reformetur inter fratres, principes scilicet gloriosos reges nostros Hludowicum et Karolum; qualiter schisma quod ortum est nuper in ecclesia, ad unitatem benignitatis valeat redintegrari, et status ecclesiae pene conlapsus restitui, et pax ac justitia in populo christiano valeat procurari; et qui a fidelitate debita defecerunt, judicio et justitia per rectam rationem et rationabilem misericordiam possint salvari, [Col. 0662A] et a perverso conamine ad salubriora converti.

2. Episcopi namque secundum illorum ministerium ac sacram auctoritatem uniti sint, et [793 1Kb] mutuo consilio atque auxilio reges regnorumque primores atque populum sibi commissum in Domino regant et corrigant; et nemo se a solatio mutuo subtrahat, sed [794 1Kb] synodales conventus secundum jussionem canonicam frequentare procurent: quatenus ordo ecclesiasticus, qui quasi obliteratus jam fuerat, quoniam synodi propter discordiam regum frequentari non poterant, episcopali collatione ad necessarium ac debitum statum reduci praevaleat. Unde etiam consensum apud reges expetitum obtinuerunt.

3. Reges nihilominus ac principes nostri Karolus, [Col. 0662B] Hlotharius, atque item Karolus ad Dei voluntatem atque sanctae ecclesiae statum, suamque salutem et populi salvationem, gratias Deo, uniti et in eadem salutari unitate firmati sunt.

4. Perventum est ante conventum episcoporum, quendam diaconum, cui Tortoldus nomen est, episcopalem potestatem in urbe Bajocacensium occupasse, et pollicitationibus ac minis sollicitare multos ac perturbare. Unde definivit sancta synodus, ut Wenilo, Senonum archiepiscopus, cujus diaconus fuit, adjunctis secum tribus aliis, memoratum diaconum evocatum audiant, et secundum auctoritatem canonicam de eo definiant. Si autem refugerit eorum cognitionem, annitente principali potestate venire ad audientiam compellatur. Quod si hanc quoque [Col. 0662C] declinaverit, anathemate feriatur.

5. De quodam etiam subdiacono Anscario, qui vivo et incolumi episcopo civitatis Lingonum sedem pervasit, simili est sententia definitum. Sed intervenientibus legatis ejusdem subdiaconi, humanior est prolata sententia; videlicet ut sacramento confirmet, se nunquam talia hujusmodi praesumptione facturum. Cujus sacramenti tenorem huic capitulo subnectere dignum existimavimus: Ego Anscarius, subdiaconus, confiteor coram Domino et sanctis angelis ejus, reverentiae sanctae paternitatis vestrae, contra Dei voluntatem et contra canonica statuta temere me fecisse in Isaac venerabilem pontificem, usurpando sedem ecclesiae sanctae sibi commissae Lingonicae, et sollicitando clericos et vassallos ejus omnemque familiam. [Col. 0662D] Atque ideo pro tantae praesumptionis excessu, per sacri ministerii vestri vobis largitam a Domino potestatem, veniam mihi poenitenti largiri suppliciter deprecor. Deinceps vero nec in eundem antistitem, nec in alium quemlibet, nec in illa nec in alia ecclesia hujusmodi praesumptionem facere tentabo, et neque illi aut alicui suorum clericorum aut laicorum in aliqua re impedimentum faciam pro hac causa, quia me graviter deliquisse confiteor. Neque insidias eis ullius inquietudinis parabo, neque per me neque per aliquem [Col. 0663A] meorum propinquorum, nec per quemcumque hominem; sed potius adjutor pro viribus et intelligentia ipsi suisque ero, prout sibi placuerit. Et qui sibi pro hoc ipso inimici sunt, quos ipse voluerit, si potuero, eidem conciliare [795 1Kb] procurabo. Sic me Deus adjuvet, et istae sanctae sanctorum reliquiae. Statuit etiam sancta synodus, ut nunquam ad eandem Lingonensem ecclesiam, sive ad Januacensem [796 1Kb] , quam jam pridem pari modo adflixerat, debeat adspirare. Et si ita ut praemisimus jussis episcopalibus obedire refugerit, sententiam superius diacono datam incurrat.

6. Deinde gloriosus rex dominus Karolus sacrae synodo libellum appellationis electorumque judicium inter se et Wenilonem, Senonum archiepiscopum, qui ab eo defecerat, et proclamationis diploma porrexit. [Col. 0663B] Unde secundum sacram auctoritatem, et induciae ac dierum dilatio est concessa, et certa accusatio per episcopos et synodicas litteras praefato archiepiscopo est intimata atque concessa secundum regulas divinitus promulgatas.

7. Mota est etiam quaestio de Attone, Virdunensium episcopo, quod oblatione regulari, unde petitio ibidem est praesentata, in monasterio sancti Germani Antissiodorensium extiterit, et contra regulas ecclesiasticas inde discedens, minus provise quam sacra auctoritas doceat, ad ordinem episcopalem pervenerit. Unde etiam definitum est, dari sibi commeatum veniendi ad aliam synodum, sicut sacra sancit auctoritas.

8. Ad episcopos siquidem Brittonum qui se contra [Col. 0663C] auctoritatem a metropoli sua moliuntur discindere, synodus litteras secundum auctoritatem sacram direxit, quatenus ad suam metropolim redeant, eique debito jure se subdant, nec a canonica et episcopali communione se segregent. Excommunicatis etiam, sicut sacrae decernunt regulae nequaquam communicent, et Salomonem commoneant, ut promissam fidem glorioso regi Karolo observet, et ipse et Brittones excommunicatis communicantes, ipsi se sacra communione non privent.

9. Ad memoratos quoque excommunicatos sancta synodus litteras direxit, eisque usque ad futuram proximam synodum corrigendi spatium tribuit, monens ecclesiastica pietate, ut convertantur et vivant; quia, nisi se correxerint, in futura synodo generali [Col. 0664A] unanimitate anathemate terribili ferientur.

10. Relecta sunt denique in eadem synodo quaedam capitula, super quibus quorundam fratrum sensus dissentire probantur. Unde convenit inter episcopos, ut Deo favente, pace ac tranquillitate recuperata, simul conveniant, et prolatis sanctarum scripturarum atque catholicorum doctorum sententiis, quae saniora sunt concordi unanimitate sequantur.

11. Tandem postulavit humiliter synodus generalis, se ad terram usque prosternens ante Karolum regem et Rodulfum Biturigum archiepiscopum, obsecrans et adjurans per crucem et Christi sanguinem, ut privilegium monasterii sancti Benedicti, quod annuente rege praefato firmaverant, quodque [Col. 0664B] idem Rodulfus subscripserat qui praefatam abbatiam inregulariter tenebat, ratum et inconvulsum servare studerent. Quod si [797 1Kb] abbas negligens et sacris regulis inconveniens per directos missos inventus fuerit, ab eadem paternitate removeatur, et alius qui dignus repertus fuerit substituatur, et privilegii regularis auctoritas [798 1Kb] in eodem monasterio quacumque occasione non destituatur.

12. Haec de praecipuis in eadem sacra synodo fuere statuta. Caeterum specialia de quibusque parochiis, prout visum fuit, secundum ecclesiasticam auctoritatem definita, et episcopis in propriis parochiis sunt ad exsequendum commissa.

13. Placuit omnibus, ut creditur instinctu divino, qui ad universale concilium in vicinia Tullensium [Col. 0664C] confluxerunt, quoniam calamitatum taedio laborabant, quo invenirent aliquid, ubi consolationis gratia respirarent. Statuerunt itaque, ut pro se invicem omnes, dum adviverent, preces hujusmodi frequentarent; scilicet ut singuli pro cunctis per singulas hebdomadas, feria quarta, missam celebrarent. Post vocationem autem cujuslibet eorum, superstites obtineant, ut pro eo qui decesserit, in sedibus septenae missae totidemque vigiliae Domino persolvantur, a presbyteris autem monasteriorum sive villarum tres missae totidemque vigiliae dependantur. Exitus autem uniuscujusque vicissim piis currentibus litteris innotescat. Praesentes etiam abbates in tam profutura societate recepti, eadem se conditione junxerunt.




[Col. 0663]
HLOTHARII II REGIS SYNODUS AQUENSIS. (An. 860, Jan. 9.) [1Kb]

[Col. 0663D] 1. Postquam domnus noster Hlotharius serenissimus ac gloriosissimus rex Tetbergam cum consensu et voluntate fidelium suorum ad conjugium more [Col. 0664D] regali sibi sociavit, et discordiarum querelae inter eos coeperunt exoriri, dictum est eidem principi a quibusdam, quomodo memorata Tetberga scelus [Col. 0665A] quoddam horribile ac nefas patratum, vulnus occultum in animo sive in corpore haberet, in quo Deum graviter offensum haberet, pro quo etiam illi non esset digna, neque liceret vel eum deceret ad conjugium eam amplius habere.

2. Ex opinione vero praemissa, quae de illa per ora quorumdam volitabat, praefatus rex in conspectu fidelium suorum secrete ac manifeste frequenter conlocutus fuit, et cum eis rationes habuit, unde judicium postea per ipsorum consilium extitit factum, sed non divina pietas indulgens rei veritatem manifestare voluit; sed cum postmodum ad fratrem suum Hludowicum imperatorem in Italiam devenisset, illuc apertius patratum scelus est illi manifestatum.

[Col. 0665B] 3. Proinde ne suspicio ista et nequissima fama de uxore regia diutius inexaminata aut improbata maneret, quatenus item dominus noster certior securiorque effectus de hac causa, cum quae illi agenda erant more regali liberius exsequerentur, convenerunt jussu ejusdem principis, anno videlicet incarnationis dominicae 860, et regni ejus 5, indictione 8, 5 Idus Januarii, Aquis palatio Guntharius summus capellanus et Teotgaudus archiepiscopi, Adventius et Franco episcopi, Hegil et Odelingus abbates, sive alii fideles ejus. Quibus omnia superius inserta referens, jubendo monuit praescriptos episcopos atque abbates, dirigens ad illam, ut de praedicta fama apud eam omnem rei veritatem perquirerent, sicuti et fecerunt. Nam ipsa confessa est eis coram [Col. 0665C] Deo et angelis ejus omnia quaeque in illa erant, omneque secretum juxta exortam famam penitus apparuit illis, ipsique reversi nuntiaverunt praedicto regi, quod ad uxorem non liceret illi eam habere.

[Col. 0666A] 4. Primus Guntharius dixit: Confessa est Deo et nobis, quod vulnus in se haberet interius, non tamen sua sponte, sed violenter sibi inlatum, pro quo indignam se esse omnino judicavit ad regalem sive maritalem torum jam ulterius accedere, et nullatenus posset pro praedicto scelere, quod turpe est dicere, conjugium famulare cum eo, vel cum quolibet amplius habere: et ideo deprecata est, licentiam sibi dari mutandi saecularem habitum, et a virili commixtione discedendi, nulla interveniente fraude iracundiae, vel etiam voluntate quam contra eundem regem haberet, sed ut illa discedente, ipse animo et corpore solaretur, et ipsa quod inique egit, per Dei misericordiam et eorumdem episcoporum orationes deflere potuisset.

[Col. 0666B] 5. Adventius dixit: Hoc me facinus et factum hactenus latuit, et nefas est illud, ut deinceps more maris et feminae simul conveniatis, et si tamen, ut prius fuit, vobis esset amabilis et dilecta, darem vobis consilium secundum ministerium mihi commissum et probarem omnino, ne ulterius lateri vestro sociaretur sicuti conjux, sed juxta petitionem ejus velum accipere et habitum mutare hoc permitteretis.

6. Similiter Teotgaudus archiepiscopus dixit atque consensit.

7. Egil abba, vice ejusdem Tetbergae, ita faciendum suasit, et petiit, ut quia non sua sponte, sed vi oppressa rem nefandam perpetraverat, tribueretur ei facultas velandi, et locus quo patratum vulnus [Col. 0666C] sanaret, quod vero simpliciter, et nullo incumbente timore aut qualibet occasione vel voluntate, sed pro Dei amore et animae suae solutione petebat.





[Col. 0665]
HLOTHARII II REGIS SYNODUS AQUENSIS II. (An. 860, Febr.) [1Kb]

[Col. 0665C] Anno ab incarnatione Domini 860, indictione 8, mediante Februario mense, decernentibus gloriosis regibus Hludowico, Carolo, atque Hlothario juniore, in generali conventu optimatum ex regno almi Hlotharii actum est concilium episcoporum Aquisgrani palatio, [Col. 0665D] Guntharii Agrippinensis, Theotgaudi Treverensis, Wenilonis Rotomagensis, Franconis Tungrensis, Hattonis Virdunensis, Hildegarii Meldensis, Hilduini Aviniensis.

15. Ad locum de femina unde agitur, ita scriptum reperimus: Porro illa, nulla securitate hoc celandi aut superandi fulta, primo regi ordinem perpetrati reatus, ut fama fuerat, enarravit. Deinde quibusdam episcoporum simul et laicorum idipsum enucleavit: postea quoque chartulam suae confessionis, suo rogatu conscriptam, in nostra omnium et multorum laicorum praesentia, in manu gloriosi regis Hlotarii porrexit, moxque coram omnibus palam locuta: Domine mi rex, [Col. 0666C] inquit, propter Deum rogo, et propter vestram mercedem, ut mihi poenitentiam agere liceat, quoniam et verbis et scripto confiteor, me conjugalem copulam non mereri, ideoque prostrata suppliciter expostulo, ut mihi jam nunc et deinceps non denegetis quod meae [Col. 0666D] saluti posthac succurrere potest. Textus itaque illius scripturae haec verba et hunc sensum continebat, Ego Thietbrihc quam feminei sexus imprudentia et fragilitas fefellit humana, et conscientia delicti mordet, propter spem salutis animae meae, et propter fidelitatem erga seniorem meum, veram confessionem coram Deo et sanctis angelis ejus, ac venerabilibus episcopis, sive nobilibus laicis, sic profiteor, quia germanus meus Hucbertus clericus me adulescentulam corrupit, et in meo corpore contra naturalem usum fornicationem exercuit, et perpetravit. Hoc testificor, teste mihi conscientia mea, non aliqua malivola suggestione persuasa, neque violenti necessitate compulsa, sed simplici [Col. 0667A] voluntate rei veritatem sicuti est professa. Sic me adjuvet Dominus, qui peccatores salvare venit, et peccata simpliciter ac veraciter confitentibus veram indulgentiam promisit, si nihil fingo, si vera propria voce pronuncio, et litterarum chirographo rem gestam confirmo: quia tolerabilius est mihi, imprudenti ac deceptae feminae, coram hominibus culpam simpliciter confiteri, quam ante tribunal Domini erubescere atque aeternum vae habere.

16. Hoc itaque recitato, adstantium animos horror pariter ac dolor perculit, ac de tanta licentia diabolicae fraudis sacerdotum pectora gemitus complevit. Sed quamvis ista ejus confessio credibilis appareret, tamen ne forte pro aliqua deceptione aut pro timore alicujus saepe dicta mulier mentiretur, denuo memoratum [Col. 0667B] regem alloquentes, magnis eum obtestationibus adstrinximus, ut nobis confiteretur, si eam suasione aut comminatione ad seipsam fallaciter criminandum compulisset. Econtra ipse cum maximis attestationibus nobis declaravit, solam rei veritatem illam confiteri se persuasisse, nec in ea causa industriose aliquid amplius egisse. Referebat etiam nobis in ipsa hora, quomodo postquam primum infandam rem audivit, et veram credidit, quantum inde doluit, quantumque sibi inopinatum malum, et minime optata fors displicuit; qualiter denique rem foedam patienter ferre, et nisi jam tantum fama cucurrisset, occultare voluit, et quantum potuit fecit. Unde et falsum judicium se sciente pro verifica examinatione suscepit et toleravit, ut si fieri posset tanta turpitudo incredibilis [Col. 0667C] appareret, et sic in mundo evanesceret, ipseque coram saeculo in tam ignominiosa macula et ruinosa offensione non remaneret. Postquam autem revelata pestis latere non potuit, ac ipse pondus tanti opprobrii ferre nequivit, maxime cum partibus Burgundiae atque Italiae discurrens nimis diffamatam ac divulgatam foeditatem exhorruit, non est passus hanc causam sine episcoporum examine diutius subsilere. Revera lacrymosis suspiriis multipliciter id sibi de memorata femina inculcatum, et in hoc etiam regno a plurimis affirmatum non sine gemitu repetebat.

17. Nos igitur rursus eandem mulierem, primum secreto, deinde coram laicis adivimus, eamque cum adjuratione divina monitis pluribus exhortati sumus, ne sibi ullo modo falsum crimen inferret, aeternarum [Col. 0667D] quoque poenarum minis, si hoc faceret, deterrere curavimus: iterumque de nostro consilio et auxilio tuitione ac defensione contra omnes insidias vel violentias securam reddidimus, tantum ut nobis jam tunc fiducialiter confiteretur, utrum persuasa an compulsa ad seipsam criminandum fuisset. Ad haec illa aspero intuitu nos redarguens: Putatis, inquit, ut meipsam pro aliqua re in mundo ita perdere voluissem? Sicut enim confessa fui, sic confiteor, et sic [Col. 0668A] confitebor. Tantum obsecro propter Dei amorem, ut meis precibus desideratam misericordiam jam modo concedatis. Hinc nostra sollicitudo requisivit, an ipsa ulterius inde aliquam vellet querimoniam movere, aut aliquas aliquando insidias moliri, si suae petitioni fieret satisfactum; cujus obligationem et nostra illico unanimitas ita prosecuta est: Scias, o filia, quia si nostram in te tuamque confessionem sententiam expectabis, ut te divinae et canonicae comprehendat auctoritatis censura, et indissolubilis incipiat ligare sacerdotum catena, unde adhuc potes recuperare, si tamen potes, ulterius, ut aestimamus, non recuperabis. Sic et laici plurimum eam admonuerunt, maxime ipsius familiares et amici admodum illam, ne se deciperet, pulsando increpabant. Ipsa tamen, veluti si ejus [Col. 0668B] conscientiae secretum intuentium oculis visibiliter appareret, immobilis in sua confessione perduravit.

18. Quid longius immoremur? Jam omni dubietate remota, et rei veritate comperta, novum auditu scelus, nefandaque pollutione horrendum, praesertim cujus foetorem jam diu per innumeros longe lateque fama disperserat, ne praesentibus ac futuris pestiferam corruptionem inferat, nisi severius diligentiusque evellatur, nulla levi cura vel indulgentia tractandum visum est. Non enim dubium est, quia naturalis inter fratrem et sororem concubitus veniam temporalis non meretur honoris, et nihil aliud restat, quam vindicta et poenitentia, nec habet ulterius progrediendi occasionem damnabile crimen, [Col. 0668C] quod statim a praevaricatoribus multa quae fuerant licita penitus amputat: ideoque hoc eo rarius a saeculo contigit, quo constat, quia nullus inde exemplum sibi praesumpsit, quod nunquam veniale apud mundi gloriam esse potuit. Sed cum quilibet aliquotiens in hanc miseriam lapsi sunt, non de exemplo alterius accidit, sed de antiqua diaboli fraude et simili fragilitatis impulsu ac praecipitio recens et quasi nova ruina fuit. Istud autem contagionis genus, quod nunc incipit esse novum et antea nobis erat inauditum, cavendum est, ne morbosam pestem et incurabilem luem generi transmittat humano, ut ita videlicet origo perniciosa funditus extirpetur, quo nullum exemplum nullamque fragilibus relinquat occasionem, ne forte, quod absit, talis consuetudo [Col. 0668D] inolescat, qua naturalem consanguinitatis concubitum quis devitet, et fornicari contra naturam in proprio genere, leve hoc aestimans malum, licentius assuescat.

19. His ergo consideratis et diligenter perspectis, lugendam incesti pollutionem, in publicum exhalatam, publicae poenitentiae satisfactione purgandam decrevimus.




[Col. 0669]
HLUDOWICI. KAROLI, HLOTHARII CONVENTUS IN BASILICA SANCTI CASTORIS APUD CONFLUENTES [799 1Kb] . (An. 860, Jun.) [2Kb]



Adnuntiatio [800 1Kb] domni Karoli.
[Col. 0669A]

Vos scitis, quomodo aliquanti homines, minus quam necesse fuerat Deum timentes, nostrum fratrem Hludowicum quasi sub bona intentione hoc anno sollicitaverunt, ut in regnum nostrum taliter veniret, sicut ipsi scitis: unde nos Deus et vestra fidelitas sic adjuvavit, sicut et bene cognoscitis. Post hoc laboravit adjuvante Domino iste carissimus nepos noster, ut inter nos pax fieret, sicut per rectum esse debet, et ut monentibus episcopis ad illam caritatem et fraternam concordiam rediret, sine qua nullus christianus salvus esse non potest. Propterea transmisit ad nos suos missos, et mandavit nobis primum tale missaticum quod nobis impossibile visum fuit. Deinde, quia illud missaticum [Col. 0669B] non suscepimus, aliud missaticum nobis sui missi dixerunt; quod quia et secundum Deum salubre et secundum seculum utile nobis videtur, volumus vobis illud dicere; et si vobis ita sicut et nobis videtur, cum vestro consilio volumus illud recipere, et quod Deus concesserit, ad necessarium effectum perducere [801 1Kb] .

Haec sunt nomina episcoporum qui anno [802 1Kb] incarnationis dominicae 860, Nonis Juniis, in secretario basilicae sancti Castoris consideraverunt cum nobilibus ac fidelibus [803 1Kb] laicis firmitatem quam gloriosi [804 1Kb] reges nostri Hludowicus et Karolus atque Hlotharius inter se fecerunt 7 Idus [805 1Kb] Junias in eodem [Col. 0670A] monasterio, et qui haec capitula ab omnibus conservanda [806 1Kb] acceptaverunt. Hincmarus, Guntharius [807 1Kb] , Altfridus, Salomon, Adventius [808 1Kb] , Hatto [809 1Kb] [(131) 1Kb] , Franco [810 1Kb] [(132) 1Kb] , Theudericus [811 1Kb] , Leutbertus, Gebehardus, Christianus [812 1Kb] [(133) 1Kb] , Vulfadus abbas [(134) 1Kb] , Witgarius [813 1Kb] abbas. Haec nomina laicorum. Chuonradus [814 1Kb] , Evrardus [815 1Kb] , Adalardus [816 1Kb] , Arnustus [817 1Kb] , Warnarius [818 1Kb] , Liutfridus [819 1Kb] , Hruodulfus [820 1Kb] , Erkingarius [821 1Kb] , Gislebertus [822 1Kb] , Ratbodus [823 1Kb] , Arnulfus, Hugo [824 1Kb] , item Chuonradus [825 1Kb] , Liutharius [826 1Kb] , Berengarius [827 1Kb] , Matfridus [828 1Kb] , Boso, Sigeri, Hartmannus [829 1Kb] , Liuthardus [830 1Kb] , Richuinus [831 1Kb] , Wigricus, Hunfridus [832 1Kb] , Bernoldus [833 1Kb] , Hatto [834 1Kb] , Adalbertus [835 1Kb] , Burchardus [836 1Kb] , Christianus [836 1Kb] , Leutulfus [837 1Kb] , Hessi, Herimannus [838 1Kb] , item Hruodulfus [839 1Kb] , Sigehardus [Col. 0670B] [840 1Kb] .



Sacramentum [841 1Kb] firmitatis Hludowici regis.

Amodo et quamdiu vixero, istum fratrem meum Karolum, et nepotes meos Hludowicum, et [842 1Kb] Hlotharium atque [843 1Kb] Karolum, ad Dei voluntatem et sanctae ejus [844 1Kb] ecclesiae statum et honorem atque defensionem, et ad nostram communem salutem et honorem, et ad populi christiani nobis commissi salvamentum et pacem, et ad legis ac justitiae atque rectae rationis conservationem, quantum mihi Deus scire et posse donaverit, et ipsi me obaudierint, et a me ipsi quaesierint, vero consilio, et secundum quod [845 1Kb] mihi rationabiliter et salubriter possibile [Col. 0671A] fuerit, sincero auxilio adjutor ero ad regnum illorum continendum, et nec in vita [846 1Kb] , nec in membris, neque in regno illorum eos forconsiliabo, in hoc, ut ipsi erga me similem promissionem faciant et conservent [847 1Kb] . Sic [848 1Kb] me Deus adjuvet, et istae sanctae reliquiae.



Capitula ab omnibus conservanda.

1. Ut omnium praeteritorum malorum et contrarietatum, et supplantationum ac malarum machinationum, atque molitionum [849 1Kb] seu nocimentorum invicem actorum, abolitio ita inter nos et apud nos [850 1Kb] fiat, et a nostris cordibus penitus avellatur cum omni malitia et rancore, ut [851 1Kb] nec in memoriam ad retribuendum duntaxat mali vel contrarietatis, atque exprobrationis seu improperii [852 1Kb] , de caetero exinde [Col. 0671B] quiddam [853 1Kb] veniat.

2. Ut tanta inter nos, Domino cooperante, verae caritatis benignitas abhinc inante semper maneat de corde puro et conscientia bona, et fide non ficta, sine dolo et simulatione, ut nemo suo pari [854 1Kb] suum regnum aut suos fideles, vel quod ad salutem sive prosperitatem ac honorem regium [855 1Kb] pertinet, discupiat aut forconsiliet, aut per occultos susurrones libenter composita mendacia seu detractiones acceptet.

3. Ut unusquisque fideliter suum parem [856 1Kb] , ubicumque necessitas illi fuerit, et ipse potuerit, aut per se aut per filium, aut per fideles suos, et consilio et auxilio adjuvet, ut regnum, fideles [857 1Kb] prosperitatem, atque honorem regium debite valeat obtinere. [Col. 0671C] Et veraciter unusquisque erga alterum certatim demonstret, quia in paris [858 1Kb] sui adversitate, si evenerit, fraterno modo contristetur, et in prosperitate illius laetetur. Et talem fidem sicut inter nos modo abhinc in ante conservaturos confirmatum habemus, sic unusquisque infantibus fratris sui, si obierit, ille [859 1Kb] qui superfuerit conservabit.

4. Et quia per vagos et [860 1Kb] tyrannica consuetudine inreverentes [861 1Kb] homines pax et tranquillitas regni [862 1Kb] perturbari solet, volumus, ut [863 1Kb] ad quemcumque nostrum talis venerit [864 1Kb] ut [865 1Kb] de [866 1Kb] his quae egit rationem et justitiam subterfugere [867 1Kb] possit, nemo ex nobis illum ad aliud [868 1Kb] recipiat vel retineat [869 1Kb] nisi ut ad rectam rationem et debitam emendationem [870 1Kb] perducatur. Et si rationem rectam [871 1Kb] subterfugerit, [Col. 0671D] omnes in commune, in cujus regnum venerit, illum persequamur [872 1Kb] , donec ad rationem perducatur aut de regno deleatur.

[Col. 0672A] 5. Similiter et [873 1Kb] de eo agendum est qui pro aliquo capitali et publico [874 1Kb] crimine a quolibet episcopo corripitur vel [875 1Kb] excommunicatur, aut [876 1Kb] de excommunicatione crimen faciens, regnum et regis regimen mutat [877 1Kb] , ne debitam poenitentiam suscipiat, aut [878 1Kb] susceptam legitime peragat. Interdum etiam incestam [879 1Kb] propinquam suam, aut sanctimonialem, vel raptam, sive adulteram, quam illic ei non licebat [880 1Kb] habere, fugiens secum ducit. Hic [881 1Kb] talis, cum episcopus ad cujus curam pertinebit [882 1Kb] nobis notum fecerit, diligenter perquiratur [883 1Kb] , ne morandi vel latendi [884 1Kb] locum in regno [885 1Kb] alicujus nostrum inveniat, et Dei ac nostros fideles suo morbo inficiat [886 1Kb] ; sed [887 1Kb] a nobis vel ministris rei publicae constringatur, et ut simul cum diabolica praeda, [Col. 0672B] quam secum duxit, ad episcopum suum redeat, et de quocumque [888 1Kb] crimine publico debitam poenitentiam suscipiat [889 1Kb] , aut susceptam legitime peragat, compellatur.

6. [890 1Kb] Ut nemo episcoporum hominem peccantem ab ecclesia et christiana communione alienet, donec illum secundum evangelicum praeceptum, ut ad emendationem et poenitentiam redeat, commonitum habeat. Qui [891 1Kb] peccans, si commonitus inobediens et incorrigibilis permanserit et ad emendationem redire noluerit, regiam vel rei publicae potestatem per se episcopus vel per ministros suos adeat, ut constringatur, et ad emendationem ac poenitentiam peccator redeat. Qui etiam si ita ad correctionem perduci nequiverit, tunc secundum leges ecclesiasticas medicinali [Col. 0672C] separatione a communione ecclesiastica segregetur.

7. Ut illis hominibus qui in talibus perturbationibus, sicut in his praeteritis annis acciderunt, in Deum et in sanctam ecclesiam atque in nos peccaverunt, si se ex veritate recognoscentes [892 1Kb] petierint, et deinceps nobis veraciter fideles esse voluerint, et in regnis nostris pacifici ac quieti et legibus ac justitiae obedientes extiterint, rationabilis misericordia impendatur, non solum in indulgentia commissorum et in concessione proprietatum, verum etiam et in largitione honorum secundum nostram rationabilem possibilitatem.

8. Ut de rapinis ac depraedationibus, et de conspirationibus atque seditionibus, et de raptis feminarum, sicut ecclesiasticae et christianae leges atque [Col. 0672D] progenitorum nostrorum capitula continent, ita in omnibus et ab omnibus conserventur [893 1Kb] .

9. Ut alia etiam capitula eorundem progenitorum [Col. 0673A] nostrorum de sanctae ecclesiae honore et immunitate ac conservatione, et de regio etiam honore atque vigore [894 1Kb] , et populi nobis commissi lege ac justitia, in omnibus et ab omnibus conserventur.

10. Ut nostri fideles, unusquisque in suo ordine et statu, veraciter sint de nobis securi, quia nullum abhinc inantea contra legem [895 1Kb] et justitiam, vel auctoritatem ac justam rationem, aut dampnabimus aut [896 1Kb] dehonorabimus, aut opprimemus vel indebitis machinationibus adfligemus, sed [897 1Kb] illorum scilicet veraciter [898 1Kb] nobis fidelium communi consilio, secundum Dei voluntatem et [899 1Kb] commune salvamentum, ad restitutionem sanctae Dei ecclesiae et [900 1Kb] statum regni, et ad honorem regium atque pacem populi commissi nobis [901 1Kb] pertinenti, adsensum praebebimus; [Col. 0673B] in [902 1Kb] hoc, ut illi non [903 1Kb] solum non sint nobis contradicentes [904 1Kb] et resistentes ad ista exequenda, verum etiam sic sint nobis [905 1Kb] fideles et [906 1Kb] obedientes, ac veri adjutores atque [907 1Kb] cooperatores vero consilio et sincero auxilio ad ista peragenda quae [908 1Kb] praemisimus, sicut per rectum unusquisque in suo ordine et [909 1Kb] statu suo principi et [910 1Kb] suo seniori [911 1Kb] esse debet.

11. Ut sic simul conjuncti, et nos fratres ac nepos noster ad invicem, et nos cum fidelibus nostris, et [912 1Kb] fideles nostri nobiscum, et omnes simul cum Deo nos [913 1Kb] reconjungamus, et [914 1Kb] ut nobis sit propitius illi [915 1Kb] pro devoto munere offeramus. Et unusquisque omnium [916 1Kb] nostrum absque sua propria [917 1Kb] excusatione vel justificatione [918 1Kb] recognoscamus, in quibus [Col. 0673C] aut singillatim aut communiter contra illius mandata [919 1Kb] et decreta suorum sanctorum fecimus aut consensimus [920 1Kb] in ordine ecclesiastico et [921 1Kb] statu regni, et per singula in medium illa [922 1Kb] producamus. Et nemo nostrum suo aut [923 1Kb] amico, aut [924 1Kb] propinquo vel [925 1Kb] confoederato, immo nec sibi ipsi [926 1Kb] seculariter parcat, ut [927 1Kb] spiritaliter et salubriter parcere possit; quin, sicut praemisimus in praecedenti capitulo, vero consilio et [928 1Kb] sincero auxilio illa in commune certatim emendare [929 1Kb] totis viribus [930 1Kb] procuremus [931 1Kb] , quantocius rationabiliter [932 1Kb] poterimus.

12. Et si aliquis ex [933 1Kb] subditis, in quocumque ordine et statu [934 1Kb] , de hac convenientia exierit aut [935 1Kb] se retraxerit, vel huic communi decreto contradixerit, [Col. 0673D] seniores cum veraciter [936 1Kb] fidelibus suis haec secundum Dei voluntatem et legem ac justam rationem, [Col. 0674A] velit nolit ille qui divino consilio et decreto [937 1Kb] et huic convenientiae resistens [938 1Kb] et contradicens fuerit, exequantur [939 1Kb] . Et si aliquis de senioribus de hac convenientia exierit [940 1Kb] aut se retraxerit, vel huic communi decreto, quod absit, contradixerit, cum plures seniorum [941 1Kb] nostrorum fideles [942 1Kb] et regnorum primores in unum convenerint [943 1Kb] , eorum qui haec [944 1Kb] observaverint seniorum [945 1Kb] consilio, et [946 1Kb] episcoporum judicio ac communi consensu, qualiter de eo qui debite admonitus incorrigibilis perseveraverit agendum sit, faciente [947 1Kb] Domino decernatur. Et ut obnixius [948 1Kb] suprascripta capitula a nobis auxiliante Domino inviolabiliter observentur, et nos illa observaturos certius [949 1Kb] credatur, manibus propriis [950 1Kb] subter firmavimus [951 1Kb] . Annuntiationes [Col. 0674B] [952 1Kb] domini Hludowici regis apud Confluentem [953 1Kb] , lingua Theothisca [954 1Kb] .

1. Vos scitis, quid in isto regno evenit. Et ideo huc convenimus, ut de Dei voluntate et sanctae ecclesiae statu, et de nostra ac vestra communi salute atque honore, et de pace populi christiani, cum Dei adjutorio et fidelium nostrorum consilio tractaremus.

2. Et misimus hoc super episcopos et ceteros fideles nostros, ut illi hoc invenirent, qualiter nos ad haec quae diximus exequenda adunaremus. Et volumus ut sciatis, quia sicut illi invenerunt et scripto nobis ostenderunt [955 1Kb] , ad invicem adunati sumus, sicut fratres per rectum esse debent, et nos simul cum isto nepote nostro et ille nobiscum. Et etiam suos fratres [Col. 0674C] [956 1Kb] , nepotes nostros, in hac adunationis firmitate nobiscum recepimus, ita tamen, si et [957 1Kb] ipsi hanc firmitatem erga nos fecerint et observaverint.

3. Et sciatis, quia non volumus, ut ullus inter nos abhinc in antea alia verba portet nisi talia quae Deo sint placita, et quae ad nostram communem salutem et nostrum honorem pertineant; ut sic simus sicut fratres in invicem, et patrui cum nepotibus, et nepotes cum patruis, esse debent. Et si aliquis fuerit qui hoc facere tentaverit, producatur in medium ad rationem, et taliter inde castigetur, ut nemo alius similia [958 1Kb] agere tentet.

4. Et [959 1Kb] volumus, ut ecclesiae et casae Dei, et episcopi et Dei homines, clerici et monachi et nonnae, talem mundeburdem et honorem habeant, sicut tempore [Col. 0674D] antecessorum nostrorum habuerunt.

5. Et volumus, ut vos et ceteri homines fideles [Col. 0675A] nostri talem legem et rectitudinem et tale salvamentum in regnis nostris habeatis, sicut antecessores vestri tempore antecessorum nostrorum habuerunt [960 1Kb] ; et nos talem honorem et rectam potestatem in nostro regio nomine apud vos habeamus, sicut nostri antecessores apud vestros antecessores habuerunt; et justitia et lex omnibus conservetur; et pauperes homines talem defensionem habeant, sicut tempore antecessorum nostrorum lex et consuetudo fuit, et sicut hic [961 1Kb] fideles nostri communiter consenserunt et scripto nobis demonstraverunt, et nos cum illorum consilio consentimus et observari [962 1Kb] communiter volumus. Et si aliquis hoc perturbare voluerit, a nullo nostrum recipiatur, nisi ut aut [963 1Kb] ad rectam rationem aut ad [964 1Kb] rationabilem indulgentiae [Col. 0675B] concessionem deducatur.

6. Sed et [965 1Kb] de istis rapinis et depraedationibus, quas jam quasi pro lege multi per consuetudinem tenent, ab hoc die et deinceps de Dei banno et de [966 1Kb] nostro verbo [967 1Kb] bannimus, ut nemo hoc amplius praesumat. Sed unusquisque infra patriam cum pace et sine oppressione pauperum et circummanentium consistat, et in hostem vel ad placitum sive ad curtem veniens, de suo sic warnitus [968 1Kb] [(135) 1Kb] et de domo sua moveat, ut cum pace venire et nobiscum stare, et ad domum suam redire possit. Et qui hoc transgressus fuerit, sicut tempore antecessorum nostrorum consuetudo [969 1Kb] fuit, et in illorum capitulis continetur, volumus ut hoc in illis transgressoribus emendetur.

[Col. 0675C] 7. Similiter et de conspirationibus, et de raptis feminarum, tam viduarum quam et puellarum atque nonnarum, bannimus ex Dei et nostro verbo, ut nullus hoc in regnis nostris agere praesumat. Et si quis hoc praesumpserit, secundum legem, et sicut in capitularibus progenitorum nostrorum continetur, sic hoc emendare cogatur.

Haec eadem domnus Karolus Romana lingua adnuntiavit, et ex maxima parte lingua Theothisca recapitulavit.

Post haec domnus Hludowicus ad domnum Karolum fratrem suum lingua Romana dixit: Nunc, si vobis placet, vestrum verbum habere volo de illis hominibus qui ad meam fidem venerunt.

Et domnus Karolus excelsiori voce lingua Romana [Col. 0675D] dixit: Illis hominibus qui contra me sic fecerunt sicut scitis, et ad meum fratrem venerunt, propter Deum et propter illius amorem, et pro illius gratia, totum perdono quod contra me misfecerunt [970 1Kb] , et illorum alodes de hereditate et de conquisitu, et quod de donatione nostri senioris habuerunt, excepto [Col. 0676A] illo quod de mea donatione venit, illis concedo, si mihi firmitatem fecerint quod in regno meo pacifici sint, et sic ibi vivant sicut christiani in christiano regno vivere debent. In hoc si frater meus meis fidelibus, qui contra illum nihil misfecerunt [971 1Kb] , et me quando mihi opus fuit adjuvaverunt, similiter illorum alodes, quos in regno illius habent, concesserit. Sed et de illis alodibus quos de mea donatione habuerunt, et etiam de honoribus, sicut cum illo melius considerabo, illis qui ad me se [972 1Kb] retornabunt, voluntarie faciam.

Et domnus Hlotharius lingua Theothisca in supra adnuntiatis capitulis se consentire dixit, et se observaturum illa promisit.

Et tunc domnus Karolus iterum lingua Romana de [Col. 0676B] pace commonuit, et ut cum Dei gratia sani et salvi irent, et ut eos sanos reviderent oravit, et adnuntiationibus [973 1Kb] finem imposuit.



KAROLI CAPITULA POST REDITUM A CONFLUENTIBUS MISSIS SUIS CONTRADITA. Haec quae sequuntur domnus Karolus, reversus a Confluente, cum consilio fidelium suorum per regnum suum denuntianda et observanda direxit

Haec missi nostri discurrentes faciant.

1. Omnibus in suo missatico firmitatem quae inter nos et carissimum fratrem nostrum atque dilectos nepotes nostros facta est, notam faciant.

2. Capitula etiam quae apud Confluentes accepta sunt a nobis et communibus fidelibus nostris, adnuntient.

[Col. 0676C] 3. Sed et illa capitula quae ante per regnum nostrum observanda misimus, cum capitulis episcopalibus et progenitorum nostrorum imperatorum adcognitent [(136) 1Kb] , et cognitamentum [(137) 1Kb] quod modo apud Confluentes fecimus omnibus innotescant; et firmitatem ab omnibus qui ita contra nos misfecerunt sicut notum est, et de quibus carissimus frater noster petiit, qui alodes in regno nostro habere volunt, sicut in cognitamento nostro scriptum est, firmamentum recipiant. Ita tamen, ut si majores homines voluerint, ad nos veniant, et in praesentia nostra ipsam firmitatem faciant; homines vero illorum ante missos nostros eandem firmitatem faciant.

4. Ut missi nostri eis qui firmitatem fecerint, alodes [Col. 0676D] illorum quos de hereditate, et de tali conquisitu qui de nostra donatione non venit, habuerunt, et quos senior noster domnus imperator eis dedit, si praecepta illius ostenderint, quantum in ipsis praeceptis inde continetur, illis reddant.

5. Ut omnes qui firmitatem fecerint, et quibus [Col. 0677A] alodes reddiderint, diligenter inbrevient. Et si aliqui eam facere noluerint, similiter inbrevient et nobis renuntient.

6. De rapinis autem et violentiis, et ceteris injustitiis quas in istis praeteritis annis, postquam ista perturbatio exorta est, in regno nostro fecerunt, quantum rationabiliter potuerint, missi nostri pacificare procurent. Et si de ipsa pacificatione wadii ad nostram partem venerint, ex toto, sicut frater noster carissimus nos petiit, ex nostra auctoritate perdonent, in hoc ut talia de cetero non faciant.

7. De pacificatione vero illorum qui in regno nostro consistentes, postquam Deus suam nobis ostendit gratiorem misericordiam, per illorum indebitam praesumptionem, rapinas et violentias, atque [Col. 0677B] alias injustitias fecerunt, si wadii ad nostram partem exierint, missi nostri inbrevient, et nobis renuntient, ut nos inde commendemus quid nobis tunc visum fuerit.

8. Et ut pax in regno nostro per illorum missaticum, sicut nos adcognitavimus, et capitula a nobis directa commendant, omnibus modis observetur, diligenter provideant; et qualiter eam quisque observaverit, absque respectu alicujus personae, ut veritatem inde nobis renuntient, diligenter inspiciant. Et quicquid exinde quod commendamus per se adimplere non potuerint, ad missos majores per ipsum missaticum constitutos referant, ut cum illorum consilio et auxilio omnia impleant.

Firmitas autem, quam a praedictis hominibus missi [Col. 0677C] nostri debent recipere, ista est: »De ista die in ante, Karoli, Hludowici imperatoris filii, regnum illi non forconsiliabo, neque werribo. Sic me Deus adjuvet, et istae sanctae reliquiae.«



Confirmatio seniorum nostrorum regum modo apud Confluentes facta ista est.

Quod ad Dei voluntatem, et sanctae ejus ecclesiae statum et honorem atque defensionem, et ad illorum communem salutem et honorem, et ad populi christiani illis commissi salvamentum et pacem, et ad leges ac justitiae atque rectae rationis conservationem, quantum illis Deus scire et posse donaverit, vero consilio, et secundum quod illis rationabiliter et salubriter possibile fuerit, sincero auxilio adjutores sibi invicem ad regnum illorum continendum [Col. 0677D] erunt, et nec in vita, nec in membris, neque in regno aliquis eorum suum parem forconsiliabit.



Adnuntiatio autem illorum ista est.

1. Quia [(138) 1Kb] secundum quod in praedicta firmitate continetur, deinceps observare volunt, et Domino adjuvante observabunt.

2. Et [(139) 1Kb] non volunt, ut aliquis inter eos alia aliqua verba portet, nisi quae Deo sint placita, et ad [Col. 0678A] communem salutem et honorem sint pertinentia. Et si aliquis aliter praesumpserit, in medium adducatur, et taliter inde castigetur, ut nemo alius similia agere tentet.

3. Et [(140) 1Kb] volunt, ut ecclesiae et causae Dei, et episcopi et Dei homines, clerici, monachi, et nonnae, talem mundeburdem et honorem habeant, sicut tempore antecessorum suorum habuerunt.

4. Et [(141) 1Kb] volunt, ut fideles illorum talem legem et justitiam et tale salvamentum in regnis illorum habeant, sicut antecessores eorum tempore antecessorum illorum habuerunt; et ipsi reges talem honorem et rectam potestatem habeant, sicut ipsorum antecessores habuerunt, et justitia et lex omnibus conservetur. Et si aliquis hoc perturbare voluerit, a [Col. 0678B] nullo eorum recipiatur, nisi ut aut ad rectam rationem aut ad rationabilem indulgentiae concessionem deducatur.

5. Et [(142) 1Kb] ut illi homines qui in isto regno contra seniorem nostrum domnum Karolum mispriserunt, si se recognoverint, propter Deum et propter fratris sui deprecationem, quicquid contra eum misfecerunt eis vult indulgere. Et sicut praescriptum est, alodes illorum de hereditate et de conquisitu, quod tamen de donatione sua non venit, sed et illos alodes quos de donatione domni imperatoris Hludowici habuerunt, eis concedit, si talem firmitatem ei fecerint, sicut praediximus.

6. Sed [(143) 1Kb] et de rapinis et depraedationibus, et de conjurationibus et de conspirationibus, et de [Col. 0678C] raptis feminarum, tam viduarum quam et puellarum atque nonnarum, firmiter banniverunt, ut amodo et deinceps nullus praesumat: et qui praesumpserit, secundum leges divinas et humanas, et secundum capitula imperatorum ac praedecessorum suorum, hoc emendare cogatur. Et [(144) 1Kb] ut unusquisque infra patriam cum pace et sine oppressione pauperum et circummanentium consistat; et in hostem vel ad placitum sive ad curtem veniens, de suo sic warnitus de domo sua moveat, ut cum pace venire, stare et ad domum suam redire possit.



Summa capitulorum quae apud Confluentes modo acceptata sunt a senioribus nostris regibus et illorum fidelibus, haec est.

[Col. 0678D] 1. De [(145) 1Kb] illorum concordia et fraterna conjunctione atque mutuo adjutorio, sicut in cognitamento illorum continetur.

2. Et [(146) 1Kb] de illorum indulgentia qui in isto regno mispriserunt, si se recognoverint, et deinceps a talibus se cavere voluerint, et in regno pacifici esse voluerint, sicut in cognitamento illorum continetur.

[Col. 0679A] 3. De [(147) 1Kb] lege et justitia omnibus unicuique in suo statu et ordine conservanda.

4. Ut [(148) 1Kb] a rapinis ac depraedationibus, atque a conjurationibus et conspirationibus, et seditionibus et a raptis feminarum, se omnes caveant: et qui deinceps talia praesumpserit, sicut in cognitamento illorum continetur, secundum leges ecclesiasticas et mundanas, et secundum capitula praedecessorum regum, hoc emendare cogetur, et in compositione, et in harmiscara, et in poenitentia ab episcopo parochiae ejus suscipienda.



Capitula autem imperatorum domni Karoli et domni Huldowici de talibus rebus, ut de multis pauca hic ponamus, ista sunt.

(BENED. II, 383.) Si quis infra regnum rapinam [Col. 0679B] fecerit, aut cuiquam nostro fideli ejusque homini aliquid vi abstulerit, in triplo cui aliquid abstulit, legibus componat, et insuper bannum nostrum, id est sexaginta solidos, nobis persolvat. Postmodum vero a comite ante nos adducatur, et in bastonico retrusus usque dum nobis placuerit, poenas luat. Nam si publice actum fuerit, publicam inde agat poenitentiam juxta sanctorum canonum sanctionem. Si vero occulte, sacerdotum consilio ex hoc agat poenitentiam: quoniam raptores, ut ait Apostolus, nisi veram egerint poenitentiam, regnum Dei non possidecunt. Qui vero de rebus ecclesiarum aliquid abstulerit, gravius inde judicetur: quia sacrarum rerum ablatio sacrilegium est, et sacrilegus vocatur qui ex eis aliquid abstulerit aut rapuerit. Extorres namque a liminibus sanctae matris ecclesiae tales personae usque ad satisfactionem ecclesiae, quam laeserunt, sunt habendae atque firmiter denotandae.

Et item. (ANSEGIS. III, 65.) Si quis in exercitu infra regnum sine jussione dominica per vim hostilem [Col. 0679C] aliquid praedari voluerit, aut foenum tollere, aut granum, sive pecora majora vel minora, domosque infrangere vel incendere, haec ne fiant omnino prohibemus. Quod si ab aliquo praesumptiose factum fuerit, sexaginta solidos, si liber est, sit culpabilis, et omnia similia restituat, aut cum duodecim testibus se purget. Si vero servus hoc fecerit, capitali crimini subjaceat, et dominus omnia similia restituat, quia servum suum non correxit nec custodivit ut talia non perpetraret; quoniam si nos ipsos comedimus, cito deficiemus. Unusquisque tamen custodiat exercitum suum, ne aliqua depraedatio infra regnum fiat.

Et item. (BENED. II, 382.) Si quis domum alienam cujuslibet infregerit, quicquid exinde per vim abstulerit aut rapuerit vel furaverit, secundum legem eam illi cujus domus fuerit infracta et spoliata, in triplum componat, et insuper bannum dominicum solvat. Si [Col. 0680A] servus hoc fecerit, sententiam superiorem accipiat, et insuper secundum legem suam compositionem faciat. Si quislibet homo aliquod tale damnum alicui fecerit pro quo plenam compositionem facere non valeat, semetipsum in wadio pro servo dare studeat usque dum plenam compositionem adhibeat.



De capitulis autem a nobis per regnum nostrum directis ista excerpta sunt.

Ut unusquisque missus in missatico provisionem habeat, ut si aliquis de nostris fidelibus per missaticum suum transierit, aut ibi consistens vel commanens rapinas vel depraedationes, aut talia inlicita fecerit de quibus Deus offendi solet et populus pro oppressione gemere, quatenus hoc subtiliter et veraciter investiget, et secundum legem emendari faciat, nobisque renuntiet; qualiter inde nos sic ordinemus, ut nec ipsum nec alium hoc agere delectet.

Et item. Ut missi in illorum missaticis curam [Col. 0680B] habeant ne homines nostri aut alii quilibet vicinos suos, majores vel minores tempore aestatis, quando ad herbam suos caballos mittunt, vel tempore hyemis, quando marascalcos illorum ad fodrum dirigunt, vicinos majores vel minores depraedentur. Et si egerint, hoc etiam, ut praediximus, veraciter missi nostri investigent, et legaliter emendatum nobis renuntient; ut in seniore hoc sic emendemus, quatenus homines suos in potestate habeat, et contenti sint debitis, et indebita injuste non appetant.

Volumus [974 1Kb] etiam, ut de beneficiis destructis et sylvis venditis, tam ex re publica, quam ex rebus ecclesiasticis, missi nostri omnes admoneant, ut de cetero qui illa habent exinde se caveant, et hoc quod male actum est, quantum potuerint, emendare procurent, ne vindictam secundum capitularia praedecessorum nostrorum sustinere cogantur.

[Col. 0680C] Capitula autem legum divinarum atque mundanarum et imperatorum, de raptis feminarum, et de conspirationibus, et de conjurationibus, et de ecclesiarum infracturis, atque clericorum dehonorationibus, et de comitibus qui in comitatibus suis injusta faciunt, hic non adnotavimus, quia cognita sunt, et majori districtione indigent; de quibus omnes admonere atque omnes ex Dei banno et nostro cavere praecipimus. De his interim missi nostri discurrentes cum consilio majorum missorum, ut praemisimus, studeant, donec plenitudinem capitulorum et adnuntiandam et observandam ad communem omnium nostrum salutem et pacem per regnum nostrum, adjuvante Domino, disponamus.




[Col. 0679]
KAROLI II EDICTUM DE TRIBUTO NORDMANNICO. (An. 861. Mai. Jun.) [1Kb]





[NOTA.]

[Col. 0679D] Haec exactio a Nortmannis, qui erant in Sequana tempore Karoli regis, de suo regno fuit facta, ut ab ipsius regno recederent.

Unusquisque episcopus qui habet abbatiam, aut [Col. 0680D] abbas qui similiter habet abbatiam, aut comes qui aeque habet abbatiam, de suo manso indominicato, similiterque et de vassallorum, accipiat de manso indominicato denarios duodecim; de manso ingenuili [Col. 0681A] quatuor denarios de censu dominicato, et quatuor de sua facultate; de servili vero duos denarios de censu, et de sua facultate duos. De omnibus vero ecclesiis, unusquisque episcopus vel abbas de sua solummodo potestate accipiant, de presbyteris a quocumque plurimum solidos quinque, et de unoquoque juxta quod possibile fuerit; ita ut a quo plurimum, quinque [Col. 0682A] solidos, a quo minimum, quatuor denarios De ecclesiis vero quas comites et vassalli dominici habent, seu de illis qui cum seniore nostro pergere debent, sive qui remanserint, episcopus in cujus parrochia consistunt secundum praetaxatum modum accipere procurabit. De ecclesiis vero imperatricis episcopus similiter accipiet praetaxato modo.





[Col. 0681]
KAROLI II EDICTUM CARISIACENSE. (An. 861. Jul.?) [1Kb]



Hoc edictum constituit domnus Karolus in Carisiaco, anno incarnationis Dominicae 861.
[Col. 0681B]

In nomine sanctae et individuae trinitatis. Karolus, gratia Dei rex, omnibus regni nostri fidelibus. Pervenit ad nos, quia quod ad timorem incutiendum, ne aliquis bonum denarium, id est merum et bene pensantem, reicere audeat, more praedecessorum nostrorum pro generali utilitate regni nostri commendavimus, aliqui missi ad hoc constitutum exequendum, minus intelligentes devotionem voluntatis nostrae, et obsequentes intentioni suae voluntatis, quasdam adinventiones, quod multum Dominus detestatur, et in mallatione et in exactione intromittunt; cum in eo quod ad regni utilitatem jubetur et agitur, non privata contra generalem utilitatem commoditas, [Col. 0681C] neque aliquod turpe lucrum, quod in christiana religione et in regia dignitate aut in missorum fidelium sinceritate non condecet, se debet ullo modo miscere. Propterea necessarium duximus ut commendationem nostram ex hoc scribere rogaremus, quae ex more in nostro palatio apud cancellarium retineatur, et inde per missos nostros dirigatur; ut nemo per ignorantiam, nemo per industriam ab ea valeat deviare. Unde volumus quia et timor utilis et consideratio misericors et discretio moderata in hac commendatione nostra est necessaria propter paupertatem hominum, quia necesse fuit in istis temporibus conjectum de illis accipere et ad navium compositionem, et in Nortmannorum causa, pro regni, sicut res conjacet, salvamento, ut omnes [Col. 0681D] cognoscant, qui non quaestum inhonestum, sed publicam regni utilitatem quaerimus. (ANSEG. IV, 30.) Salva constitutione et inpostmodum jure firmissimo permanente, quae in capitulari avi et patris nostri ex hoc scripta habetur, quilibet Francus homo convictus quia bonum denarium, id est, merum et bene pensantem, post hunc bannum nostrum ejecerit, medietatem Francilis banni componat. De colonis autem et servis cujuslibet potestatis, si in civitatibus vel mercatis aliis deprehensus aliquis fuerit denarium reicere, missus rei publicae provideat, ut si non invenerit [Col. 0682B] illum denarium merum et bene pensantem, ut cambiare illum mercanti jubeat. Si autem illum denarium bonum invenerit, consideret aetatem et infirmitatem et sexum hominis, quia et feminae barcaniare [(149) 1Kb] solent, et aut ictibus, prout viderit competere, aut minutis virgis cum ratione et discretione illum qui denarium bonum rejecit, castiget; quatenus et ceteri timorem habeant, et homo crudeliter non damnetur. Et qui post hunc praesentem bannum inventus fuerit pro tali correptione non castigatus, habeat missus rei publicae in civitatibus et in mercatis denarium sic affectatum, ut deprehensum in fronte denario calefacto salvis venis taliter coquat, ut ipse homo et ceteri castigentur, et homo non pereat, et videntibus signum castigationis [Col. 0682C] ostendat. Missi autem nostri colonos et servos pauperes cujuslibet potestatis non mallent nec bannum Francilem solvere cogant; sed advocatus eorum, non cum aliqua nova adinventione, sed quia de sua advocatione coloni vel servi contra bannum nostrum bonum denarium, id est, merum et bene pensantem, rejecerint, sicut lex est malletur. Et unusquisque advocatus pro omnibus de sua advocatione, si suo sacramento eos inculpabiles de hoc banno nostro reddere non potuerit, unum tantum integrum bannum componat, in convenientia, ut cum ministerialibus de sua advocatione, quos invenerit contra hunc bannum nostrum fecisse, sicut supra diximus, cum necessaria et moderata discretione castiget. Et si causa exegerit, ut advocatus de uno solo colono [Col. 0682D] vel servo malletur quia contra bannum nostrum fecerit, nolumus, quia nec lex est, ut, sicut audivimus aliquos interprendere, advocatus Francus suam legem, sed coloni vel servi de sua advocatione legem componat; nisi forte ipse eum in hoc induxerit qui contra nostrum fecerit bannum. Hanc autem nostram de praesenti tempore constitutionem, salva inpostmodum, ut diximus, ex hoc praedecessorum nostrorum constitutione, et in palatio nostro et in civitatitibus, et in mallis atque in placitis seu in mercatis, relegi, adcognitari et observari mandamus.




[Col. 0683]
KAROLI II SYNODUS PISTENSIS. (An. 862. Junio ineunte.) [1Kb]

[Col. 0683A] In nomine sanctae et individuae trinitatis, Karolus, gratia Dei rex, et episcopi, abbates quoque, et comites, ac ceteri in Christo renati fideles, qui ex diversis provinciis super fluvium Sequanam, in locum qui Pistis dicitur, ubi exigentibus peccatis nostris aliquandiu sedes fuit Nortmannorum, convenimus anno incarnationis Dominicae 862 [975 1Kb] , anno vero 22 [975* 1Kb] regni domni nostri Karoli regis gloriosi, indictione 10.

1. Reges et episcopi qui ante nos fuerunt, ducti amore et timore divino, cum ceterorum fidelium Dei consilio atque consensu plura statuerunt capitula, providentes qualiter sancta Dei ecclesia statum debitum et honorem, et regni habitatores in omni statu et ordine haberent legem atque justitiam. Nos etiam, pro qualitate rerum et oportunitate temporum, [Col. 0683B] quaedam huic causae convenientia capitula superaddidimus. Sed diabolo satagente supervenientibus perturbationibus, tam a paganis quam a nomine tenus christianis miserabiliter excitatis, incepta bona defecerunt, et in tantum in hoc regno mala horribilia increverunt, ut in nobis videamus et sentiamus completum quod olim est per prophetam praedictum: Terram vestram in conspectu vestro alieni devorant, et erit sicut in vastitate hostili, et pervenit gladius usque ad animam; quoniam alieni insurrexerunt in nos, et fortes quaesierunt animas nostras, et non proposuerunt Deum ante conspectum suum; contra quos defensionem paravimus, sed defensionis auxilio, sicut necesse fuerat, hactenus adjuti non sumus. Unde compellente cordis dolore nobis est [Col. 0683C] exclamandum quod rex bonus, obsidionis angustia tribulatus, exclamavit, dicens: Dies tribulationis et blasphemiae dies iste. Venerunt filiae usque ad partum, et vires non habet parturiens. Haec omnia vidimus, sensimus et dolemus; quia cum hostes irruerunt, defensores nostri parati sunt, sed ad praeparata non convaluerunt: quia illum Spiritum sanctum, qui requievit super adjutorem in oportunitatibus, in tribulatione, Christum dominum [976 1Kb] nostrum, et [976* 1Kb] quem per impositionem manus episcopalis in consignatione accepimus, contristatum malignis operibus a nobis effugavimus, spiritum scilicet consilii et fortitudinis; quem quia ita ut nobis necesse fuerat non habemus, ideo contra inimicos nostros stare viriliter et vincere fortiter non valemus. Quae utraque sibi necessario [Col. 0683D] sunt conjuncta, quia neque virtus sine consilio, nec consilium sine virtute utilis esse potest. Quid igitur prosunt qui per consilium praeparantur, dum ad praelium per fortitudinem non procedunt? Filiae quippe [Col. 0684A] usque ad partum veniunt, quando apta consilia usque ad desiderium efficiendi operis procedunt; sed virtutem non habet parturiens, quia dum infirmus quisque consilia concipit, haec ad utilitatem aliquantam per partum operis non producit. Videmusque impletum quod a Domino est ante praedictum populo contra voluntatem suam facienti: Anathema in medio tui: non poteris stare coram inimicis tuis. Qui contra placatus placentibus sibi dixit: Nullus stabit contra vos. Sed et ideo terram nostram in conspectu nostro alieni devorant, quoniam alienos a Deo diabolos, effugata gratia sancti Spiritus, in animas nostras recepimus. Ideo terra nostra deserta est sicut in vastatione hostili, quia flores et fructus fidei, spei, et caritatis, et humilitatis, et [Col. 0684B] castitatis, et sobrietatis, ac ceterarum virtutum ab agro [977 1Kb] cordis nostri devastavimus, et pro illis spinas vitiorum et urticas peccatorum, et cicutas [977* 1Kb] vanitatis in nobis ipsis, etiam laborantes ut inique agamus, non increscere solum, sed incrementare cum studio fecimus. Ideo habitatores terrae occisi et fugati sunt, quia nos ipsos peccati gladio occidimus, et omnia bona quae nobis Dominus sive in intellectu naturali, sive in doctrina, sive in divitiis, sive in honoribus, sive in familiaritatibus quas nobis contulit apud nobis potentiores, ad carnis voluptates convertimus, et nos et omnia quae nobis Dominus dedit, ab illius voluntate, pro qua nobis facienda illa donavit, avertimus. Quod unusquisque potest in seipso recognoscere, si etiam de singulis membris [Col. 0684C] suis cogitaverit quid fecit et quid facit, quod Deus ad operandam suam salutem donavit. Et sicut de membris corporis inveniet apud seipsum, ita de membris animae poterit invenire, quae per spiritalia vitia dispergit atque disperdit, et spiritales in se virtutes a Deo sibi conlatas aut effugat aut conculcat. Ideo ecclesiae et villae incensae sunt, quia ignis avaritiae et rapacitatis, atque invidiae, et adulteriorum, ac ceterarum immunditiarum, non solum per naturalem sexum, sed etiam per eum sexum qui est contra naturam, sine poenitentia et sine resipiscentia in nobis exarsit et ardet. Et quoniam illum spiritum qui super humilem et quietum, et sermones suos trementem, requiescit, per superbiam et inobedientiam ac praesumptionem a nobis [Col. 0684D] expulimus, ideo sanctorum ac protectorum nostrorum corpora de sepulchris suae requietionis effossa sunt. Et quia nos spiritui maligno juxta [978 1Kb] Dei permissionem potestatem habenti et super nos ascendenti [Col. 0685A] non assistimus ut fugiat a nobis, idcirco servi et ancillae Dei de locis suis expulsi sunt, et nos de quiete coelestis paradisi et de consortio coelestis ecclesiae, id est angelorum sanctorum, ejecti sumus, nisi per dignos poenitentiae fructus ad haec unde cecidimus redeamus. Et quia nos tales efficimus de qualibus Dominus per prophetam dixit: Causa viduae non ingreditur ad eos; quia sic apud nos est facta venalis justitia, ut ad eam nemo possit pervenire, nisi viam ei aperuerint munera, ideo vota fidelium et pretia peccatorum, quae sacris locis conlata fuerunt, propter peccata nostra de hoc regno sunt penitus exportata, et vendentes justitiam et veritatem, et in his scilicet ipsum Christum qui est nobis a Deo factus justitia, et qui dixit: Ego sum veritas, [Col. 0685B] nisi digne poenituerint, cum Juda traditore Christi, aeterna expectant incendia. Et quia sanguis sanguinem tetigit, id est, culpae culpis adjunctae sunt, et sicut scriptum est, adulterium et homicidium, et mendacium et furtum et perjurium, inundaverunt, et iniquitates nostrae supergressae sunt capita nostra, ideo nobiles nostri et de episcopali ordine et de aliis ordinibus interierunt, et capti cum maximo detrimento et regni et ecclesiae sunt aut redempti aut interempti. Et quia nos per peccata nostra a terra viventium peregrinati sumus, idcirco, sicut scriptum est: Propheta et sacerdos ierunt in terram quam ignorabant. Et post haec omnia pius pater, cujus multis miserationibus non sumus consumpti, quia non defecerunt miserationes ejus, materna pietate [Col. 0685C] nos flagellat, et expectat ut ipsa vexatio donet intellectum auditui nostro, quia illa credere noluimus quae per scripturas nobis se illaturum promisit, si illius voluntatem non fecerimus. Et ostendit nobis in exterioribus vastationibus quae de interioribus depopulationibus intelligere debeamus, et intellecta ad illum redeamus et credamus quia iterum nobis in scriptura multipliciter promisit. Inter quae veraciter sicut veritas dixit: Revertimini ad me, et ego revertar ad vos; et: Quare moriemini in peccatis vestris? Et quia non credidimus promittenti, credamus tandem aliquando vel juranti: Vivo ego, dicit Dominus, nolo mortem peccatoris, sed ut convertatur et vivat. Et nisi conversi fuerimus, sicut jam videmus, gladium suum vibravit [978* 1Kb] , arcum suum, [Col. 0685D] id est vindictam, tetendit, et paravit ad exercendam duriorem vindictam. Sicut item de reprobis dictum est: Ignis, sulphur, et spiritus procellarum, pars calicis eorum. Et hoc quod videmus et sentimus, pars et vindictae; quia majora et plura et graviora venient super nos, nisi fuerimus conversi, ut scriptum est: Pugnabit pro eo orbis terrarum contra insensatos. Unde, sicut dicit Apostolus: Sicut exhibuimus membra nostra arma iniquitatis peccato ad serviendum immunditiae et iniquitati, ita exhibeamus membra nostra servire justitiae in sanctificationem. Quia [Col. 0686A] stipendia, id est retributio peccati, mors, gratia autem Dei pro nobis operibus ipsa donata est vita aeterna. Et sicut quando solemus de istis frequentibus itineribus reverti ad mansiones nostras detonsi et delavati cum drappis et calciamentis depannatis, et tunc nos reficimus et reparamus, ita vel nunc reparemus nos per cor contritum et humiliatum, et per confessiones ex puro corde, et per benignitatem mentis, et per concordiam cum Dei voluntate; quia per discordiam et regnum istud temporale imminutum et pene desertum, et aeternum regnum perditum habemus. Quia nec omnes reges esse possumus, nec regem super nos a Deo constitutum, quia, sicut scriptum est, imposuit homines super capita nostra, habere sustinemus, non attendentes quia, sicut dicit [Col. 0686B] Apostolus, Non est potestas nisi a Deo; et qui potestati resistit, Dei ordinationi resistit. Quoniam Deus, qui essentialiter est rex regum et dominus dominantium, participatione nominis et numinis Dei, id est potestatis suae, voluit et esse et vocari regem et dominum pro honore et vice sua regem in terris. Et sicut archangelus, qui nunc est diabolus, cum suis sequacibus, quia per humilitatis subjectionem conditori suo subditus esse noluit, et per aequalitatem caritatis coangelis suis socius esse despexit, de coelo cecidit, ita et illi qui potestati a Deo constitutae propter Deum et in Deo subjecti esse nolunt, et pares vel coaequales in regno habere non sufferunt, per quam debitam subjectionem et parilem aequalitatem Dei amici et angelorum consortes esse poterant, [Col. 0686C] subjecti diabolo et Dei inimici constituuntur. Quapropter de diabolo scriptum est: Ipse est rex super universos filios superbiae. Et illius subjectis Dominus, apud quem non est vicissitudinis obumbratio, quandiu in ipso malo perseverant, semper in Evangelio dicit: Vos ex patre diabolo estis; non quia a diabolo sint facti aut generati, sed quia diabolum sunt imitati. Reparemus ergo nos per poenitentiam et confessionem, et per eleemosynas, unusquisque secundum possibilitatem suam; et quantum quisque se recognoscit a Deo aruisse per culpas, tantum bibat compunctionis suae lacrymas. Et tunc proficient in aqua ista quas facimus [979 1Kb] firmitates, si per bona opera restruxerimus [979* 1Kb] , quas in nobis destruxerunt peccata, virtutum munitiones. Quae et tunc [Col. 0686D] proficient, si mala quae fecit quis prius, prout potuerit emendaverit, aut rapta solvendo, aut per indulgentiam deprecando, aut mala cetera per dignam poenitentiam abolendo. Et tunc proficient, si in ante se custodierit, ne de illis se sordidet de quibus se emundavit, quia scriptum est: Lavamini, mundi estote. Auferte malum cogitationum vestrarum ab oculis meis, dicit Dominus. Quiescite agere perverse, discite benefacere. Quia qui se bonis operibus, et lacrymis, et orationibus a peccato mundat, et iterum gravia peccata perpetrat, talis est, ut sanctus [Col. 0687A] Petrus dicit, sicut porcus qui se lavat [980 1Kb] in luto, et sicut canis qui remanducat vomitum suum; et timere debet, ne ipsas lacrymas in conspectu Dei reddat immundas, per quas mundari potuit a peccatis. Quae non dicimus, ut si iterum aliquis ceciderit post confessionem in peccatum, ut in peccatis quasi desperatus jaceat, sed ut a peccatis quantum potest se caveat. Et si fragilitate ceciderit, quia scriptum est: Numquid qui cadit non adjiciet ut resurgat? dicat, Nunc coepi, et per immutationem dexterae excelsi semper per poenitentiam resurgat, ne illum ultimus dies in peccatis inveniat, et sine fine perditus fiat.

2. Unde quia solent medici, quando generalis infirmitas [980* 1Kb] vel morbus in terram venit, generalem [Col. 0687B] medicinam conficere, unde omnes possint sanari, ita nunc communiter hanc medicinam, cooperante et mediante Domino, statuimus ad recuperandam et conservandam sanitatem nostram, ne et in isto seculo gravius affligamur, et in futuro seculo, quando de isto corpore exierimus, aeternis tormentis cruciemur. Id est, ut unusquisque episcopus in sua parochia, et missi in illorum missaticis, et comites in illorum comitatibus, cum maximo studio et summa diligentia curam habeant ut quicunque raptores et depraedatores ibi sunt, cujuscunque homines sint, ad rationem deducantur, ut secundum legem quae ibi male facta habent, emendent, aut [981 1Kb] solvant secundum legale placitum, aut per indulgentiam sibi impetrent perdonari. Et episcopi, secundum [Col. 0687C] qualitatem et quantitatem peccatorum, absque acceptione personarum, rapacibus et his similibus vitiis nominatis et convictis poenitentiae leges injungant, inspecta discretione et qualitate, prout cuique ad salutem viderint expedire. Ad quae specialiter exequenda quaedam de pluribus capitulis praedecessorum regum, et synodalium hic ponere dignum et necessarium duximus; commonentes episcopos, missos et comites, ut illa capitula quae inde ante hos annos in unum collecta fuerunt, et in Carisiaco [981* 1Kb] episcopis et missis nostris per universum regnum nostrum ad exequendum donavimus, sed et illa quae consensu fidelium nostrorum fieri jussimus quando cum fratre nostro Hlothario, glorioso imperatore, apud Valentianas loquuti fuimus, et fidelibus [Col. 0687D] nostris denuntiari et observare praecepimus, ad praesentiam reducant, et illa relegant. Et quia haec pauca hic brevitatis causa subscripsimus, in talibus rebus quae eis advenerint ad emendandum, et hic inde capitula non invenerint, per illa et per alia capitula regia et synodalia, quae emendanda sunt et emendanda perviderint, emendare procurent. Si vero et juxta diabolicam calliditatem, et secundum humanam fragilitatem, nova quaecunque acciderint, quia nova morborum genera nova quaerunt medicamentorum [Col. 0688A] experimenta, morem sequentes praedecessorum nostrorum, sancti Spiritus gratia illustrati, contra venena diaboli ministrare curabimus medicinalia antidota Christi.

3. Communi placito constituimus, ut usque ad missam sancti Remigii, id est Kalendas Octobris, spatium habeant illi qui in istis temporibus istas depraedationes et alia malefacta criminaliter et publice fecerunt, ut inde et [982 1Kb] apud Deum et apud eos quibus male fecerunt, se pacificent. Et quisquis hoc non fecerit, bannum nostrum dupliciter componat. Scilicet ut [982* 1Kb] quia [983 1Kb] postquam illas [983* 1Kb] rapinas et alia malefacta in Carisiaco, et postea apud Confluentes cum dilecto fratre nostro Hludowico, glorioso rege, et nepote nostro Hlothario, forbannivimus, [Col. 0688B] et post istum bannum per consensum omnium factum illa emendare, sicut eis spatium dedimus, noluerunt, et omnia quae commiserunt legaliter componere compellantur, et per publicam poenitentiam secundum sacros canones Deo et ecclesiae in quam peccaverunt satisfaciant. Quibus si obedire noluerint, aut per fidejussores ad praesentiam nostram perducantur, aut omnia quae in regno nostro habent, in bannum nostrum mittantur, et episcopali auctoritate a communi ecclesiastica et omnium fidelium societate excludantur.

4. De honore autem ecclesiarum ac servorum Dei, et de rapinis atque aliis malis seu praesumptionibus ab ista die et in reliquum compescendis, capitula avi et patris nostri temporibus constituta hic [Col. 0688C] subjungere, et ut omnimodis observentur ex banno nostro praecipere dignum et necessarium duximus. Scriptum est enim in illis capitulis (Bened. II, 97): »Si quis infra regnum rapinam fecerit, aut cuiquam nostro fideli ejusque homini aliquid vi abstulerit, in triplo cui aliquid abstulit, legibus componat, et insuper bannum nostrum, id est sexaginta solidos, nobis persolvat. Postmodum vero ante nos a comite adducatur, ut in bastonico vel in alio carcere trusus usque dum nobis placuerit poenas luat. Nam si publice actum fuerit, publicam inde agat poenitentiam; quoniam raptores, ut ait Apostolus, nisi veram egerint poenitentiam, regnum Dei non possidebunt. Qui vero de rebus ecclesiarum aliquid abstulerint, gravius inde judicentur; quia sacrarum rerum ablatio [Col. 0688D] sacrilegium est, et sacrilegus vocatur qui ex eis aliquid abstulerit aut rapuerit. Extorres namque a liminibus sanctae matris ecclesiae tales personae usque ad satisfactionem ecclesiae, quam laeserunt, sunt habendae atque firmiter denotandae.« Et item sanctus Paulus, per quem loquutus est Christus, dicit quia neque rapaces, neque homicidae, neque adulteri regnum Dei possidebunt. Et item, si quis fornicator est, aut adulter, aut rapax, aut homicida, cum hujusmodi nec cibum sumere Christi discipulo, id est [Col. 0689A] christiano, licet ante satisfactionem, id est correctionem ac emendationem et dignam poenitentiam. Et sanctus Johannes apostolus talem salutare aut in domum recipere vetat. Et sacri canones Spiritu sancto per eos dictati, qui in coelo cum Deo regnant et in terris miraculis coruscant, constituerunt dicentes: Si quis de potentibus clericum, aut quemlibet pauperem, aut religiosum exspoliaverit, et mandaverit ad ipsum episcopus ut eum audiat, et is contempserit, invicem mox scripta percurrant per omnes provinciae episcopos quoscunque adire potuerint, ut excommunicatus habeatur donec audiat et reddat aliena. Et de rebus ac facultatibus ecclesiasticis dicunt: Si quis oblationes ecclesiae extra ecclesiam accipere vel dare voluerit praeter conscientiam [Col. 0689B] episcopi, vel ejus cui hujuscemodi officia commissa sunt, nec cum ejus voluerit agere consilio, anathema sit. Et item in capitulis avi et patris nostri scriptum est de his qui in exercitu quoscunque secum ducunt, quod et nos infra patriam volumus observare. (ANSEG. II, 15.) Deinceps omnibus denuntiare volumus ut unusquisque cognoscat omnes qui in suo obsequio sunt, sive sui sint, sive alieni, ut ille de eorum factis rationem se sciat redditurum; et quicquid in pace violanda deliquerint, ad ipsius debeat periculum pertinere: ea scilicet conditione, ut pacis violator primum juxta facinoris qualitatem, sive coram nobis, sive coram misso nostro, dignas poenas persolvat, et senior, qui secum talem duxerit, quem aut constringere noluit aut non potuit ut nostram jussionem [Col. 0689C] servaret, et insuper in regno nostro praedas facere non timuerit, pro illius neglegentia, si ante eum de his non admonuerit, et postquam neglegentia contemptoris ad ejus notitiam pervenerit, eum corrigere, sicut decet, neglexerit, honore suo privetur; ut scilicet neuter illorum sine justa vindicta remaneat. Vos [984 1Kb] autem episcopi, evangelica et apostolica atque episcopali auctoritate seniorem et quemlibet regni potentem, si commonitus juxta evangelicum praeceptum se suosque homines corrigere noluerit, et licet ipse talia non faciat, tamen si sui vel in suo obsequio manentes talia fecerint, si eos non correxerit, et emendari quae faciunt non obtinuerit, eosque ad poenitentiam non perduxerit, ipse excommunicetur secundum sacros canones, donec suos [Col. 0689D] homines ad emendationem et poenitentiam reducat; quia melius judicavimus illum excommunicari per cujus fortiam sui talia faciunt, quam omnes illos qui nec Deum timent, nec episcopos neque missos rei publicae propter ejus fortiam reverentur, et excommunicati ipsi non corriguntur, et alios suo morbo inficiunt: quia, dicente Apostolo, non solum qui faciunt, sed qui consentiunt facientibus, digni sunt morte. Non est liber a consensu qui quod emendare potest, emendare neglegit: quapropter sine dubio peccati se participem facit. Si autem [Col. 0690A] ipse potens vel senior satisfecerit episcopo et missis regiis, quia suos homines ad emendationem et ad poenitentiam non potest adducere, sed seipsum vult aut a talibus immunem ostendere aut digne satisfacere, et hujusmodi maleficos a suo obsequio reicere, et ut Dei inimicos persequi, tunc aut non excommunicetur, aut ab excommunicatione solvatur. Et item in capitulis imperatorum scriptum est (ANSEG. II, 23): Comites vero ministris ecclesiae in eorum ministeriis, ut hoc plenius et de nostris, et de se, et de suis hominibus obtinere possint, adjutores in omnibus fiant. Et quicunque prima et secunda vice de his a comite admonitus non se correxerit, volumus ut per eundem comitem ejus neglegentia ad nostram notitiam perferatur, ut nostra auctoritate quod in nostro [Col. 0690B] capitulari continetur, subire cogatur. Et item (II, 14): De pace in exercitali itinere servanda usque ad marcham, hoc omnibus notum fieri volumus, quod quicunque auctorem damni sibi inlati nominatim cognoscit, ut justitiam de illo quaerat et accipiat. Et item (BEN. I, 341): Si quis in exercitu vel infra regnum sine jussione dominica per vim hostilem aliquid praedari voluerit, aut foenum tollere, aut granum, sive pecora [984* 1Kb] majora vel minora, domosque infringere vel incendere, haec ne fiant omnino prohibemus. Quod si ab aliquo praesumptiose factum fuerit, sexaginta solidis, si liber est, sit culpabilis, et omnia similia restituat, aut cum duodecim testibus se purget. Si vero servus hoc fuerit, sententia capitali subjaceat, et dominus omnia similia restituat, quia servum suum [Col. 0690C] non correxit nec custodivit ut talia non perpetraret: quoniam si nos ipsos comedimus, cito deficiemus. Unusquisque tamen custodiat exercitum suum, ne aliqua depraedatio infra regnum fiant. Similiter et collectas quas Theotisca [985 1Kb] lingua herizuph [986 1Kb] appellant, et infractiones immunitatum, et incendia, et assalituras in domos, et conjurationes, et conspirationes, et seditiones, et raptus feminarum, sicut et divinae et humanae leges prohibent, et praedecessores nostri reges prohibuerunt, firmiter ex banno nostro et nos prohibemus.

Nos quoque episcopi, auctoritate Dei et sacrorum canonum, sicut sancti pontifices 630 in Chalcedonensi concilio conspirationem fieri prohibuerunt, et sicut caetera concilia episcoporum hujusmodi perniciosa [Col. 0690D] facta vetuerunt, et nos prohibemus; quia facientes illa per eorum judicium qui cum Deo jam in coelo regnant, et a coelesti ecclesia et a christianorum societate separati sunt, nisi per dignos poenitentiae fructus ad hoc redeant ut sanctae ecclesiae possint readunari. Similiter ut haec capitula, quae hic annotata sunt, ita per haec et illa omnia quae in suprascriptis locis, scilicet in Carisiaco, et apud Valentianas, collecta et constituta sunt, observari praecipimus et omnes communiter confirmamus.

Si autem aliquis quiscunque inobediens extiterit, [Col. 0691A] cum summa festinatione episcopi, comites et missi nobis notum facere curent, ut quantocius ad nostram praesentiam illum venire jubeamus, et dignam ultionem secundum judicium fidelium nostrorum sustineat. Et si, quod absit, talis emerserit qui Dei timorem postponat, et ecclesiasticam auctoritatem contemnat, et regiam potestatem refugiat, sciat quiscunque ille fuerit, quia et secundum canonicam auctoritatem ab omnium christianorum coetu et a sanctae ecclesiae consortio, et in coelo et in terra, alienus efficietur, et regali potestate atque omnium regni fidelium unanimitate, sicut Dei et ecclesiae inimicus et regni devastator, persequetur usque dum a regno exterminetur. Et si aliquis comes fuerit qui hoc in suo comitatu fecerit, aut ibi talia increscere [Col. 0691B] permiserit, aut ipse illa non emendaverit, aut nobis nota non fecerit ut nostra auctoritas talia corrigat, sciat quia talem sententiam inde sustinebit sicut tempore antecessorum nostrorum consuetudo fuit. Episcopus autem, secundum Toletani concilii capitulum septimum, ad quem pertinere noscuntur illi qui talia contra Deum et ecclesiae pacem faciunt, si eos quolibet munere vel favore aut neglegentia admonere noluerit, ut aut revertentes suscipiat, aut contemnentes de ecclesia reiciat, excommunicatus a collegio caeterorum episcoporum habebitur quousque [Col. 0692A] emendationis vel damnationis eorum ab eo sententia promulgetur. Quoniam nisi communiter certaverimus ut in omnibus justitia omnibus conservetur, nec rex pater patriae, nec episcopi propitiatores et reconciliatores populi ad salutem aeternam, nec qui participatione nominis Christi christiani vocantur, hoc quod humano ore dicimur, in divinis oculis esse valemus. Ut autem haec quae observanda supra scripsimus ac praenominavimus, nunc et de caetero certius et expressius a nobis atque a successoribus nostris inconvulsa serventur, propriis manibus his subscribere communi consensu decrevimus; ea conditione servata, ut quia omnes in cunctis ordinibus a regia ditione sibi expetunt competentia legis jura servari, regiae quoque potestati in [Col. 0692B] cunctis ordinibus lex juris debiti et honor ab omnibus obedienter et fideliter, cooperante Domino, conservetur.

Post haec omnia relecta et conlaudata, communi consensu decrevimus, ut si aliquis homo propter mala facta, quae emendare et per legem et per poenitentiam noluerit, seniorem suum dimiserit, aut ab illo propter haec ejectus fuerit, ab alio non recipiatur donec illa quae male fecit emendet, et per legalem compositionem, et per ecclesiasticae satisfactionis poenitentiam.




[Col. 0691]
HLUDOWICI KAROLI ET HLOTHARII CONVENTUS AD SABLONARIAS. (An. 802. Nov. 3.) [1Kb]





[NOTA.]
[Col. 0691C]

Anno incarnationis Dominicae 862, quando Hludowicus Karolo mandavit ut cum eo simul et Hlotharium reciperet ad osculum atque conloquium, misit Karolus per eum, et per Altfridum, atque per Salomonem, et per Adventium, et per Hattonem episcopos, Hlothario haec quae sequuntur capitula, dicens quia pro his causis ei non auderet communicare, nisi ita perficeretur sicut ibidem scriptum est. Renuntiantibus autem ex parte Hlotharii Hludowico et praefatis episcopis Karolo et Hincmaro, itemque Hincmaro et Hodoni atque Christiano episcopis, quod ita se velle et se facturum esse fuerat professus Hlotharius, sub hac convenientia receperunt eum ad osculum atque conloquium Karolus atque episcopi qui cum eo fuerunt [987 1Kb] .

1. Posteaquam proxime [988 1Kb] apud Confluentes nos invicem mutua indulgentia, annuente Deo [989 1Kb] , communi fidelium nostrorum consilio reconciliavimus, et sacramento de observanda inter nos pace et de [Col. 0691D] praestando alterutrum adjutorio nos confirmavimus, et capitula a communibus fidelibus nostris dictata et nobis relecta nos observaturos promisimus, et publice communibus fidelibus nostris adnuntiavimus, vobis, unice et carissime frater, reputare non volo, ut illa quae invicem nobis promisimus, hactenus erga me observata non habeatis; nec spero ut vos aut [Col. 0692C] aliquis alius mihi reputare possit aut velit, ut similiter erga vos illa observata non habeam. Quod si quis fecerit, paratus sum inde vobis certam reddere rationem, et dignam facere satisfactionem. Et si aliquis mihi reputare voluerit, quod quantum ex me est, illa quae debeo nepoti nostro Hlothario observata non habeam, similiter paratus sum certam reddere rationem et congruam facere satisfactionem. Qualiter autem ea quae mihi promisit ille, erga me observata habeat, non solum ego, sed et plures alii sciunt

2. Sed et sicut nobis tunc ibi convenit, ut tempore statuto ad locum condictum cum primoribus regnorum nostrorum conveniremus [990 1Kb] , ut ibi quaeque in regnis nostris emendatione digna et necessaria [Col. 0692D] erant, et in sancta Dei ecclesia et in nostro ac populi salvamento, tractaremus, et nos erga fideles nostros, et fideles nostri erga nos, emendaremus, et observanda de cetero statueremus, et semel et secundo ad haec exequenda paratus fui, et ad hoc etiam nunc conveni, sicut saepe mihi per communes fideles nostros mandastis.

[Col. 0693A] 3. Pro quibus autem causis cum praefato nepote nostro antea loqui non volui, quam vobiscum inde acciperem consilium, quaedam volo hic designare, quaedam vero postea congruo loco et convenienti modo vobis innotescere.

4. Quando altera vice pro his quae dixi tractandis ad Tusiacum veni, adportavit mihi et episcopis regni nostri Boso ex parte domni apostolici epistolas quasdam nepoti nostro et episcopis regni sui mittendas, quas illis secundum mandatum domni papae transmisimus, quasdam autem nobis legendas et observandas, quarum et hic textum habemus: in quibus [991 1Kb] invenimus nos [992 1Kb] increpatos cur fornicarios in regno nostro immorari permitteremus, et non solum ipsam feminam, sed et omnes [993 1Kb] faventes facinori ejus, a [Col. 0693B] corpore et sanguine Domini excommunicatos, usque dum ipsa mulier ad virum suum rediret. Et scimus, sicut sanctus dicit Gregorius, quoniam [994 1Kb] qui resecanda, si potest, non corrigit, ipse illa committit. Nos autem audivimus praedictam feminam in regno nepotis nostri commorari, et hanc sententiam postea non audivimus immutatam. Et qui gravamur nostris, timemus alienis etiam communicare peccatis, communicando excommunicatis.

5. Filiam nostram Judith viduam, secundum leges divinas et mundanas sub tuitione ecclesiastica et regio mundeburde constitutam, Balduinus sibi furatus est in uxorem: quem post legale judicium episcopi regni nostri excommunicaverunt secundum sacros canones et diffinitionem sancti Gregorii papae, [Col. 0693C] qui dicit: Si quis viduam furatus fuerit in uxorem, ipse et consentientes ei, anathema sint. Quae et verbis et litteris nos et episcopi regni nostri nepoti nostro Hlothario innotuimus. Nos etiam, sicut scitis, consilio et consensu fidelium nostrorum communiter confirmavimus, ut nemo nostrum hujusmodi hominem in regno suo recipiat, neque immorari permittat, sed ad rectam rationem reddendam et ad poenitentiam agendam, sicut statutum est, illum redire cogat. Qualiter autem nepos noster Hlotharius non solum erga nos et consanguinitatem nostram, verum et contra Deum et sacram auctoritatem et communem christianitatem inde egerit, spero quia vos non latet quod est plurimis cognitum. Et sanctus Paulus, per quem loquutus est Christus, dicit: Non solum [Col. 0693D] qui faciunt, sed qui consentiunt facientibus, digni sunt morte.

6. Nota est vobis causa de uxore nepotis nostri Hlotharii, unde et a nobis et ab episcopis regni nostri, sed et ab aliis episcopis praesentibus nobis consilium quaesivit et audivit: sed secundum illud consilium exinde non fecit. Scimus etiam quia et ad domnum apostolicum pro hoc transmisit, et ab illo epistolas exinde recepit. Negare quoque non volumus [Col. 0694A] nos scire, quid domnus apostolicus et illi et quibusdam episcopis inde mandavit; et scimus, quod negare non possumus nec volumus, quoniam non debemus, quia domni apostolici commendatio ab evangelica veritate et ab apostolica atque canonica auctoritate in nullo discordat; et secundum mandatum illius de hoc facto executum non audivimus nec videmus. Illa etiam sancta et prima in toto orbe terrarum sedes, per divinum Paulum, coelestem scilicet tubam, qui ad tertium coelum et ad paradisum raptus hoc ab ipso Domino didicit, nobis et omnibus christianis semper in omni mundo clamat, cum hujusmodi nec cibum sumere. Et per beatum Joannem apostolum, qui de aeterno et vivo Christi pectoris fonte in coena, quando sacramenta redemptionis [Col. 0694B] [995 1Kb] nostrae sunt celebrata et tradita, super eo recumbens hausit quod redemptis omnibus propinavit, manifestissime sedes apostolica interdicit hujusmodi hominem non debere quemquam in domum suam recipere, nec ave ei dicere: quia qui dicit ei ave, communicat operibus ejus malignis. Et per beatum Gregorium papam in homeliis Ezechielis [996 1Kb] dicit, quia sicut ille qui fide a Deo recedit, apostata est, ita et ille qui a Deo recedit opere, sine dubio apostata est. Quoniam, sicut dicit Apostolus, Fides sine operibus mortua est. Et item, sicut alius [997 1Kb] dicit Apostolus: Sunt qui confitentur se nosse Deum, factis autem negant. Et ipse Dominus dicit de semel et secundo ac tertio legaliter commonito [998 1Kb] et non correcto, ut sit nobis sicut gentilis et publicis criminibus [Col. 0694C] implicatus, cum quo et apostolica et canonica auctoritas nec cibum sumere, ut praemisimus, nobis concedit.

7. Propterea, unice et frater carissime, et vobismetipsis consilium [999 1Kb] accipite, et mihi consilium date, et ipsi nepoti nostro suae salutis et honoris date consilium, et praestate auxilium, quia et ego ad hoc, quantum mihi Dominus scire et posse donaverit, sum paratus simul vobiscum agere, si voluerit ipse recipere.

8. Quod autem consilium ego cum episcopis et ceteris fidelibus nostris, sollicitus et pro nostra communi, vestra scilicet et mea, sed et pro ipsius nepotis nostri salute et honore, et pro communi omnium fidelium nostrorum indemnitate et salvatione, nunc [Col. 0694D] proxime et in synodo et in placito nostro accepi, vobis cui nullum bonum negare, sed omne bonum meum paratus sum participare, dico si placet, et si ita vobis bene visum fuerit, bene [1000 1Kb] accipiamus illud communiter. Et si melius nobis per rationem et auctoritatem divinam et humanam nostrae salvationi et christianitati congruentem ostenderitis, paratus sum illud cum omni devotione accipere, et vobiscum, Deo cooperante et communium fidelium [Col. 0695A] nostrorum consilio et auxilio adminiculante, libentissime sequi et exequi.

9. Quia scriptum est, dicente bono rege, qui tamen deliquit ut homo et recognovit se ut felix, ex voluntate mea confitebor illi, profiteatur idem nepos noster coram vobis et coram episcopis qui vobiscum fuerint, et remandet nobis per vos et per illos, quia vult secundum domni apostolici et episcopale immo divinum consilium, ad placitum convenire cum episcopis et fidelibus atque amicis Dei et nostris ac suis, quoniam haec causa generalis est omnibus christianis, et aut ostendere, quia secundum legem divinam et humanam christianis congruam hoc factum de uxore sua habeat executum, aut secundum Dei consilium, et legem christiano regi convenientem, hoc [Col. 0695B] et illa duo quae praemisimus emendare velit et debeat. Et paratus sum cum tali caritate et honorabilitate illum recipere, sicut christianus rex christianum regem, et sicut diligens patruus dilectum nepotem debet recipere, et in illius amicitia ad illius salvationem et honorem, si ita fecerit, permanere. Et constituatur tempus congruum et locus oportunus quando simul pacifice conveniamus, et hanc causam, sicut de nobis ipsis, quia sicut Scriptura dicit, os nostrum et caro nostra [1001 1Kb] est, ad communem nostram et fidelium nostrorum salvationem et honorem diffiniamus; ne, qui fidelibus nostris et omnibus christianis in bono exemplum esse debemus, et [1002 1Kb] perditionis exemplum donamus, [1003 1Kb] et qui malorum correctores esse debemus, caput malorum, quod absit, [Col. 0695C] fiamus. Sed et ea quae, ut supra diximus, apud Confluentes promisimus nos tractaturos et observanda constituturos, tractemus et statuamus; ut qui undique propter peccata nostra et malum discordiae quod in regnis nostris manet percutimur, placato Deo misericordiae illius solatium consequi mereamur. Et non sit nepoti nostro hoc agere in mente sua durum; quia scriptum est: Qui mentis est durae, corruet in malum. Sed timeat Deum, et compescat istud [1004 1Kb] scandalum, quod tam grande in ista christianitate sine ulla necessitate est generatum et propagatum, cum per rationem et auctoritatem potuisset ad debitum effectum perduci, quod multis hominibus videtur sine plena ratione et auctoritate debita executum. Et quia scriptum est: Beatus homo qui [Col. 0695D] semper est pavidus, et Dominus dicit: Diligentes me diligo, pro amore et timore Dei honoret se, et suam christianitatem, et suum nomen regium, et exuat [1005 1Kb] se et nos omnes ab ista calumnia quae illum sequitur, et per illum ac propter illum nos propinquos illius; et honoret inde [1006 1Kb] Deum, sciens Dominum dicere: Honorantes me honorabo; et qui contempnunt me, erunt ignobiles.

[Col. 0696A] 10. Et si ita noluerit, faciat quod judicaverit faciendum. Ego in vestra amicitia et debita fraternitate persistere, et omni debito obsequio illam promereri cupiens, qui non quaero quae illius sunt, sed illum, si eum salubriter habere non possum, me Deo pro illius amicitia tollere nolo. Nec ad malum alicui praestare auxilium volo; quia legimus in scriptura Dominum dixisse cuidam regi: Impio praebes auxilium, et his qui oderunt me amicitia jungeris: idcirco iram [1007 1Kb] Domini merebaris quidem, et sicut ibidem in reliquo scriptum est. Et item legimus, quia de quacumque impietate quiscumque [1008 1Kb] impius conversus fuerit, et ex corde suo [1009 1Kb] se converti velle dixerit, jam non inter impios computatur, sed a piis pie recipi debet et salubriter potest, dicente Scriptura: [Col. 0696B] Verte impios, et non erunt: non quia non erunt in essentia, sed non erunt in impietatis culpa. Haec autem diximus, non ut nepotem nostrum in numero impiorum computari cupiamus, quem piorum numero sociari a Domino exoptamus.



Sequuntur adnuntiationes quas tres reges apud Sablonarias adnuntiare debuerunt.

Adnuntiatio domni Hludowici.---1. Sicut scitis qui ibi adfuistis quando proxime apud Confluentes nos adjuvante Domino conjunximus, et capitula a nobis et a fidelibus nostris observanda statuimus, convenit nobis, ut congruo tempore et oportuno loco iterum simul conveniremus, et cum Dei adjutorio, et fidelium nostrorum consilio, quae in statu sanctae ecclesiae et in nobis et in regnis nostris, atque in nostris [Col. 0696C] fidelibus emendanda erant, emendaremus, et ut emendata de cetero observarentur [1010 1Kb] statueremus. Et ad haec agenda jam per tres vices et tempus et locum condiximus; sed aut mihi aut fratri meo aut communi nepoti nostro tales causae acciderunt, pro quibus hoc quod condiximus [1011 1Kb] implere non potuimus.

2. Interea pervenit ad me, quia meus frater et communis nepos noster ita inter se non erant, sicut tunc fuerunt quando nos simul conjunximus. Et ideo ad hoc veni, ut inter eos privatus mediator existerem, et ipsi sic inter se sint, sicut per rectum esse debent. Unde frater noster per me et per episcopos nostros ac per episcopos nepotis nostri, et scripto et verbo tales causas nepoti nostro mandavit, pro quibus [Col. 0696D] illi sic privatus [(150) 1Kb] non erat sicut antea fuerat; quas [1012 1Kb] si ille emendare vellet sicut ei mandabat [1013 1Kb] , voluntarie illi erat sicut diligens patruus dilecto nepoti, et christianus rex christiano regi esse per rectum debet. De quibus causis nos et episcopi qui nobiscum fuerunt ex parte nepotis nostri, fratri nostro et episcopis qui cum eo erant tale responsum reddidimus: quia illas causas quas ei reputabat, [Col. 0697A] paratus erat aut emendare, aut de illis certam reddere rationem, et dignam facere satisfactionem. Quod responsum frater noster et episcopi libenter receperunt; et, Deo gratias, sunt ita modo frater et nepos noster, sicut per rectum esse debent.

3. Et volumus, ut sicut nobis convenit, ut inter nos fideles missi discurrant, et quae in uniuscujusque nostrum regno emendanda sunt, et alter alteri innotuerit, emendentur, et casae Dei et sacerdotes ac servi Dei legem et honorem debitum habeant, et unusquisque fidelium nostrorum in regnis nostris, cujuscumque nostrum sit homo, legem et justitiam et in se et in suis proprietatibus et in suis honoribus habeat, sicut tempore antecessorum nostrorum habuerunt, et sicut inter nos jam convenit [1014 1Kb] , et in [Col. 0697B] illis capitulis est constitutum quae antecessores [1015 1Kb] nostri reges constituerunt, et sicut nos apud Marsnam firmavimus, et sicut nunc proxime apud Confluentes statuimus; donec, adjuvante Deo, congruo tempore et oportuno loco iterum simul conveniamus, et una cum communi fidelium nostrorum consilio quae perfecta non fuerint, pacifice tractemus atque perficiamus [1016 1Kb] , et ita nos ad invicem adjuvemus, ut cum Dei adjutorio nos et fideles nostros salvemus, et oppressoribus sanctae ecclesiae resistamus. Et hanc adcognitationem ideo scribi communi consensu fecimus, ut unusquisque nostrum illam habeat, et certius sciat, quid et qualiter exinde observare expressius debeat; quia non decet, ut rex a sua cognitatione deviet, sicut non convenit, ut episcopus a sua [Col. 0697C] recta praedicatione discordet.

Adnuntiatio domni Karoli.---1. Hoc quod dilectus frater noster dixit nos proxime apud Confluentes constituisse, quantum ex me fuit, hactenus observavi, et observare cupio, si et erga me ita fuerit observatum; et ei reputare non volo, ut ipse similiter erga me illa observata non habeat. Credo etiam, quia nec ille velit, nec aliquis alius mihi reputare possit, ut erga eum illa observata non habeam. Quod si aliquis fecerit, paratus sum aut illa quae emendanda sunt emendare, aut de hoc quod mihi reputatum fuerit, certam reddere rationem.

2. Et si hic communis nepos noster fecerit, sicut frater noster et episcopi qui cum eo inter nos mediatores fuerunt, mihi et episcopis qui mecum erant [Col. 0697D] ex parte illius nuntiaverunt, et frater noster nunc dixit, et ita mihi familiaris et amicus atque adjutor secundum rationabilem possibilitatem extiterit, sicut nepos patruo et christianus rex christiano regi esse per rectum debet, sic ei privatus et amicus atque adjutor secundum rationabilem possibilitatem esse volo, sicut diligens patruus dilecto nepoti et sicut christianus rex christiano regi per rectum esse debet.

3. De fidelibus autem missis inter nos discurrendis, [Col. 0698A] et de his quae in regnis nostris emendanda sunt emendandis, et de statu atque honore ecclesiarum et sacerdotum ac servorum Dei, et de lege ac justitia conservanda unicuique fidelium nostrorum in regno nostro, cujuscunque nostrum sit homo, et in illo et in suis proprietatibus, et in suis honoribus, et de capitulis observandis, sicut frater noster nunc dixit, ita et ego per omnia cupio observare.

Adnuntiatio Hlotharii.---1. Postquam iste patruus meus Hludowicus me in sua bonitate in filii loco suscepit, sic erga me semper in sua mercede fecit, sicut et illum decuit et mihi necesse fuit. Unde paratus sum illi debitum obsequium exhibere, sicut per rectum debeo facere.

2. Et de his quae patruus meus Karolus proxime [Col. 0698B] nunc, quando primum simul convenimus, mihi mandavit, sic observare cupio, sicut patruus meus Hludowicus et episcopi qui cum eo inter me et patruum meum Karolum mediatores fuerunt, ex mea parte illi et episcopis qui cum eo erant nuntiaverunt. Et si ipse mihi ita privatus et amicus atque adjutor, secundum rationabilem possibilitatem, exstiterit, sicut patruus nepoti et christianus rex christiano regi esse per rectum debet, ita et illi et familiaris et amicus atque adjutor, secundum rationabilem possibilitatem, esse volo, sicut diligens nepos dilecto patruo et christianus rex christiano regi esse per rectum debet.

3. De fidelibus autem missis inter nos discurrendis, et de his quae in regnis nostris emendanda sunt [Col. 0698C] emendandis, et de statu atque honore ecclesiarum et sacerdotum ac servorum Dei, et de lege ac justitia conservanda unicuique fidelium nostrorum in regno nostro, cujuscumque nostrum sit homo, et in illo et in suis proprietatibus et in suis honoribus, et de capitulis observandis, sicut isti mei patrui nunc dixerunt, ita et ego per omnia cupio observare.





[NOTA.]

Quoniam istas, quae praecedunt, adnuntiationes Hludowicus et Hlotharius cum illorum sequacibus, postquam coram omnibus, qui adfuerunt, trium regum consiliariis fere ducentis, tam episcopis quam abbatibus et laicis, relectas penitus rejecerunt, ne populo legerentur, ut causa Hlotharii penitus taceretur, hanc quae sequitur adnuntiationem domnus Karolus istis ipsis verbis jam vesperi adnuntiavit apud Sablonarias, anno incarnationis Dominicae 862, indictione 11, 3 [Col. 0698D] Nonas Novembris, in ipsa casa ubi relectae sunt praecedentes adnuntiationes, in quam pauci alii intraverunt quam qui antea fuerunt, quoniam fere plena de ipsis erat.

Adnuntiatio Karoli.---Sicut ego verbis et scriptis per fratrem meum et per episcopos nepoti meo mandavi, et illi de sua parte mihi renuntiaverunt, sic illi amicus esse et illum salvare volo, sicut avunculus per rectum nepotem salvare debet, si ille, sicut nepos per rectum avunculum salvare debet, me et meos salvaverit.





[Col. 0699]
KAROLI II EDICTUM PITENSE. (An. 864. Jun. 25.) [1Kb]



Adnuntiatio domni Karoli apud Pistas.
[Col. 0699A]

1. Multas gratias vobis agimus de vestra fidelitate et de vestra bona voluntate quam semper erga nos in omni adjutorio et obsequio demonstratis, sicut vestri antecessores erga nostros antecessores demonstraverunt, et quia pacem, quam jam praeterito tertio anno hic communiter confirmavimus et adeognitari fecimus, secundum quod causa in quibusdam locis conjacuit, etsi non omnes, sicut desideravimus, tamen ex majori parte observastis, et quia pleniter et cum pace ad hoc nostrum placitum convenistis.

2. Et quia bonam voluntatem vestram in istis et in aliis videmus et experti sumus, fiducialius vos commonemus, ut et de ipsa pace observanda, et de istis operibus quae contra Dei et sanctae ejus ecclesiae et [Col. 0699B] nostros communes inimicos Nortmannos incepimus, sine defectu et lassatione viriliter laboretis, scientes qualiter nobis placuisset, si istas firmitates hic factas habuissemus, quando in tali angustia sicut experti estis ad Meldis contra eos communiter laboravimus, unde nos Deus, sicut suae misericordiae placuit, manifesto suae clementiae indicio adjuvavit.

3. Et quoniam illa quae jam tertio anno hic una cum consensu et consilio fidelium nostrorum constituimus et vobis adcognitari fecimus, libenter audisse et suscepisse comperimus, quae nunc etiam ad nostram communem salutem et pacem, atque honorem, hic fidelium nostrorum consensu atque consilio constituimus, vobis per scriptum nota facere volumus, [Col. 0699C] ut illa plenius audire et ad illud scriptum recurrendo, quod in singulis comitatibus dari et relegi atque haberi praecipimus, firmius retinere et certius observare possitis. Quae etiam ab episcopis vel eorum ministris per singulos comitatus de eorum parochiis aperto sermone, ut ab omnibus possint intelligi, tradi volumus.

Karolus gratia Dei rex. Notum esse volumus omnibus Dei et nostris fidelibus, quoniam haec quae sequuntur capitula nunc in [1017 1Kb] isto placito nostro, anno ab incarnatione domini nostri Jesu Christi 854, anno videlicet regni nostri ipso propitio 25o, indictione 12 [1018 1Kb] , 7 Kalend. Julias, in hoc loco qui dicitur Pistis, una cum fidelium nostrorum consensu atque consilio constituimus, et cunctis sine ulla refragatione [Col. 0699D] per regnum nostrum observanda mandamus.

1. Primo consideravimus de honore ecclesiarum et sacerdotum ac servorum Dei et immunitate rerum [Col. 0700A] ecclesiasticarum, ut nullus sibi de ipsis rebus contra auctoritatem praesumat; et comites episcopis et ministris ecclesiae in eorum ministeriis adjutores in omnibus fiant, sicut in capitulari praedecessorum ac progenitorum nostrorum continetur, in secundo libro, capitulo 23. Et quicunque comitum vel ministrorum rei publicae haec quae mandamus, observare neglexerit, si prima et secunda vice de his admonitus non se correxerit, volumus ut neglegentia comitis ad nostram notitiam per episcopos et per missos nostros deferatur, et aliorum neglegentia per comites ad nostram notitiam perferatur, ut nostra auctoritate quod in capitulari praedecessorum nostrorum continetur subire cogantur.

2. Post haec de orphanorum et viduarum causis, [Col. 0700B] et de regalibus justitiis, et summopere de raptoribus puellarum et viduarum et sanctimonialium, et de his qui presbyteros flagellare praesumunt, et qui eos de ecclesiis sine episcoporum consensu cicere vel recipere, aut censum de manso vel ex his quae domnus et genitor noster in suis capitularibus ecclesiis in immunitate concessit exigere non timent, et qui censa de rebus ecclesiasticis ad ecclesias persolvere detrectant, ut firmiter a missis et comitibus nostris inquirantur, et acriter distringantur, et plena justitia inde fiat, secundum quod in capitularibus avi et patris nostri statutum habetur, et ipsi contemptores legum, divinae scilicet et humanae, ad nostram praesentiam legaliter perducantur, ut inde consilio fidelium Dei ac nostrorum commendemus, quid de [Col. 0700C] talibus hominibus sit faciendum, qui nec Deum timent, nec contra sanctos canones facere nec legem et praeceptum regium infringere pertimescunt; salva censura ecclesiastica et episcopalis poenitentiae vindicta.

3. Ut lex et justitia unicuique in suo ordine omnibus conservetur, et pacem quam proxime teste Deo propriis manibus communi consensu confirmavimus, quando hic placitum nostrum habuimus, sic omnes et infra patriam, et quando ad placitum unusquisque venerit, et quando redierit, et quando necessitas nobis evenerit ut hostem nostrum adnuntiemus, usque constituta loca secundum consuetudinem et capitula praedecessorum nostrorum observare [Col. 0700D] procuret. Et qui contra hanc confirmationem per contemptum venerit, aut quantocius, quod contra hanc confirmationem excessum fuerit, emendare [Col. 0701A] neglexerit, ab episcopis et missis ac comitibus nostris hoc nobis nuntiari mandamus; quatenus tantum Dei et nostrum ac totius christianitatis contemptum, sicut secundum leges divinas et humanas invenerimus, emendare curemus, ne ipso nostro judicio a Deo, quod absit, condemnati simus. Et videant episcopi et missi ac comites nostri, ne si contra nostram communem confirmationem aliquis per contemptum fecerit, et emendare noluerit, per alium quam per illos qui ad hoc constituti sunt hunc contemptum sciamus; quoniam si per alium quam per illos hoc, sicut non convenit, audierimus, sicut nec ipsi immunes a peccato erunt, sic nec ab ultione immunes existent.

4. Volumus et expresse mandamus comitibus nostris, [Col. 0701B] ut sicut in 24 capitulo secundi libri capitulorum decessorum nostrorum continetur, vassalli nostri nobis et nostrae conjugi famulantes condignum apud omnes honorem habeant, sicut a genitore nostro et a nobis saepe admonitum est; et sicut ipsi volunt se a nobis honoratos tenere, ita et nobis famulantibus, sicut consuetudo fuit tempore antecessorum nostrorum, debitum honorem exhibeant.

5. Volumus et expresse comitibus nostris mandamus, ut villae nostrae indominicatae, sed et villae de monasteriis quae et conjugi nostrae et filiis ac filiabus nostris concessa atque donata habemus quaeque sub immunitate consistunt, cum salvamento et debita reverentia in comitatibus illorum consistant. Sed et quae homines nostri ac illorum illarumque, qui sine [Col. 0701C] ulla differentia et nostri sunt [1019 1Kb] , cum salvamento et debito honore habere possint. Et non ignorent neque obliviscantur comites ac missi nostri, nos scire quod dominorum Dominus de se dicit: Honorificantes me honorificabo; et qui contemnunt me, inhonorati erunt.

6. Et quoniam humana fragilitas proclivior est ad contra justitiam [1020 1Kb] faciendam quam ad justitiam exequendam, et diabolus semper certat, ut fragilitati humanae oculos mentis claudat, ne castigationem Dei videat et semetipsam [1021 1Kb] emendet; sicut ad nos perventum est, quod [1022 1Kb] quidam leves homines de istis comitatibus qui devastati sunt a Nortmannis, in quibus res et mancipia et domos habuerunt, quia [Col. 0701D] nunc ibi mancipia et domos non habent quasi licenter malum faciunt; quia [1023 1Kb] , sicut dicunt, non habent unde ad justitiam faciendam [1024 1Kb] adducantur: et quia non habent domos ad quas secundum legem manniri et banniri possint, dicunt quod de mannitione vel bannitione legibus comprobari et legaliter judicari non possunt. Contra quorum malas insidias consensu et consilio fidelium nostrorum statuimus, ut comes missum suum ad illam terram in qua domos [Col. 0702A] quis habuit [1025 1Kb] . mittat, et eum [1026 1Kb] bannire et mannire jubeat. Et quoniam lex consensu populi fit et constitutione regis, Franci jurare debeant [1027 1Kb] , quia secundum regium mandatum nostrum [1028 1Kb] ad justitiam reddendam vel faciendam legibus [1029 1Kb] bannitus vel mannitus fuit; et sic ipsae res illi [1030 1Kb] judicio scabiniorum in bannum mittantur, et si necesse fuerit, ipse in forbannum mittatur qui [1031 1Kb] ad justitiam reddendam venire noluerit. Et mandet comes qui hoc executus fuit, alteri comiti in cujus comitatu res et mancipia habet, quid inde factum habeat; et ex nostro verbo illi mandet, ut per illa quae in suo comitatu habet, illum distringat, quatenus ad justitiam reddendam [1032 1Kb] vel faciendam in suum comitatum redeat.

[Col. 0702B] 7. Audivimus etiam, quia hujusmodi leves homines in aliis comitatibus depraedationes et injustitias faciant, et ad illum comitatum in quo commanent, et in quo illas malitias non faciunt, factis malitiis in aliis comitatibus reveniunt. Unde mandamus et [1033 1Kb] comitibus nostris expresse praecipimus [1034 1Kb] , ut illi comites in quorum comitatibus tales homines justitias faciunt [1035 1Kb] , illis comitibus hoc mandent in quorum comitatibus refugium habent, et una mente, unoque consensu, et uno certamine ad tales homines comprehendendos se erigant, et decertent, ut ecclesiae Dei et ministri ejus, et servi Dei ac populus, pacem et quietem habere possit.

8. Ut denarii ex omnibus monetis meri ac bene pensantes, sicut in capitulari praedecessorum ac progenitorum [Col. 0702C] nostrorum regum, libro quarto, 32 capitulo continetur, in omni regno nostro non reiciantur usque ad missam sancti Martini. Et in omnibus civitatibus et vicis ac villis, tam nostris indominicatis quam et in his quae de immunitate sunt vel de comitatibus atque hominum nostrorum, sive cujuscunque sint per omne regnum nostrum, a judicibus nostris, et ab eis quorum villae sunt, una cum ministris rei publicae, secundum quantitatem locorum et villarum, tanti ac tales de ipsis incolis et inibi [1036 1Kb] manentibus constituantur, qui inde providentiam habeant, ne boni denarii rejiciantur et non nisi meri et bene pensantes accipiantur.

9. Ut illi qui ex hac causa providentiam habebunt, [Col. 0702D] sacramento jurent, quod sicut eis ex hac causa injunctum fuerit, quantum scierint et potuerint, debeant fideliter observare, et illum hominem quem scierint merum et bene pensantem denarium reicere, non debeant celare, sed ministris rei publicae eum debeant notum facere. De quo sacramento quicunque comprobatus fuerit perjuratus, et secundum legem mundanam ut perjurus puniatur, sicut in capitulari decessorum ac progenitorum nostrorum [Col. 0703A] continetur in fine capituli decimi ex tertio libro, et secundum legem ecclesiasticam [1037 1Kb] publicae poenitentiae subigatur.

10. Ut ab ipsa missa sancti Martini per omne regnum nostrum, non nisi istius nostrae novae monetae meri et bene pensantes denarii accipiantur. Et quicumque ab illa die alium denarium negotiandi causa protulerit, a comite et a [1038 1Kb] ministris ejus auferatur [1039 1Kb] ab eo; sicut in libro Capitulorum secundo, decimo octavo capitulo, continetur.

11. Ut in denariis novae nostrae monetae ex una parte nomen nostrum habeatur in gyro et in medio nostri nominis monogramma, ex altera vero parte nomen civitatis et in medio crux habeatur.

12. Sequentes consuetudinem praedecessorum nostrorum, [Col. 0703B] sicut in illorum capitulis invenitur, constituimus, ut in nullo loco alio [1040 1Kb] in omni regno nostro moneta fiat, nisi in palatio nostro, et in Quentovico [1041 1Kb] ac Rotomago [1042 1Kb] , quae moneta ad Quentovicum ex antiqua consuetudine pertinet, et in Remis, et in Senonis, et in Parisio, et in Aurelianis, et in Cavillono [1043 1Kb] , et in Metullo, et in Narbona [1044 1Kb] .

13. Ut hi in quorum potestate deinceps moneta permanserit, omni gratia et cupiditate seu lucro postposito fideles monetarios eligant, sicut Dei [1045 1Kb] et nostram gratiam volunt habere. Et ipsi monetarii jurent quod ipsum ministerium, quantum scierint et potuerint, fideliter faciant. Et mixtum denarium [Col. 0703C] et minus quam debet pensantem non monetent nec monetari [1046 1Kb] consentiant. Et sine ulla fraude et absque malo ingenio contra eos quorum argentum ad purgandum acceperint, ipsum argentum exmerent, et sine fraude tam in pensa quam in purgatione denarios concambient. Contra quod sacramentum si quilibet fecisse reputatus [1047 1Kb] fuerit, judicio Dei se examinet [1048 1Kb] : et sicut contra hoc fecisse comprobatus fuerit,---quia non majorem fraudem facit si mixtum denarium et minus quam debeat pensantem monetaverit [1049 1Kb] , quam si in purgatione et concambio argenti per malum ingenium fraudem de argento [1050 1Kb] rei publicae, et [1051 1Kb] de argento rerum ecclesiasticarum, et de facultate pauperum fecerit,---sicut constitutum est de falsis monetariis in libro IV Capitulorum, [Col. 0703D] 33 capitulo, manum perdat, et ut sacrilegus ac pauperum spoliator publicae poenitentiae judicio episcopali subiciatur. In illis autem regionibus in quibus secundum legem Romanam judicia terminantur, juxta ipsam legem culpabilis judicetur.

[Col. 0704A] 14. Ut in proximis Kalendis Julii per hanc duodecimam indictionem habeat in Silvanectis civitate unusquisque comes in cujus comitatu monetam esse jussimus, vicecomitem suum cum duobus aliis hominibus qui in ejus comitatu res et mancipia vel beneficia habeant, et suum monetarium cum ipsis habeat [1052 1Kb] ; quatenus ibi accipiant per manus suas de camera nostra ad opus uniuscujusque monetarii de mero argento cum pensa libras quinque, ut habeat unde initium monetandi possit incipere; et pensam argenti quam ex camera nostra acceperit [1053 1Kb] , per manus eorum per quas [1054 1Kb] illud accepit, sabbato ante initium quadragesimae in monetatis denariis in praefato loco et [1055 1Kb] cum ipsa pensa [1056 1Kb] cum qua argentum acceperat, unusquisque monetarius in nostra [Col. 0704B] camera reddat.

15. Ut nullus more solito pro ullo lucro vel avaritia hoc leviter accipiat; sed omnes ab ipsis Kalendis Julii argentum suum in constitutis monetis concambiari faciant, scientes quia post missam sancti Martini nulli alii denarii in regno nostro nisi istius novae nostrae monetae recipientur, et ab ipsis Kalendis Julii ipsi novi denarii ab omnibus accipiantur. Et quicumque liber homo [1057 1Kb] ab ipso die denarium merum novae nostrae monetae in regno nostro rejecerit, sicut in praefato libro et capitulo regio continetur, bannum nostrum, id est solidos sexaginta, componat. Si vero servi ecclesiastici aut comitum aut vassallorum nostrorum hoc facere praesumpserint, quia in praefato capitulari continetur [Col. 0704C] ut sexaginta ictibus vapulent, et hac occasione indiscreti homines [1058 1Kb] modum in disciplina faciebant, constituimus cum fidelium nostrorum consensu atque consilio [1059 1Kb] , ut quorumcumque coloni et servi pro hoc convicti fuerint, non cum grosso fuste, sed nudi cum virgis vapulent; et in civitatibus [1060 1Kb] atque vicis seu villis episcopi per suos ministros [1061 1Kb] vel presbyteros providentiam una cum rei publicae ministris accipiant, ne et in hac causa modus disciplinae transgrediatur, sed taliter fiat qualiter et homines castigentur, et quasi [1062 1Kb] pro intentione vel occasione castigationis disciplinam facientes [1063 1Kb] peccatum non incurrant, et disciplinam sustinentes in corpore suo [1064 1Kb] debiliores non fiant. Quod si quis hoc mandatum nostrum transgressus [Col. 0704D] fuerit, nobis ab episcopis nuntietur; quatenus taliter castigetur, ne deinceps mandatum nostrum quemquam delectet contemnere. Et si dominus vel magister [1065 1Kb] quilibet [1066 1Kb] aut advocatus talium hominum, eos vel comiti vel misso nostro [Col. 0705A] ad disciplinam sustinendam contradixerit vel misso nostro jussus praesentare noluerit, praedictum bannum sexaginta solidorum componat, sicut in praedicto capitulari habetur.

16. Ut si aliquis homo a [1067 1Kb] proximis Kalendis Julii de hac nova nostra moneta mixtum vel minus quam debeat pensantem denarium invenerit, constringat eum qui ipsum denarium ad negotiandum protulit, et ipse dicat, a quo eum accepit; et sic de manu ad manum veniat, usque dum ad falsitatis auctorem perveniatur. Et inventus mixti vel minus quam debeat pensantis denarii monetator, in illa terra in qua judicia secundum legem Romanam terminantur, secundum ipsam legem judicetur; et in illa terra in qua judicia secundum legem Romanam non [Col. 0705B] judicantur, monetarius, sicut supra diximus, falsi denarii manum dexteram perdat, sicut in quarto libro Capitulorum continetur, capite 33. Et qui hoc consenserit, si liber est, 60 solidos componat; si servus vel colonus, nudus cum virgis vapulet [1068 1Kb] .

17. Ut diligenter comites et ministri rei publicae per [1069 1Kb] suos comitatus ac ministeria provideant, ne in aliquo loco occulta vel fraudulenta moneta fieri possit. Et si inventus ac comprobatus quilibet fuerit [1070 1Kb] fraudulentam monetam percutiens [1071 1Kb] , sicut constitutum est de falso monetario, ex praefato capitulari praedecessorum nostrorum, manus ei amputetur [1072 1Kb] . Et qui hoc consenserit, si liber est, sexaginta solidos componat; si servus vel colonus, nudus cum virgis vapulet.

[Col. 0705C] 18. Et si falsus monetarius, aut [1073 1Kb] de illis locis in quibus monetam fieri jussimus, aut occulte monetam percutiens, aut denarium falsum de nova moneta ad negotiandum proferens, ut [1074 1Kb] constringi et puniri non possit [1075 1Kb] , sicut est constitutum, in fiscum nostrum vel in quamcumque immunitatem, aut alicujus potentis potestatem vel proprietatem [1076 1Kb] , confugerit, si in nostrum confugerit fiscum, requiratur a ministro nostro. Et si ille eum defenderit aut occultaverit, nuntietur nobis, quatenus ita [1077 1Kb] in eo secundum capitulare regium vindicetur, ne ullus alius unquam falsitatem nostra auctoritate vel potestate consentire [1078 1Kb] aut defendere audeat. Si autem in immunitatem vel potestatem aut proprietatem alicujus [Col. 0705D] potentis confugerit, secundum quod in tertio libro Capitularis, 26 capitulo, continetur, de eo qui furtum aut homicidium vel quodlibet crimen foris committens infra immunitatem fugerit, inde fiat; id est, »mandet comes vel publicae rei minister episcopo vel abbati, vel illi quicumque locum episcopi vel abbatis vel abbatissae tenuerit, vel potentis hominis in cujus potestatem vel proprietatem confugerit, ut reddat ei reum. Si ille contradixerit et eum [Col. 0706A] reddere noluerit, in prima contradictione solidis quindecim culpabilis judicetur. Si ad secundam inquisitionem eum reddere noluerit, triginta solidis culpabilis judicetur. Si nec ad tertiam inquisitionem consentire voluerit, quidquid reus damni fecit, totum ille qui eum infra immunitatem retinet, nec reddere vult, solvere cogatur, et ipse comes veniens licentiam habeat ipsum hominem infra immunitatem quaerendi, ubicumque eum invenire potuerit. Si autem in prima inquisitione comiti responsum fuerit, quod reus infra immunitatem quidem fuisset, sed fuga lapsus sit, juret quod ipse eum ad justitiam cujuslibet disfaciendam fugere non fecisset, et sit ei in hoc satisfactum. Si vero intranti in ipsam immunitatem, vel in cujuslibet hominis potestatem [Col. 0706B] vel proprietatem, comiti collecta manu quilibet resistere tentaverit, comes hoc ad regem vel principem deferat, et ibi judicetur. Et sicut ille qui in immunitate damnum fecit, sexcentis solidis componi debet, ita qui comiti collecta manu resistere praesumpserit, sexcentis solidis culpabilis judicetur.«

19. Ut melius et commodius haec providentia de bonis denariis non reiciendis et de monetae falsae denariis custodiri possit, volumus, ut unusquisque comes de comitatu suo omnia mercata inbreviari faciat, et sciat nobis dicere, quae mercata tempore avi nostri fuerunt, et quae tempore domni et genitoris nostri esse coeperunt, vel quae illius auctoritate constituta fuerunt, vel quae sine auctoritate illius [Col. 0706C] facta fuerunt, vel quae tempore nostro convenire coeperunt, vel quae in antiquis locis permanent, et si mutata sunt, cujus auctoritate mutata fuerunt. Et ipsum brevem unusquisque comes ad proximum placitum nostrum nobis adportet, ut decernere possimus, quatenus necessaria et utilia et quae per auctoritatem sunt maneant, quae vero superflua, interdicantur, vel locis suis restituantur. Et mercata die Dominico in nullo loco habeantur, sicut in primo libro Capitulorum, capitulo 136 [1079 1Kb] , habetur.

20. Ut comes et rei publicae ministri ac ceteri fideles nostri provideant, quatenus justus modius aequusque sextarius secundum sacram scripturam et capitula praedecessorum nostrorum in civitatibus [Col. 0706D] et in vicis et in villis ad vendendum et emendum fiat, et mensuram secundum antiquam consuetudinem de palatio nostro accipiant, et non pro hac occasione a mansuariis vel ab his qui censum debent, major modius, nisi sicut consuetudo fuit, exigatur. Et ipsi homines qui per villas de denariis providentiam jurati habebunt, ipsi etiam de mensura, ne adulteretur, provideant, sicut in libro tertio Capitulorum, capitulo 90, continetur. Et si quis reputatus fuerit [Col. 0707A] mensuram adulterasse, et cum majori modio vel sextario annonam vel vinum accepisse, et cum minori mensura venundare, si liber homo est, aut secundum suam legem se inde sacramento idoneum reddat, aut si hoc fecisse [1080 1Kb] vel fieri jussisse aut consensisse comprobatus fuerit, hoc unde mensuram adulteravit, id est vinum et annona, a ministris rei publicae tollatur ab eo; insuper et bannum nostrum, id est solidos sexaginta, componat. Si autem colonus vel servus inde reputatus fuerit, aut judicio Dei se inde examinet, aut si inde convictus fuerit, hoc, ut supra diximus, unde mensuram adulteravit, perdat, insuper et virgis nudo corpore [1081 1Kb] vapulet. Et sive liber sive colonus vel servus de hoc convictus fuerit, post legalem emendationem [Col. 0707B] episcopale judicium suscipiat, quia contra tale interdictum Domini fecit, dicentis: Qui pecuniam suam non dedit ad usuram; unde regnum Dei sibi clausit, et infernum sibi aperuit. Quod peccatum inter illa criminalia peccata computatur de quibus dicit Apostolus, quod qui ea fecerit, cum hujusmodi nec cibum sumere christiano licet; et inde sacri Nicaeni canones clericos gradus perdere jubent. Et de tali causa unde seculares homines vitam perdunt, inde clerici ecclesiasticum gradum amittunt. Ministri autem rei publicae se caute custodiant, ne pro hac occasione ducti cupiditate per aliquod malum ingenium a liberis hominibus, vel colonis, seu servis, sua injuste tollant; quia si inde ad nos clamor venerit, et inde convicti fuerint, sic injustitiam istam [Col. 0707C] exsolvent, sicut illi qui in suo ministerio tortum faciant. In illis autem regionibus in quibus secundum legem Romanam judicantur judicia, juxta ipsam legem committentes talia judicentur; quia super illam legem vel contra ipsam legem nec antecessores nostri quodcumque capitulum statuerunt, nec nos aliquid constituimus. Similiter per civitates et vicos atque per mercata ministri rei publicae provideant, ne illi qui panem coctum aut carnem per deneratas, aut vinum per sextaria, vendunt, adulterare et minuere possint. Sed quantos mensurabiles panes in unaquaque civitate de justo modio episcopi vel abbatis [1082 1Kb] seu comitis [1083 1Kb] ministeriales [1084 1Kb] a pistoribus suis recipiunt, tantos mensurabiles panes de aequo modio a pistoribus qui panem [Col. 0707D] vendunt, fieri faciant: quos si inventi fuerint adulterare vel minorare, ut supra diximus, secundum suum modum culpabiles judicentur. Homines etiam qui providentiam super hoc [1085 1Kb] habere debebunt ne mancae mensurae fiant, si [1086 1Kb] de perjurio quod juraverunt, quia hoc consentire non debuissent, revicti fuerint, secundum legem puniantur, sicut in fine capituli decimi ex libro tertio Capitulorum habetur, [Col. 0708A] et postea ab episcopo publicam poenitentiam de perjurio accipiant.

21. Ut quia per tres jam annos bannum pro rejectione bonorum denariorum perdonavimus, volumus ut modo, secundum discretionem quam missis nostris commendavimus, rewadiatum persolvatur, et ubi rewadiatum non est, rewadietur et solvatur: quatenus et ex hoc et ex disciplina constituta ita constricti, deinceps cessent denarios bonos reicere. Et quoniam audivimus, occasione accepta pro rewadiato banno quosdam plus a pauperibus accepisse quam bannus levet, hoc a missis nostris diligenter requiri volumus. Et quicumque plus ab eis acceperint [1087 1Kb] quam jussimus, cogantur illis restituere, et illos absque ulla excusatione ad praesentiam nostram [Col. 0708B] missi nostri adducant; quatenus per nostram harmiscaram [1088 1Kb] ita castigentur, ne ulterius tali conludio [1089 1Kb] eos delectet opprimere pauperes.

22. Ut a colonis qui jam pro rejectione bonorum denariorum flagellati vel flagellandi [1090 1Kb] sunt, nulla alia exactio requiratur; et si ab aliquo eorum aliquid inde acceptum fuit, a missis nostris cogatur restitui. Et qui beneficia vel alodes [1091 1Kb] in duobus vel tribus aut quatuor comitatibus habent, et non habent in unoquoque comitatu unde plenum bannum valeant solvere [1092 1Kb] , vel qui in uno tantum comitatu alodem vel beneficia habent, et non tantum ibi habent unde plenum bannum valeant solvere, missis nostris hoc notum faciant, et hoc ab eisdem missis nostris diligenter inbrevietur, et nobis renuntietur, [Col. 0708C] ut nostra discretione decernamus, qualiter et castigatio ex compositione fiat, et homines ultra mensuram et indebite non graventur: quia, sicut sancta Scriptura dicit, non inde requirimus datum, sed fructum, id est non inde requirimus inhonestum lucrum, sed regni ex castigatione profectum. Turpe [1093 1Kb] vel inhonestum est lucrum, ut Augustinus exponit, per varias circumventiones et occasiones lucrandi causa inhoneste res quaslibet congregari. Et non solum in pauperioribus, sed etiam in ditioribus, considerare volumus discretionem quam decessores nostri reges in quarto libro Capitulorum posuerunt, capitulo 57 [1094 1Kb] decernentes: Ut de debito, inquiunt, quod ad opus nostrum fuerit rewadiatum, talis consideratio fiat, ut is qui ignoranter [Col. 0708D] peccavit, non totum secundum legem componere cogatur, sed juxta quod possibile visum fuerit. Is vero qui tantum mala voluntate peccavit, totam legis compositionem cogatur exsolvere.

23. Ut nullus deinceps in regno nostro mixturam auri vel argenti ad vendendum facere vel consentire praesumat: et nullus a missa sancti Remigii, id est a proximis Kalendis Octobris, aurum vel argentum [Col. 0709A] ad vendendum vel emendum [1095 1Kb] nisi purificatum proferat. Et si quis post praefatas Kalendas inventus fuerit aurum vel argentum, vel quodcumque fabricinium ex auro vel argento [1096 1Kb] mixtum, ad vendendum vel emendum [1097 1Kb] portare, a ministris rei publicae ipsum quod portaverit ab eo tollatur, et ipse per fidejussores, si res et mancipia in illo comitatu non habet, ad praesentiam nostram cum ipso auro vel argento adducatur, ut nos inde commendemus qualiter culpabilis judicetur. Si vero res et mancipia vel mobile, per quae distringi legaliter possit, in ipso comitatu habuerit, secundum legem ad nostram praesentiam venire jubeatur. Et si quisquam inventus fuerit suum aurum vel argentum, vel quodcumque fabricinium ex auro vel argento, [Col. 0709B] portare ad fabrum ut purgetur, provideant rei publicae ministri, ne hac [1098 1Kb] occasione ab eo quod suum fuerit tollant. Quod si fecerint, et ad nos inde reclamatio venerit, sicut ille qui tortum in suo comitatu vel ministerio fecerit, in nostra vel fidelium nostrorum praesentia culpabilis judicabitur. Faber vero qui post praefatas Kalendas comprobatus fuerit aurum vel argentum ad vendendum vel emendum adulterasse vel misculasse [1099 1Kb] , in illis regionibus in quibus judicia secundum legem Romanam [1100 1Kb] terminantur, juxta illam legem puniatur; in aliis autem regionibus regni nostri, secundum capitulare regium [1101 1Kb] , sicut falsam monetam percutiens, manum perdat. Et liber homo qui hoc consenserit, sicut in praefato continetur capitulo, bannum nostrum, [Col. 0709C] id est solidos sexaginta, componat; colonus vel servus, nudus [1102 1Kb] cum virgis flagelletur [1103 1Kb] . Si vero Judaeus fuerit, ipsum quod mixtum protulerit, perdat; et bannum nostrum, sicut tempore praedecessorum nostrorum consuetudo fuit, componat.

24. Ut in omni regno nostro non amplius vendatur libra auri purissime cocti, nisi duodecim libris argenti de novis et meris denariis. Illud vero aurum quod coctum quidem fuerit, sed non tantum ut [1104 1Kb] ex eo deauratura fieri possit, libra una de auro vendatur decem libris argenti de novis et meris denariis. Et omnimodis provideant tam comites, quam ceteri omnes ministri rei publicae, ne aliqua adjetione vel fraude per occasionem aliquid amplius vendatur, sicut de suis honoribus volunt gaudere. [Col. 0709D] Et quicumque hanc commendationem nostram aliquo ingenio infirmare vel fraudare seu aliter immutare inventus fuerit, si liber homo fuerit, bannum nostrum, id est sexaginta solidos, componat; colonus seu servus, nudus [1105 1Kb] cum virgis flagelletur.

25. Et quoniam in praefatis capitulis continetur in libro tertio [1106 1Kb] capitulo 75, ut nullus sine permissu regio bruniam vel arma extraneo dare aut [Col. 0710A] vendere praesumat, et in eodem libro capitulo 6 designata sunt loca regni usque ad quae negotiatores brunias et arma ad venundandum portare et vendere debeant, quod si inventi fuerint ultra portantes aut venundantes, ut omnis substantia eorum auferatur ab eis, dimidia quidem pars partibus palatii, alia vero medietas inter missos regios et inventorem dividatur; quia peccatis nostris exigentibus in nostra vicinia Nortmanni deveniunt [1107 1Kb] , et eis a nostris bruniae et arma atque caballi aut [1108 1Kb] pro redemptione dantur, aut pro pretii cupiditate venundantur; cum pro redemptione unius hominis ista donantur, vel pro pauco pretio venundantur, per hoc auxilium illis contra nos praestitum [1109 1Kb] et regni nostri maximum fit detrimentum, et multae ecclesiae [1110 1Kb] Dei [Col. 0710B] destruuntur, et quamplurimi christiani depraedantur, et facultates ecclesiasticae et regni exhauriuntur, propterea una cum consensu atque consilio nostrorum fidelium constituimus, ut quicumque post proximas Kalendas Julii hujus duodecimae indictionis Nortmannis quocumque ingenio, vel pro redemtione, vel pro aliquo pretio, bruniam vel quaecumque arma aut caballum donaverit, sicut proditor patriae et expositor

[1Kb] christianitatis ad perditionem gentilitati sine ulla retractione vel redemptione de vita componat. Quae omnia omnibus citissime a missis nostris et comitibus nota [Col. 0710C] fiant, ne de ignorantia se excusare valeant.

[Col. 0710B] christianitatis, et adjutor gentilium erroris. Igitur pro tali venditione et ausu temerario volumus, ut venditor de vita componat et omnes res ejus infiscentur. Ecclesiasticus [Col. 0710C] vero aut Deo sacrata perpetuo exilio dampnentur. 3. 3 b.

26. Ut pagenses Franci qui caballos habent vel habere possunt, cum suis comitibus [1111 1Kb] in hostem pergant; et nullus per violentiam, vel per aliquod malum ingenium, aut per quamcumque indebitam oppressionem [1112 1Kb] , talibus Francis suas res aut caballos tollat, ut hostem facere et debitos paraveredos secundum antiquam consuetudinem nobis exsolvere non possint, neque comes neque aliquis minister rei publicae. Quod si fecisse aliquis eorum comprobatus fuerit, sic hoc cogatur componere, sicut de illis est constitutum in capitularibus regiis qui tortum in suo comitatu vel ministerio faciunt.

[Col. 0710D] 27. Ut juxta regium capitulare quod domnus et genitor noster, anno 16 [1113 1Kb] regni sui capitulo 7 [1114 1Kb] constituit, comites vel missi nostri diligenter inquirant, quanti homines liberi in singulis comitatibus maneant qui per se possunt [1115 1Kb] expeditionem facere, vel quanti de his quibus unus alium adjuvet, quanti etiam de his qui a duobus tertius adjuvetur vel praeparetur [1116 1Kb] , necnon de his qui a tribus quartus adjuvetur et [1117 1Kb] praeparetur, sive de his qui a quatuor [Col. 0711A] quintus adjuvetur et praeparetur ut expeditionem exercitalem facere possint, et eorum summam ad nostram notitiam deferant; ut illi qui in hostem pergere non potuerint, juxta antiquam et aliarum gentium consuetudinem ad [1118 1Kb] civitates novas et pontes ac transitus paludium operentur, et in civitate atque [1119 1Kb] in marcha [1120 1Kb] wactas faciant; ad defensionem patriae omnes sine ulla excusatione veniant. Et qui de talibus hostem dimiserint, heribannum juxta discretionem quae [1121 1Kb] in progenitorum nostrorum tertio libro Capitulorum, capitulo 14, continetur, persolvant. Et qui ad defensionem patriae non occurrerint, secundum antiquam consuetudinem et capitulorum constitutionem judicentur.

28. Ut illi Franci qui censum de suo capite vel [Col. 0711B] de suis rebus ad partem regiam debent, sine nostra licentia ad casam Dei vel ad alterius cujuscumque servitium se non tradant, ut res publica quod de illis habere debet, non perdat. Quod si aut seipsos aut res suas ad casam Dei aut ad alterius cujuscumque servitium sine licentia nostra tradere voluerint [1122 1Kb] , sicut in capitulari avi nostri continetur de his qui pro furto se in servitium tradere cupiunt, comites vel vicarii hoc eis non consentiant, sed ex banno nostro prohibeant. Quod si contra bannum nostrum fecerint, ipsi qui eos receperint bannum nostrum, id est solidos sexaginta, componant. Et si ipsos in servitio suo habere voluerint, vel illorum res [1123 1Kb] de quibus census ad partem regiam exiebat, tenere voluerint, censum quem ipsi [1124 1Kb] Franci debebant [Col. 0711C] [1125 1Kb] , vel qui de illorum rebus exire solebat, ad nostram regiam partem [1126 1Kb] componant, sicut in praefato Capitulorum libro tertio, capitulis 15 et 86, et in libro IV, capitulo 36, habetur. Et quia, sicut in sacris [1127 1Kb] ecclesiasticis regulis invenitur, prior observatio durior, posterior autem exigente causa inclinatior fuit, post haec praefata capitula decessorum et progenitorum nostrorum, hujusmodi sicut praediximus Francis hominibus res suas ad casam Dei vel aliis tradere ac vendere, eosque ad divinum servitium converti, si vellent, non prohibuerunt, sicut in capitulis libri primi, capitulis 132 [1128 1Kb] et 134, et in libro II, capitulo 31 [1129 1Kb] , et in libro IV [1130 1Kb] , capitulo 19, continetur. Si quis de talibus Francis de suis rebus tradere vel vendere voluerit, non prohibemus. [Col. 0711D] Tantum ut jus regium, quod sibi debetur, sine ratione non perdat: quia injustas consuetudines noviter institutas imponere cuique non volumus, quas in quarto libro eorundem Capitulorum prohibitas, cap. 47 [1131 1Kb] , legimus. De illis autem qui secundum [Col. 0712A] legem Romanam vivunt, nihil aliud nisi quod in eisdem continetur legibus definimus.

29. Ut illi coloni, tam fiscales quam et ecclesiastici [1132 1Kb] , qui, sicut in polypticis [1133 1Kb] continetur et ipsi non denegant [1134 1Kb] , carropera et manopera ex antiqua consuetudine debent [1135 1Kb] , et margilam [1136 1Kb] et alia quaeque carricare [1137 1Kb] , quae illis non placent, renuunt [1138 1Kb] , quoniam adhuc in illis antiquis temporibus forte margila [1139 1Kb] non trahebatur, quae in multis locis tempore avi ac domni et [1140 1Kb] patris nostri trahi coepit [1141 1Kb] et de manopera in scuria battere nolunt, et tamen non denegant quia manoperam [1142 1Kb] debent; quicquid [1143 1Kb] eis carricare praecipitur de [1144 1Kb] opera carroperae quando illam facere debent, sine ulla differentia carricent; et quidquid eis de opera [Col. 0712B] monoperae, quando illam facere debent, praecipitur, similiter sine ulla differentia faciant [1145 1Kb] .

30. Ut quoniam in quibusdam locis coloni, tam fiscales quam et de casis Dei, suas hereditates, id est mansa [1146 1Kb] quae tenent, non solum suis paribus [1147 1Kb] , sed et clericis canonicis ac villanis presbiteris et aliis quibuscumque hominibus vendunt et tantummodo sellam retinent, et hac occasione sic [1148 1Kb] destructae fiunt [1149 1Kb] villae, ut non solum census debitus inde non possit exigi, sed etiam quae terrae de singulis mansis fuerunt [1150 1Kb] , jam non possint agnosci; constituimus ut praecipiatur a nostris ministerialibus, et a ministris ecclesiasticis, ut hoc nullo modo de cetero fiat, ne villae destructae atque confusae fiant: et quicquid de singulis mansis sine licentia dominorum [Col. 0712C] vel magistrorum per quoscumque venditum est, recipiatur, et singulis mansis [1151 1Kb] de quibus terrae venditae sunt, et de quibus census decidit [1152 1Kb] propter eorum impossibilitatem qui [1153 1Kb] mansa deservire non possunt, restituatur; et juxta qualitatem vel quantitatem terrae, vel vinearum ad singulos mansos pertinentium, postquam restaurati fuerint, ab unoquoque manso census ad partem dominicam exigatur.

31. De adventitiis istius terrae, quae a Nortmannis devastata [1154 1Kb] est, constituimus, ut sicut in capitulari avi nostri Karoli imperatoris habetur, unusquisque comes de suo comitatu et nomina eorum, et qui sunt [1155 1Kb] eorum seniores [1156 1Kb] , describi faciant, et ipsos advenas, qui a tempore avi nostri atque a [Col. 0712D] tempore domini et [1157 1Kb] patris nostri in illorum comitatibus commanent [1158 1Kb] , secundum consuetudinem quae illorum temporibus fuit, eos ibi manere permittant. Illos vero qui propter persecutionem Nortmannorum nuper de istis partibus in illas partes confugerunt, [Col. 0713A] episcoporum missi cum missis rei publicae taliter de illis [1159 1Kb] partibus in istas [1160 1Kb] partes venire faciant, ut non opprimantur, nec aliquis [1161 1Kb] census vel quaecumque exactio ab illis exigantur; et habeant licentiam, quae in illis partibus suo servitio promeruerunt vel quocumque justo ingenio adepti sunt [1162 1Kb] , commendandi. Et illi qui nullum lucrum de opere in vineis sperant, Kalendis Septembris unusquisque ad locum suum [1163 1Kb] jam perventus sit. Et qui lucrum de vineis in illis partibus promeruerit [1164 1Kb] , octo dies post missam sancti Remigii in istas partes [1165 1Kb] jam sit perventus, et sibi in istis partibus in futurum provideat, et suo seniori serviat. Et si necesse illi [1166 1Kb] fuerit, ad missam sancti Martini ad suum conductum in illas partes redeat, et usque ad Kalendas Aprilis [Col. 0713B] ibidem immorandi [1167 1Kb] licentiam habeat [1168 1Kb] ; indeque ad terram suae nativitatis et ad senioratum [1169 1Kb] suum unusquisque redeat, et usque ad medium Maium propter seminationem ibidem maneat [1170 1Kb] ; indeque, si illi [1171 1Kb] necessitas fuerit, ad suum conductum redeat; et inde ad messiones in terram suam unusquisque redeat [1172 1Kb] , et de cetero ibidem permaneat [1173 1Kb] . Si autem de istis partibus in illis partibus femina maritum aut maritus feminam accepit, illud conjugium, quia non est legale neque [1174 1Kb] legitimum, sicut Leo in suis decretis et sanctus Gregorius in suis epistolis monstrant, dissolvatur; et cujus mancipium vir vel femina fuerit [1175 1Kb] , suum quaeque potestas recipiat, et suae potestatis homini conjungere faciat. Et si infantes inde nati sunt, secundum legem [Col. 0713C] et [1176 1Kb] antiquam consuetudinem [1177 1Kb] nostram [1178 1Kb] infantes matrem sequantur. In illis autem regionibus quae legem Romanam sequuntur, secundum eandem legem [1179 1Kb] fieri exinde [1180 1Kb] decrevimus.

32. Ut conlimitanei et vicini comites in una die, si fieri potest, mallum [1181 1Kb] non teneant, maxime post octavas paschae, propter Francos homines et advocatos, qui ad utraque malla non possunt occurrere; sed mittant sibi invicem missos. Et si unus die Lunis mallum habuerit, alter die Jovis aut die Lunis sequentis hebdomadae mallum habeat. Et ne grave ei sit qui suum mallum interjecit, qui uno anno primus tenuerit mallum, sequenti anno consentiat alteri primum tenere. Et si sacramenta legalia in primo die Lunis post pascha juranda devenerint, aut in [Col. 0713D] aliis feriis quando mallum tenere debuerat [1182 1Kb] , mittat unusquisque comes missum suum, qui ipsa sacramenta [1183 1Kb] auscultet, ne ipsi homines jectivi [1184 1Kb] inveniantur. Et ipse sic mallum suum teneat, ut barigildi ejus et advocati qui in aliis comitatibus rationes [Col. 0714A] habent, ad [1185 1Kb] suum mallum occurrere [1186 1Kb] possint.

33. Et quia sacramenta post quadraginta noctes legaliter juranda accipiuntur, et in praefatis praedecessorum et progenitorum nostrorum capitulis invenitur, ut postquam comes et pagenses de qualibet expeditione hostili reversi fuerint, ex eo die super 40 noctes [1187 1Kb] sit bannus resisus, quod in lingua Theodisca [1188 1Kb] scastlegi [1189 1Kb] , id est armorum depositio, vocatur, multi inde contendunt, et se [1190 1Kb] inter se [1191 1Kb] jectiscunt. Alii enim suum sacramentum quadragesimo die, in quo illud accipiunt, jurare volunt; et in tantum contendunt, ut etiamsi intra quadragesimam sacri jejunii quadragesimus dies advenerit, suum sacramentum se jurare debere contendant [1192 1Kb] , et contra [Col. 0714B] causatores [1193 1Kb] suos, si ad hoc audiendum non venerint, jectiscant [1194 1Kb] . Numerant enim dies, et non numerant cum eis noctes; sicut [1195 1Kb] numerantur dies et non numerantur noctes a Nativitate Domini usque ad Purificationem sanctae Mariae et a Resurrectione Domini usque ad Ascensionem Domini. Quadragesimo enim die et purificatio sanctae Mariae a nativitate Domini, et quadragesimo die a resurrectione Domini, quae est in Dominica die, ascensio Domini celebratur, quae evenit quinta feria, id est Jovis die. Et de diebus sine memoria noctium [1196 1Kb] , Dominus per Jonam prophetam dicit: Adhuc quadraginta dies, et Ninive subvertetur. Et quadraginta dies simul cum noctibus in jejunio Heliae prophetae, et Moysi [1197 1Kb] quando legem secundo accepit, et ipsius Domini jejunio computantur. [Col. 0714C] In quibus sex septimanae, id est quadraginta et duo dies, fiunt usque ad resurrectionem Domini, quae fit in Dominica die, sicut et initium Quadragesimae. Et haec non sine Dei mysterio [1198 1Kb] fiunt, per quem conditores legum justa decernunt. Unde, sicut in quibusdam regionibus [1199 1Kb] rectius tenere comperimus, una cum consensu et [1200 1Kb] fidelium nostrorum consilio [1201 1Kb] constituimus, ut ab ipso die quo sacramentum accipitur, post quadraginta dies et quadraginta noctes, id est, quadragesimo secundo die de [1202 1Kb] sex septimanis [1203 1Kb] , ipsa feria qua illud sacramentum accepit, sicut [1204 1Kb] Pascha ipsa feria fit qua initium Quadragesimae accipitur, qui sacramentum legaliter accipit [1205 1Kb] legaliter in locis constitutis juret, sicut in Capitulorum libris decessorum et progenitorum [Col. 0714D] nostrorum continetur. Et amodo nulla dissensio vel retractatio in regno nostro a quolibet ex hoc fiat. Quod mandatum nostrum si quis contemnere praesumpserit, bannum nostrum, id est sexaginta solidos, componat. Et si ipsa dies intra Quadragesimae sacra [Col. 0715A] jejunia evenerit, nemo illud sacramentum quod accepit in quadragesima jurare praesumat; quia ex hoc jam etiam [1206 1Kb] manifestam Dei vindictam vidimus et audivimus. Et si quis [1207 1Kb] praesumpserit, similiter bannum nostrum componat, et inde poenitentiam episcopali judicio faciat. Ipsam autem quadragesimam a quarta feria, id est a capite jejunii, cum ipsa quarta feria, qua publice poenitentes poenitentiam accipiunt, observari usque ad sanctam resurrectionem secundum consuetudinem antiquam praecipimus. Sed expectet qui sacramentum ante quadragesimam servatum accepit, si quadraginta dies et quadraginta noctes ante illam [1208 1Kb] quadragesimam non habuit, sine ulla [1209 1Kb] legali compositione vel jectitione [1210 1Kb] usque ad diem Lunis post octavas [1211 1Kb] Paschae; et [Col. 0715B] tunc quod legaliter accepit, legaliter et [1212 1Kb] perficiat.

34. Notum fieri volumus omnibus Dei et nostris fidelibus, quoniam [1213 1Kb] quidam comites nostri nos consuluerunt de illis Francis hominibus qui censum regium de suo capite sed et de suis rescellis [(151) 1Kb] debebant, [1214 1Kb] qui tempore famis, necessitate cogente, seipsos ad servitium vendiderunt. Unde cum episcopis et ceteris Dei ac nostris fidelibus tractavimus quid nobis esset agendum; et quod cum eis inde invenimus [1215 1Kb] ac constituimus, praesenti edicto decrevimus [1216 1Kb] . Id est, quia non in lege Salica ex hoc expressius quiddam [1217 1Kb] invenimus, continetur tamen in tertio Capitulorum libro capitulo 29 de homine libero qui se loco wadii tradidit in alterius potestatem, et ibi constitutus damnum aliquod cuilibet fecerit, ut is [Col. 0715C] qui eum loco wadii suscepit, aut damnum solvat, aut hominem in mallo productum amittat, perdens simul debitum propter quod eum pro wadio suscepit; et qui damnum fecit, dimissus juxta qualitatem rei cogatur emendare. Si vero liberam feminam habuerit, et usque dum in pignore extitit filios habuerint, liberi permaneant. Et in lege digito Dei scripta legimus, ut si attenuatus fuerit frater noster et se in servitium tradiderit, sex annis serviet illi qui eum emit, et septimo liber egredietur gratis. Quae sacra historia et observantes moraliter aedificat, et altiori sensu intelligentes inluminat. In lege etiam quam praedecessores nostri et nominatissimi imperatores constituerunt de his qui filios suos, fame aut alia aliqua necessitate cogente, vendunt, plura habentur capitula [Col. 0715D] quae omnia hic [1218 1Kb] non necesse duximus ponere. Tamen illud capitulum quod cum sanctis ecclesiasticis regulis ex maxima parte concordari invenimus, hic [1219 1Kb] ponere necessarium duximus, in quo dicit: »Ut quicumque ingenui filios suos, quod et de ipsis liberis hominibus qui se vendunt observari volumus, [Col. 0716A] qualibet necessitate seu famis tempore vendiderint, ipsa necessitate compulsi, emptor si quinque solidi emit, sex recipiat: si decem, duodecim solidos similiter recipiat: aut [1220 1Kb] si amplius, secundum suprascriptam rationem augmentum pretii consequatur.« Sanctus [1221 1Kb] etiam Gregorius de his qui liberi a paganis capti fuerint, si aliquis eos redemerit, ipsi qui redempti sunt procurent, ut tantum pretium redemptori suo donent sicut ab eo redempti fuerunt, et in sua libertate permaneant. Si autem ecclesia eos redemerit, gratis sine aliqua compositione liberi fiant Quod et nos per regnum nostrum, una cum consensu et [1222 1Kb] fidelium nostrorum consilio [1223 1Kb] , observari regia auctoritate praecipimus. Et si quis dixerit qui [1224 1Kb] non vult, aut tempore famis, aut pro alia necessitate [Col. 0716B] pretium suum dare pro libero homine, si semper illum servum habere non debet, adtendat quid ei Dominus per apostolum suum dicat: Qui habuerit, inquiens, substantiam hujus [1225 1Kb] mundi, et viderit fratrem suum necesse habere, et clauserit viscera sua ab eo, non manet caritas Dei in eo. Et qui non habet hanc caritatem, etiamsi ad martyrium et ad ignem se tradiderit, sine ista caritate remissionem peccatorum suorum habere non poterit, et nullatenus in regnum Dei intrabit, quia pro Deo suos denarios vel suam annonam, quae a Deo accepit, dare non indurat, cum Deus seipsum et sanguinem suum pro eo in cruce, clavis et lancea transfixus, fudit. Et quia hominum ingenia qui Deum non timent, diabolo suadente, multa mala excogitant, potest fieri, ut qui tales homines [Col. 0716C] liberos, necessitate ut diximus cogente, in servos suscipiunt, in alteras partes illos dispendant et vendant. Propterea una cum consensu et [1226 1Kb] fidelium nostrorum consilio [1227 1Kb] constituimus, quod in antiquis legibus decretum invenimus, ut si hujusmodi personas aliqui aut ad extraneas gentes aut ad transmarina loca transferre aut venundare praesumpserint, ipse qui hoc contra statuta praesumpserit, constitutionem regii banni componat. Et si talis homo antea liber, usque dum in tali servitio fuerit, de libera femina filios habuerit, ipsi filii liberi permaneant, sicut in praefato 29 capitulo 3 [1228 1Kb] libri capitulorum praedecessorum ac progenitorum nostrorum habetur de eo qui se loco wadii in alterius potestatem commiserit: salva constitutione legis Romanae [Col. 0716D] in eis qui secundum illam vivunt.

35. Et sciant comites nostri, quia per singulos comitatus missos nostros dirigemus, qui specialiter de his quae nunc constituimus inquirant, qualiter in his nostram jussionem adimplere certaverint, sicut in secundo libro capitulorum praedecessorum ac progenitorum [Col. 0717A] nostrorum continetur, capitulo 18. Et quicumque neglegens inde inventus fuerit, praecipiemus ut ante nostram praesentiam venire jubeatur, et rationem reddat, utrum hoc quod jussimus facere noluerit, aut non potuerit; aut si aliqua re praepediente id facere non potuit, cur nobis ipsam impossibilitatem ad tempus non adnuntiavit. Quia si ipse hoc non voluit, aut suae negligentiae causa non potuit, nos talem invenire volumus, qui hoc quod jubemus servare velit aut possit.

36. Volumus, ut sicut in secundo libro capitulorum decessorum ac progenitorum nostrorum continetur capitulo 24, haec capitula quae nunc et alio tempore consultu fidelium nostrorum a nobis constituta sunt, a cancellario nostro archiepiscopi et comites [Col. 0717B] eorum [1229 1Kb] de propriis civitatibus, modo aut per se aut per suos missos accipiunt; et unusquisque per suam dioecesim ceteris episcopis, abbatibus, comitibus, aut [1230 1Kb] aliis fidelibus nostris ea transcribi faciant, et in suis comitatibus coram omnibus relegant, ut cunctis nostra ordinatio et voluntas nota fieri possit. Cancellarius autem noster nomina episcoporum et comitum qui ea accipere curaverint, notet, et ea ad nostram notitiam perferat, ut nullus hoc praetermittere praesumat.

37. Et quoniam fideles nostri in istis qui in Sequana fiunt et in aliis operibus laborant, et heribergum nostrum, quod praeterito anno hic fieri jussimus, homines de illa parte Sequanae in istas partes venientes, et de istis partibus in illas partes euntes [Col. 0717C] destruxerunt per occasionem, quia in illo contra debitam reverentiam manere coeperunt, et nunc istud heribergum non sine labore et dispendio fidelium nostrorum fieri fecimus, volumus et expresse mandamus, ut sicut nec in nostro palatio, ita nec in isto heribergo [1231 1Kb] aliquis alius [1232 1Kb] sine nostra jussione manere praesumat, nec [1233 1Kb] illud aliquis destruat. Quod si aliquis praesumpserit, et a custodibus quos ad hoc deputatos habemus, nobis notum factum fuerit, non sine debita vindicta praesumptor evadet. Quia semper parati esse volumus, et vos paratos esse jubemus, ut in istis partibus, et in aliis quibuscumque nobis necesse fuerit, et contra paganos et contra alios quoscumque, sicut consuetudo fuit, et vestri antecessores nostris antecessoribus auxilium [Col. 0717D] praebuerunt, et vos nobis debitum et necessarium [Col. 0718A] adjutorium exhibuistis, ita nunc et semper communiter ad Dei voluntatem et sanctae Ecclesiae atque istius christianitatis defensionem, et nostram communem salutem et pacem obtinendam et defendendam in omnibus, quantum Deus auxilium praestare dignatus fuerit, parati [1234 1Kb] semper et in omnibus simus.



Et post haec omnia lecta.

1. Monemus fidelitatem vestram, ut haec firmiter observetis, et semper sicut Dei et nostri dilecti fideles parati sitis, ut si necessitas nobis evenerit, aut contra paganos aut contra quoscumque alios, ut statim quando unicuique nuntius venerit aut nobis necesse audierit, sine ulla dilatione hostiliter praeparatus in Dei et nostrum servitium ad communem [Col. 0718B] utilitatem possit movere et certissime nobis occurrere. Et volumus et expresse mandamus, ut quicumque istis temporibus castella et firmitates et haias sine nostro verbo fecerunt, Kalendis Augusti omnes tales firmitates disfactas habeant; quia vicini et circummanentes exinde multas depraedationes et impedimenta sustinent. Et qui eas disfacere non voluerint, comites in quorum comitatibus factae sunt eas disfaciant. Et si aliquis eis contradixerit, ad tempus nobis notum facere curent. Qui si hoc, sicut mandamus, adimplere neglexerint, sciant, quia sicut in istis capitulis et capitularibus praedecessorum nostrorum continetur, tales comites quaeremus et in illorum comitatibus constituemus, qui nostrum mandatum facere velint [Col. 0718C] et possint.

2. Et qui interpellatus est ut hic aliquam causam debeat diffinire, hic stet, usquequo diffinita sit ratio de qua interpellatus habetur. Et qui pro sua causa hic demorandi habet necessitatem, et ipse nobiscum stare poterit quantum ei necessitas fuerit. Sed et vassalli nostri cum tantis hominibus sicut eis commoditas fuerit, nobiscum remaneant et nobiscum pergant.

3. Vos autem alii, sed et ipsi qui nobiscum remanebunt, in eundo, et in patria remanendo, et ad nos redeundo, pacem a nobis communiter confirmatam servantes, ite cum Dei et nostra gratia. Et Deus nobis concedat ut cito et per plures annos sani et laeti nos invicem videamus, et de Dei [Col. 0718D] super nos misericordia et gratia gaudeamus.




[Col. 0717]
HLUDOWICI GERMANICI ET KAROLI II PACTUM TUSIACENSE. (An. 865. Febr. 19.) [1Kb]





[NOTA.]
[Col. 0717D]

Anno [1235 1Kb] incarnationis Dominicae 865 Kalend. Martii, haec quae sequuntur Hludowicus et Karolus reges in Tusiaco villa populo adnuntiaverunt.

Sicut vos et plures alios audisse credimus, jam [Col. 0718D] secundo et tertio in isto tempore convenire insimul proposuimus: sed variis occupationibus praepedientibus, hoc usque modo implere nequivimus. Nunc quia, Deo gratias, insimul convenimus, volumus [Col. 0719A] vos scire, quoniam ad nullius deceptionem vel condemnationem, neque pro ulla indebita cupiditate insimul convenimus. Propter quae autem, excepto debito ac fraterno desiderio ut nos invicem dilectione mutua videremus, noster conventus fuerit, vobis nota facere volumus, et quae Deo placita et nobis ac fidelibus nostris salubria et proficua sunt, una cum Dei adjutorio et vestro ac ceterorum communium fidelium nostrorum consilio et auxilio, tenere immutabiliter et augere utiliter volumus.

1. Primo nostras et sanctae Dei Ecclesiae ac regni nobis commissi necessitates, fraterne et sincera mente ad invicem exposuimus.

2. Illa quae nuper cum fidelium nostrorum consilio [Col. 0719B] apud Confluentes inter nos confirmata fuerunt, diligenter rememoravimus, quae inviolabiliter adjuvante Domino conservabimus.

3. Sicut Deus hoc in corde nostro videt, volumus et vos scire, quoniam de corde puro, et conscientia bona, et fide non ficta adunati, id est unanimes effecti sumus, quantum ipse dederit a quo est omne datum optimum et omne donum perfectum, ad Dei voluntatem, et nostrum communem honorem et salvamentum, et ad sanctae Dei Ecclesiae statum, et sacerdotum ac servorum ejus debitum honorem et vigorem, ac regni nobis a Deo commissi soliditatem restituendam et conservandam; ut Ecclesia et regnum, quod Deus in manus progenitorum nostrorum adunavit, et nobis [Col. 0719C] misericordia sua commisit, in nostro tempore necessariam defensionem et tuitionem, et honorem atque soliditatem habeat.

4. Quoniam, sicut dicit sancta Scriptura, qui suorum et maxime domesticorum curam non habet, fidem negavit, et est infideli deterior, consideravimus et confirmavimus in fide nostra inter nos de uxoribus et filiis nostris, qui ita fideliter nobis subditi et obedientes fuerint sicut filii patribus et suis senioribus esse debent, ut unusquisque nostrum alterius filios sicut proprios in vera dilectione habeat; et qui superstes de nobis alteri fuerit, illius qui decesserit uxori et filiis, sicut inter nos convenit debitum et necessarium adjutorium praestet et fidem conservet.

5. Consideravimus et statuimus ut communes [Col. 0719D] fideles nostri, quorum consilio et auxilio sanctam Dei Ecclesiam et regnum nobis commissum gubernare debemus, debitum honorem et salvamentum habeant. Et ipsi ad Dei voluntatum, et ut nostrum debitum honorem et vigorem et salvamentum, et ad sanctae Dei Ecclesiae statum, et ad regni soliditatem et defensionem, qualiter populus in regno nostro legem et justitiam et pacem ac tranquillitatem habeat, de corde puro, et conscientia [Col. 0720A] bona, et fide non ficta, fideli consilio et auxilio nobis sint in omnibus adjutores. Et si aliquis, quod absit, ab hoc deviare tentaverit, unanimiter ut ad hoc redeat illum convertere decertemus. Et si ad hoc reduci non potuerit, unanimiter studeamus, ut vel sibi soli noceat; et contra hoc quod salubriter conservare debemus, non possit damnabiliter agere. Et omnes, tam nobis amici, quam et contrarii, certissimum teneant, quoniam qui contra quemlibet nostrum quiddam adversi machinatus vel molitus fuerit, apud alium locum familiaritatis et amicitiae non habebit.

6. Vos scitis qualiter nepos noster Hlotharius per suam juventutem, et per levium hominum consensum et hortamentum, et etiam per eorum favorem qui illum salvare debuerant, fecit et facit [Col. 0720B] contra illam legem, quam Deus primo in paradiso primis hominibus dedit, et quam in evangelio per praesentiam carnis cum hominibus habitans renovavit et confirmavit, quae ad omnes homines pertinet qui secundum Deum legitimo utuntur conjugio. Unde et universalis Ecclesia Dei pulsatur, et sacerdotes sunt dehonorati, et populus Christianus sicut de mali morbi contagio est maculatus. Propterea quod Deus dixit: Diliges proximum tuum sicut teipsum, et sicut scriptum est: Ipse os nostrum et caro nostra est, et ecclesia nobis et illi commissa et regnum unum est, et populus ac christianitas una est, consideravimus, ut ad illum missos nostros mittamus, et ei tale consilium mandemus qualiter et ipse coram Deo salvus et coram [Col. 0720C] seculo honoratus esse valeat, et ecclesia et regnum, quod illi ad salvationem commissum est, solidum esse possit, et populus Dei salvus sit, et legem ac justitiam et pacem ac tranquillitatem habeat.

7. Quia etiam ipse suos missos ad nos transmisit quasi consilium quaerens, per nostros missos et de his unde nobis mandavit, quantum nobis Dominus dedit, ei verum et sincerum concilium remandamus, et talem voluntatem nostram esse erga eum sicut vobis dicimus, illi per eosdem missos nostros mandamus.




KAROLI CAPITULA MISSIS DATA. (Ann. 865. Febr.)





[NOTA.]

Excipiunt pactum superius in codice Laudunensi, [Col. 0720D] unde ea Sirmondus publici juris fecit. Baluzius ea ope codicum a nobis etiam adhibitorum 4) bibl. regiae Parisiensis n. 4626 saec. X, olim Bigotiani, et 5) bibl. ejusdem n. 4761, olim Divionensis, emendavit.

Haec quae sequuntur capitula misit domnus rex Karolus in Burgundiam exequenda per Gauslenum [1236 1Kb] et Fulconem et per Waltarium et Lantwinum [1237 1Kb] , de Tusiaco, anno incarnationis Dominicae [1238 1Kb] .

In nomine sanctae et individuae trinitatis. Karolus gratia Dei rex, omnibus episcopis, abbatibus, [Col. 0721A] abbatissis, comitibus, et vassis nostris, seu cunctis Dei et nostris fidelibus in regno Burgundiae consistentibus, salutem. Volumus et expresse praecipimus ut in his quae subjuncta [1239 1Kb] sunt exequendis, et in aliis quae ad Dei voluntatem et sanctae Ecclesiae statum, atque ad nostram fidelitatem et ad nostrum honorem, ac ad regni soliditatem, necnon ad commune fidelium nostrorum salvamentum pertinent, unusquisque secundum quod suo ordini et suae personae competit, istis missis nostris obedientes et adjutores in omnibus existatis.

1. Ut sicut nostri infideles et communes contrarii nostri se invicem confirmaverunt ad nostram contrarietatem, ut nullus de his quae consideraverint suum parem discooperiat vel prodat, neque ad [Col. 0721B] illa quae adimplere volunt dimittat, ita fideles nostri se confirment ad Dei voluntatem et nostram fidelitatem, et ad honorem et sanctae Ecclesiae statum, et regni utilitatem, et illorum commune adjutorium et salvamentum. Et nullus fidelium nostrorum cuicumque infideli nostro quocumque modo se conjungat, aut in aliquo faveat, vel in quacumque causa in qua illum impedire potuerit illi parcat, nisi statim ad fidelitatem nostram se convertere voluerit. Et si pro certo cognoscere potuerit, qui contra istud capitulum fecerit, non nobis celet. Et si aliquis audierit, quod pari suo fideli nostro necessitas evenerit aut evenire debeat ad resistendum infideli nostro, non expectet ut illi hoc mandetur, sed statim sit praeparatus, sicut Dei fidelis et noster, [Col. 0721C] ad suum parem in nostra fidelitate adjuvandum, et quantum potuerit pergere festinet.

2. Ut omnes qui fidelitatem nobis adhuc promissam non habent, fidelitatem nobis promittant; sicut in capitulis avi et patris nostri continetur.

3. Ut qui fidelitatem nobis promiserunt, et post illud sacramentum ad infideles nostros in nostrum damnum se conjunxerunt, proprietas illorum in nostrum indominicatum recipiatur, donec ipsi per fidejussores in nostram praesentiam veniant.

4. Ut nullus infidelium [1240 1Kb] nostrorum, qui liberi homines sunt, in nostro regno immorari vel proprietatem habere permittatur, nisi fidelitatem nobis promiserit, et noster aut nostri fidelis homo deveniat.

[Col. 0721D] 5. Ut illae traditiones injustae et a nostris antecessoribus atque a nobis prohibitae, quae factae sunt aut mulieribus aut matribus aut quibuscumque personis, ut liberius ipsi traditores nostram infidelitatem perficere possint, aut ut justitiam in comitatibus non reddant, tanquam factae non fuerint, pro nihilo habeantur. Et sicut ipsi ipsos alodes in sua manu tenuissent, ita de ipsis alodibus fiat. Et si nec ita ad fidelitatem nostram aut ad justitiam reddendam adduci potuerint, ipsi alodes in nostrum dominicatum recipiantur, et certa illorum descriptio [Col. 0722A] nobis adportetur. Ipsi autem infideles nostri in nostro regno locum habere non permittantur. Similiter et de commendationibus quarumlibet facultatum vel pecuniarum fiat; et si ad casam Dei aliquid commendatum habent, ipse episcopus vel rector ecclesiae ubi commendatae sunt, aut illis praesentaliter in praesentia missorum nostrorum reddant qui eas commendaverunt, aut coram missis nostris sigillentur, et sub sigillo custodiantur, donec ipsi veniant qui eas commendaverunt, et coram missis nostris illas recipiant, et perinde distringantur, ut ad fidelitatem nostram et ad pacem ecclesiae ac regni revertantur.

6. Ut de injustis commutationibus quae ad casas Dei factae sunt sine regia auctoritate, missi nostri [Col. 0722B] inquirant, et eas [1241 1Kb] dissolvant, sicut in capitularibus avi et patris nostri continetur. Et si mortua manus vel praeceptum regium super eas interjacet, describantur diligenter atque fideliter qualiter factae sunt, et nobis missi nostri renuntient; et signatis ipsis praeceptis, sicut lex Romana praecipit, ad nostram praesentiam deferri faciant, sicut in capitularibus progenitorum nostrorum continetur.

7. Quia, ut comperimus, plures nobis petierunt alodes, et petentes parum, plus inde acceperunt, volumus ut missi nostri hoc diligenter inquirant et describant, et ipsos homines cum praeceptis ad nostram praesentiam venire faciant.

8. Ut missi nostri de omnibus censibus vel paraveredis quos Franci homines ad regiam potestatem [Col. 0722C] exsolvere debent, inquirant, et ubi per neglectum dimissum est, exsolvi faciant, et diligenter de singulis comitatibus cuncta describant; et nobis renuntient. Similiter et de terris [1242 1Kb] censalibus, et de rebus ad casas Dei traditis, unde census ad partem regis exivit antiquitus. Et si aliquis aliquam auctoritatem regiam inde ostenderit, ad nostram praesentiam ipsam auctoritatem deferri faciant.

9. (ANSEG. IV, c. 48.) Ut missi nostri de locis ad claustra canonicorum vel monachorum, ubi necesse fuerit, nostra auctoritate exsequantur, sicut in capitularibus avi et patris nostri continetur.

10. (Cap. 49.) Ut de nonis et decimis ad casas Dei reddendis missi nostri exsequantur, sicut in [Col. 0722D] praefatis capitularibus continetur.

11. (cap. 85.) Ut de uno manso ad ecclesiam dato nullus census neque caballi pastus a senioribus de presbyteris requiratur, sicut in praefato capitulari continetur. Sed neque de terrulis ac vineolis pro loco sepulturae ad easdem ecclesias datis, neque de decimis, sicut in canonibus et in praefatis capitularibus continetur. (Cap. 84.) Et ubi inventum fuerit et a missis nostris, quod seniores sine conscientia episcoporum presbyteros de ecclesiis ejiciunt vel in ecclesiis statuunt, missi nostri sicut in praefatis capitularibus continetur, inde faciant. Et episcopi de [Col. 0723A] clericis hominum nostrorum ita faciant, sicut in eisdem capitularibus continetur.

12. Ut missi nostri justitias, quantum temporis qualitas permiserit, omnibus indigentibus faciant; et quod modo pro qualitate vel brevitate temporis facere non potuerint, comitibus commendent, ut tempore congruo eis legem et justitiam faciant. Et in suis memorialibus adnotent de quibus comitibus commendaverunt; ut si iterum illi homines se reclamaverint quod justitiam habere non potuerunt, nos ipsi investigemus et decernamus quare hoc ipsi comites demiserunt.

13. Ut si infideles nostri se adunaverint ad devastationem regni nostri, fideles nostri, tam episcopi, quam abbates, et comites, et abbatissarum [Col. 0723B] homines, sed et ipsi comites ac vassi nostri, seu ceteri quique fideles Dei ac nostri, de uno missatico se in uno adunare procurent. Et missi nostri de ipso missatico providentiam habeant, qualiter unusquisque episcopus, vel abbas, seu abbatissa, cum omni plenitudine et necessario hostili apparatu, et ad tempus, suos homines illuc transmiserit cum guntfanonario [1243 1Kb] [(152) 1Kb] qui de suis paribus [1244 1Kb] cum missis nostris rationem habeat; et qualiter ipsi comites et vassi nostri seu ceteri quique Dei fideles ad hoc occurrerint, nobis scripto renuntient. Et si de uno missatico ad hoc praevalere non potuerint, ad alium missaticum celeriter missos suos dirigant, et omnes, sicut praediximus, de alio missatico [Col. 0723C] ad illos qui indigent praeparati occurrant. Et si illi duo missatici ad hoc non suffecerint, nobis ad tempus hoc mandent, qualiter aut per nos, aut per filium nostrum, aut sicut viderimus, eis necessarium solatium transmittamus, quatenus in regno nostro nullus noster infidelis vel contrarius locum nocendi habeat.

14. Ut quia, sicut audivimus, quidam in domibus suis resident quamdiu pacem habere possunt, et cum [Col. 0724A] necessitas venit, dicunt se in nostrum venire servitium, nolumus ut aliquis de his qui in illa terra manent, et eam contra inimicos nostros defendere debent, deinceps hanc occasionem habeat; sed cum necessitas fuerit, sicut praediximus, ad missos nostros et ad pares suos occurrant. Et si nos eum [1245 1Kb] specialiter ad nos venire mandaverimus, aut ipse nobis necessariam causam de nostra fidelitate nuntiare voluerit, plenitudinem hominum [1246 1Kb] suorum illic ad nostram fidelitatem exsequendam dimittat, et missis nostris vel paribus suis hoc notum faciat. Aliter autem in nullam partem de illa terra pergat, nisi cum communi consilio vel commendatione [1247 1Kb] missorum nostrorum aut reliquorum fidelium nostrorum qui illam terram defendere debent. Et missi nostri [Col. 0724B] cum episcopis et comitibus ac vassis nostris, qui super aquas commanent per quas infideles nostri ad regnum nostrum transeunt, ordinent qualiter illae naves custodiantur, ne infideles nostri ad regnum nostrum devastandum transire possint. Et per cujus neglectum ipsae naves postea bene custoditae non fuerint, nobis renuntietur, ut nos decernamus qualiter de illo contemptore praecepti nostri, quasi de proditore patriae, agi debeat.

15. Ut si missi nostri talem causam in illa terra invenerint, quam ad debitum finem nec per ista capitula, nec per capitula progenitorum nostrorum, neque per legalia capitula perducere possint, nobis rationabiliter et veraciter remandare procurent, ut [Col. 0724C] nos illis remandemus qualiter inde agere debeant.

16. Ut ministri comitum in unoquoque comitatu dispensam missorum nostrorum, a quibuscumque dari debet, recipiant, sicut in tractoria nostra continetur; et ipsi ministerialibus missorum nostrorum [1248 1Kb] eam reddant. Missi autem nostri provideant, ne pro hac occasione inde ministri comitum amplius, nisi quantum in tractoria nostra continetur, inde exigant [1249 1Kb] .




[Col. 0723]
HLOTHARII II SACRAMENTUM DE THEOTBERGA RECIPIENDA. (An. 865. Aug. 3.) [1Kb]

[Col. 0723C] Jurans promitto ego talis per haec quatuor sancta Christi evangelia, quae manibus meis tango, atque istas sanctorum reliquias, quia senior meus Hlotharius rex, filius quondam piae recordationis Hlotharii serenissimi imperatoris, amodo et deinceps accipiet [Col. 0723D] Theodbergam uxorem suam pro legitima matrona, [Col. 0724C] et eam sic habebit in omnibus, sicut decet regem habere reginam uxorem. Et propter jam fatas dissensiones neque in vita, neque in membris, neque a praedicto seniore meo Hlothario, neque a nullo hominum ipso instigante aut auxiliante vel etiam consentiente [Col. 0724D] aliquod malum habebit; sed eam sic habebit, [Col. 0725A] sicut regem decet habere uxorem legitimam: ea tamen ratione, ut sic se amodo custodiat, sicut decet uxorem suo seniori in omnibus observare honorem. Haec sunt nomina eorum qui hoc juraverunt: De comitibus Milo, Ratharius, Erlandus, Theutmarus, Weremboldus, Rocolfus comes. De vassalis Erleboldus, Vulfridus, Eidulfus, Bertmundus, Nithardus, Arnostus. Hoc juratum est super quatuor Dei evangelia atque pretiosissimum lignum sanctae Dominicae crucis et alias sanctorum reliquias, in loco qui dicitur Vindonissa, die tertia mensis Augusti, indictione 13. Hoc factum est temporibus domni ter beatissimi et coangelici Nicolai apostolici, mediante et constituente Arsenio venerabili episcopo, misso et apocrisiario summae sanctae catholicae [Col. 0725B] atque apostolicae sedis, apostolicam habente auctoritatem et legato ejusdem domni Nicolai apostolici. Nomina episcoporum in quorum praesentia [Col. 0726A] et qui interfuerunt, haec sunt: Harduicus archiepiscopus Besintionensis, Remedius archiepiscopus Laudunensis, Ado archiepiscopus Biennensis, Rodlandus archiepiscopus Arelatensis, Adventius episcopus, Mettensis, Atto episcopus Bardunensis, Franco episcopus sancti Landberti, Rataldus episcopus Stratiburgensis, Fulcricus capellanus et missus imperialis. De regno autem Karoli Isaac episcopus Linguinensis, Erkanraus episcopus Catalaunensis, de quorum manibus ex parte Karoli regis suscepta est Theodberga regina ab Arsenio, venerabili episcopo et legato apostolicae sedis, una cum praenominatis archiepiscopis et episcopis; adstantibus vero in eodem loco de diversis regnis nobilibus viris cum multitudine populi publice haec videntibus et audientibus, [Col. 0726B] quorum nomina per omnia non valuimus huic inferre paginae.




[Col. 0725]
HLUDOWICI II IMPERATORIS CONSTITUTIO DE EXERCITU BENEVENTUM PROMOVENDO. (An. 866.) [1Kb]



Constitutio promotionis exercitus observationis partibus Beneventi, sub indictione quinta decima.
[Col. 0725C]

1. Quicumque de mobilibus widrigild suum habere potest, pergat in hoste. Qui vero medium widrigild habet, duos juncti in unum qualitatem instruant, ut bene ire possint. Pauperes vero personae ad custodiam maritimam vel patriae pergant; ita videlicet, ut qui plus quam decem solidos habet de mobilibus, ad eandem custodiam vadant. Qui vero non plus quam decem solidos habet de mobilibus, nil ei requiratur. Si pater quoque unum filium habuerit, et ipse filius utilior patre est, instructus a patre pergat. Nam si pater utilior est, ipse pergat. Si vero duos filios habuerit, quicumque ex eis utilior fuerit, ipse pergat; alius autem [Col. 0725D] cum patre remaneat. Quod si plures filios habuerit, utiliores omnes pergant; tantum unus remaneat, qui inutilior fuerit. De fratribus indivisis, juxta capitularem domini et genitoris nostri volumus, ut si duos fuerint, ambo pergant. Si tres fuerint, unus qui inutilior apparuerit, remaneat; ceteri pergant. Si quoque plures omnes utiliores apparuerint, pergant; unus inutilior remaneat. De qua condicione volumus, ut neque per praeceptum, neque per advocationem, aut quamcumque occasionem excusatus sit, aut comes aut gastaldus vel ministri eorum ullum excusatum habeant; praeter quod comes in unoquoque comitatu unum relinquat qui eumdem locum custodiat, et duos cum uxore sua. Episcopi [Col. 0726C] ergo nullum laicum relinquant. Quicumque enim contra hanc institutionem remanere praesumpserit, proprium ejus a missis, quod [1250 1Kb] subter ordinatum habemus, praesentaliter ad nostrum opus recipere jussimus, et illum foras ejicere.

2. Omnibus enim notum esse volumus, quia jam a prioribus nostris juxta hanc institutionem tultae fuerunt, sed pro misericordia recuperare meruerunt. Nunc autem certissime scitote, cujuscumque proprietas tulta fuerit, vix a nobis promerebitur recuperatione.

3. A fluvio Pado usque Trebia sit missus Iotselmus. Inter Padum et Ticinum Eriulfus. Inter Ticinum et Adda Erembertus. Inter Adda et Addiza Landebertus. Ab Addiza usque Forum Julii Teodoldus. [Col. 0726D] Petrus et Arthemius episcopi, junctis secum missis episcoporum et comitum, Pisa, Luca; Pistoris et Lunis Teutmundus; Florentia, Volterra et Aritio Rodselmus; Clusio et Sena Andreas. In ministerio Witonis, Rimmo et Joannes episcopus de Forcona. In ministerio Verengari, Hiselmundus episcopus. In littore Italico, Ermefridus, Macedo, et Vulfericus.

4. Hi volumus ut populum ejiciant, et custodiam praevideant, et populum in castella residere faciant, etiam et cum pace. Nam si missus aliquis ausus fuerit praetermittere, quin ominibus [1251 1Kb] [(153) 1Kb] remanserint, praesentaliter proprium tollant, et eum foris ejiciant. Et si inventus fuerit ipse missus, proprium suum perdat. Et si comes aliquem excusatum, [Col. 0727A] aut bassalum suum, praeter quod superius diximus, dimiserit, honorem suum perdat. Similiter eorum ministri, si aliquem dimiserint, et proprium et ministerium perdant.

5. Quod si comes aut bassi nostri aliqua infirmitate detenti remanserint, aut aliquem excusatum retinuerint, aut abbates vel abbatissae si plenissime homines suos non direxerint, ipsi suos honores perdant, et eorum bassalli et proprium et beneficium amittant. De episcopis autem cujuscumque bassallus remanserint, et proprium et beneficium perdant.

6. Si quoque episcopus absque manifesta infirmitate remanserit, pro tali neglegentia ita emendet, ut in ipsa marcha resideat, quousque alia vice exercitus [Col. 0727B] illuc pergat.

7. Et ut certissime sciatis quia hanc expeditionem, in quantum Dominus largire dignatus fuerit [1252 1Kb] , plenissime explere volumus, constituimus ut episcopus, comes, aut bassus noster, si in infirmitate incerta detentus fuerit, episcopus quippe per suum missum, quem meliorem habet, comes vero et bassi nostri per se ipsos hoc sub sacramentum affirment, quod pro nulla occasione remansissent, nisi quod pro certissima infirmitate hoc agere non potuissent.

8. Omnes enim volumus ut omni hostili apparatu secum deferant, ut cum nos hoc prospexerimus [1253 1Kb] et inbreviare fecerimus, non neglegentes appareant, sed gratiam quoque nostram habere [Col. 0727C] mereantur.

9. Vestimenta autem habeant ad annum unum, victualia vero quousque novum fructum ipsa patria [Col. 0728A] habere poterit. Fagidis [(154) 1Kb] enim quicumque eundo et redeundo commotionem fecerit, vitae incurrat periculum.

10. Et quia etiam temporis congruentia imminet quadragesimale, in quo studenda sunt praecepta Dei, constituimus ut quicumque ecclesiam Dei fregerit, adulteria et incendia fecerit, vitae incurrat periculum. Quicumque caballum, bovem, friskingas, vestes, arma, vel alia mobilia tollere ausus fuerit, triplici lege componat; et liberum [1254 1Kb] armiscara, id est sella ad suum dorsum, ante nos a suis senioribus dirigatur, et usque ad nostram indulgentiam sustineat. Servi vero flagellentur et tundantur, et illorum domini, quae ipsi tulerunt, restituant. Quod si clamor ad seniores venerit, et ipsi talia non emendaverint, [Col. 0728B] tunc horum seniores ipsam compositionem faciant, et eadem armiscara, quamdiu nobis placuerit, sufficere compellantur.

11. Et hoc constituimus ut ex utraque parte justitia servetur. Videlicet nostri sicut circavicini, quae necessaria sunt, emenda. Vicini autem nullatenus carius quam suis circavicinis vendere praesumant.

12. Qui vero homicidia indiscrete et praesumptiose fecerit, vitae incurrat periculum.

13. Iter enim erit nostrum per Ravennam, exin mediante mense Martio in Piscaria, et omnis exercitus Italicus nobiscum. Tuscani autem, cum populo qui de ultra veniunt, per Romam veniant ad Pontem-curvum, inde Capuam, et per Beneventum descendant [Col. 0728C] nobis obviam Luceria octavo Kalendas Aprilis.




[Col. 0727]
CORONATIO HERMINTRUDIS REGINAE, QUANDO SACRATA EST ANNO 866, MENSE AUGUSTO, IN SYNODO SUESSIONENSI. [1Kb]



Adlocutio duorum episcoporum in ecclesia sancti Medardi quando Hermintrudis fuit consecrata in reginam.
[Col. 0727D]

Volumus vos scire, fratres, quia domnus et senior noster Karolus rex gloriosus nostrae humilitatis petiit devotionem, ut auctoritate ministerii nobis a Deo conlati, sicut ipse in regem est unctus et consecratus episcopali auctoritate, unctione sacra et benedictione, veluti in Scripturis legimus Dominum praecepisse ut reges ungerentur et sacrarentur in regiam potestatem, ita uxorem suam dominam nostram in nomine reginae benedicamus, sicut et a sede apostolica et a nostris decessoribus antea de aliis factum comperimus. Et ut non vobis sit mirum quare hoc petat, fraternitati vestrae rationem reddere maturamus. [Col. 0728D] Videlicet quia, sicut multis est cognitum, Deus omnipotens sua gratia istud regnum in manus suorum antecessorum mirabiliter adunavit. Quod ipsi decessores sui nobiliter gubernaverunt, et per successiones sua progenies usque ad haec tempora rexit. Et isti nostro seniori Deus filios, sicut vobis notum est, dedit: in quorum nobilitate ad sanctam ecclesiam et regnum, quod Deus illi ad regendum commisit, fideles illius spem maximam se habere sunt gratulati. De quibus ipse aliquos Deo obtulit, ut etiam de fructu ventris sui oblationem Deo offerret. Aliquos Deus adhuc aetate immatura sua gratia de hoc seculo rapuit, ne, ut scriptum est, malitia mutaret corda eorum. Aliquibus autem, quod vos non latet, suo judicio talem passionem permisit incurrere, [Col. 0729A] sicut fideles illius agnoscuntur dolere. Propterea petit benedictionem episcopalem super uxorem suam venire; ut talem sobolem ei Dominus de illa dignetur donare, unde sancta Ecclesia solatium, et regnum necessariam defensionem, et fideles illius desiderabile adjutorium, et ista Christianitas optabilem tranquillitatem et legem atque justitiam, dum illis quos adhuc habet, annuente et cooperante Domino, possit habere. Et de hoc in sanctis Scripturis habemus auctoritatem, quia sicut Dominus ad Abraham dixit: In semine tuo benedicentur omnes gentes, cui jam centenario de nonagenaria uxore Isaac filium dedit, ita et ipsum Isaac uxorem sterilem accipere fecit, ut et in hoc, sicut in multis solet facere, misericordiae suae largitatem ostenderet. Et inde dicit [Col. 0729B] Scriptura, quia deprecatus est Isaac Dominum pro uxore sua, eo quod esset sterilis, et concepit. Et non sit vobis mirum, cur antea hoc non fecit. Quia, sicut sacra Scriptura dicit, in primordio conjunctionis masculi et feminae dixit Dominus ad Evam: Ad virum tuum erit conversio tua, et ipse dominabitur tui. Et cum jam essent moribus in legitima conjunctione maturi et provectae aetatis Abraham et Sarra, et, ut sanctus Petrus dicit, Sarra obediebat Abrahae, dominum eum vocans, dixit Dominus ad Abraham, quod antea nec ipsi nec alio homini legimus illum dixisse: Omnia quae dixerit tibi Sarra, audi vocem ejus. Jam enim et Abraham presbyter merito vocabatur, et defecerant muliebria, id est omnis lascivitas Sarrae; et tunc acceperunt [Col. 0729C] benedictionem seminis benedicti a Domino, in quo benedicuntur omnes gentes. Amen. His ergo fulti auctoritatibus, in dispensandis Dei donis, qui ab illo ministri ejus sumus ad hoc constituti, ut Leo dicit, non debemus esse difficiles, nec devotorum petitiones negligere; maxime si ipsas petitiones evidentibus indiciis ex Dei viderimus inspiratione conceptas. Quia multiplex misericordia Dei ita saluti humanae subvenire decrevit, ut praecipue sacerdotum supplicationibus ipsa salus debeat obtineri. Cui operi, ut in sacris literis legimus, ipse Salvator intervenit, nec unquam ab his abest quae ministris suis exsequenda commisit dicens: Ecce ego vobiscum sum omnibus diebus. Et si quid per servitutem nostram bono ordine et gratulando implemus affectu, [Col. 0729D] ut Leo dicit, non ambigamus per Spiritum sanctum nobis fuisse donatum. Et ideo, fratres, quoniam ita est, et nostra pro vobis ministratio, et vestra erga nos conjuncta devotio, ut una fiat apud Dominum supplicatio, sicut legimus, quia ad hoc constituti sunt sacerdotes, ut prius pro suis, deinde pro populi orent peccatis, et oratio fiebat sine intermissione ad Deum pro Petro, id est pro omni episcoporum choro, orantibus nobis pro communi nostra, immo pro totius ecclesiae ac populi necessitate atque salute, commune votum etiam vestra communis prosequatur oratio apud eum qui facit unanimes habitare in domo, et vivit et regnat in secula seculorum. Amen.

[Col. 0730A] Oratio. Domine sancte, pater omnipotens, aeterne Deus, qui potestate virtutis tuae de nihilo cuncta fecisti, et dispositis universitatis exordiis, homini ad imaginem tuam facto inseparabile mulieris adjutorium condidisti, ac femineo corpori de virili dedisti carne principium, docens quia quod ex uno placuit tibi institui, non liceat ab homine separari, respice propitius super hanc famulam tuam maritali junctam consortio, quae tua se expetit protectione muniri. Sit in ea jugum dilectionis et pacis. Fidelis et casta nubat in Christo, imitatrixque sanctarum permaneat feminarum. Sit amabilis ut Rachel viro, sapiens ut Rebecca, longaeva et fidelis ut Sarra. Nihil in ea ex actibus suis auctor praevaricationis usurpet. Nexa fidei mandatis permaneat, uni thoro [Col. 0730B] juncta contactus inlicitos fugiat. Muniat infirmitatem suam robore disciplinae. Sit verecundia gravis, pudore venerabilis, doctrinis caelestibus erudita. Sit foecunda in tibi placita sobole, sit probata et innocens. Percipiat per hanc sacram misericordiae, et laetitiae, et exultationis olei unctionem sanitatem mentis, incolumitatem corporis, tutelam salutis, securitatem spei, corroborationem fidei, plenitudinem caritatis. Corona eam, Domine, corona justitiae, corona eam fructibus sanctis et operibus benedictis. Sit meritis et nomine atque virtute regina, adsistens in hoc seculo fide recta et operibus bonis, et in futuro honore et gloria coronata a dextris regis, in vestitu bonorum operum, circumdata virtutum varietate. Fac illam talem sobolem generare quae ad [Col. 0730C] paradisi tui pertineat hereditatem. Praesta, Domine, huic famulae tuae tantum caritatis affectum et misericordiae studium atque religionis augmentum, ut tuum jugiter promereatur auxilium. Callidi serpentis ab ea venena repelle, et lorica fidei indutam scuto salutis eam defende, actus ejus corrige, vitam emenda, mores compone, et eam in senectute bona ad coelestia regna digneris perducere. Per eundem Dominum nostrum.

Coronet te Dominus gloria et honore et sempiterna protectione. Qui vivit et regnat.

Deus omnipotens, qui benedixit Adam et Evam dicens: Crescite et multiplicamini, et patriarcharum benedixit conjugia, quique cum Tobia misit Raphael angelum suum, cujus ministerio daemonium effugavit [Col. 0730D] a Sarra uxore ipsius, benedicat te et illam futuram uxorem tuam, ut secundum praeceptum Domini effecti duo in carne una, quod Deus jungit, homo non separet, et det vobis benedictionem de rore caeli et de pinguedine terrae. Benedicimus enim vobis in nomine Domini: qui mittat angelos suos bonos, ut vos custodiant semper, et omnem phantasiam et nequitiam atque versutiam omnium malignorum spirituum et hominum a vobis depellant, et ab omni inquinamento omnis adulterii, omnibusque insidiis humanis et diabolicis protegant, muniant, et defendant. Gratia domini nostri Jesu Christi, qui amorem et timorem suum jugiter cordibus vestris infundat; ut consenescatis pariter in senectute [Col. 0731A] bona, et videatis filios filiorum vestrorum florentes in voluntate Domini, et pax vobiscum permaneat, atque in fide recta, ac bonis operibus, et concordia bona, et amore conjugali sincero, necnon et in confessione sanctae trinitatis et Ecclesiae catholicae [Col. 0732A] communione perseverantes, ad vitam perveniatis aeternam. Quod ipse praestare dignetur, cujus regnum et imperium sine fine permanet in secula seculorum. Amen.




[Col. 0731]
HLUDOWICI ET KAROLI CONVENTUS METTIS. (An. 868. Jun. exeunte vel Jul.) [1Kb]





[NOTA.]

[Col. 0731B] Anno incarnationis Dominicae 868, indictione prima, Mettis civitate apud sanctum Arnulfum, hae pactiones inter Hludowicum et Karolum gloriosos reges factae sunt, his praesentibus. Hincmaro archiepiscopo, Liutberto archiepiscopo, Altfrido episcopo, item Hincmaro episcopo [(155) 1Kb] , Witgario episcopo [(156) 1Kb] , Odone episcopo [(157) 1Kb] , regni Karoli gloriosi regis 29.

Amodo et deinceps ad Dei voluntatem, et sanctae Ecclesiae restaurationem et honorem atque defensionem, et ad nostrum communem honorem et salvamentum atque profectum, et ad salvationem ac pacem Christiani populi nobis commissi, isti fratri meo Karolo et consilio et auxilio in vera fraternitate, quantum Deus mihi scire et posse dederit, fidelis adjutor ero. Et si Deus nobis amplius adhuc [Col. 0731C] de regnis nepotum nostrorum donaverit, et in acquirendo [Col. 0732B] ac in dividendo, sicuti plus aequaliter aut nos aut nostri communes fideles invenerint quos communi consensu elegerimus, et in ipsa divisione consentiendo, et in habendo, et in conservando atque defendendo, tam istud quod habemus quam et quod nobis de praefatis regnis Dominus concesserit, absque dolositate aut deceptione vel superabreptione illi sincerus auxiliator et cooperator ero, sicut verus frater vero fratri per rectum esse debet; in hoc, ut ipse similiter erga me conservet. Mundeburdem autem et defensionem sanctae Romanae ecclesiae pariter conservabimus; in hoc, ut Romani pontifices nobis debitum honorem conservent, sicut eorum antecessores nostris antecessoribus conservaverunt. Sic me Deus adjuvet et isti sancti.


[Col. 0732C] Similiter et Karolus Hludowico promisit.





[Col. 0731]
KAROLI II CONVENTUS APUD PISTAS. (An. 869. Jun. exeunte, Julio.) [1Kb]





[NOTA.]

[Col. 0731C] Haec quae sequuntur capitula constituta sunt a domno nostro Karolo, rege glorioso, cum consilio et consensu episcoporum ac ceterorum Dei et suorum fidelium qui adfuerunt in loco qui dicitur Pistis, anno incarnationis Dominicae 869, anno autem regni sui 30, indictione secunda, et ab eo denuntiata sunt a se et ab omnibus fidelibus suis secundum uniuscujusque ordinem et personam inviolabiliter conservanda.

1. De honore et cultu Dei atque sanctarum ecclesiarum in regno nostro decernimus, ut sicut tempore avi et patris nostri excultae et honoratae fuerunt, et sicut a nostra largitate honoratae et ditatae sunt, vel deinceps fuerint, salva aequitatis ratione, ita sub immunitate permaneant. Archiepiscopi quoque et episcopi et ceteri sacerdotes ac servi et ancillae Dei, [Col. 0731D] quique vel quaeque in ordinis sui dignitate, honorem atque immunitatem secundum sacras leges et canones habeant.

2. Ut ab archiepiscopis et episcopis et ab aliis [Col. 0732C] fidelibus nostris honor regius et potestas ac debita obedientia, atque adjutorium ad regnum nostrum continendum et defensandum, nobis in omnibus et ab omnibus secundum uniuscujusque ordinem et dignitatem atque possibilitatem, sicut tempore antecessorum nostrorum juste et rationabiliter consueverat, exhibeatur.

3. Ut omnes nostri fideles veraciter sint de nobis securi, quia quantum sciero et juste ac rationabiliter potuero, Domino adjuvante, unumquemque secundum sui ordinis dignitatem et personam honorare et salvare et honoratum ac salvatum conservare volo, et unicuique eorum in suo ordine secundum sibi competentes leges, tam mundanas quam ecclesiasticas, [Col. 0732D] rectam rationem et justitiam conservabo: et nullum fidelium nostrorum contra legem et justitiam, vel auctoritatem ac justam rationem, aut damnabo aut dehonorabo, aut opprimam, aut indebitis machinationibus [Col. 0733A] affligam; et legem, ut praediximus, unicuique competentem, sicut antecessores sui tempore antecessorum meorum habuerunt, in omni dignitate et ordine, adjuvante Domino, conservaturum perdono, cuilibet duntaxat ex eis qui mihi fideles et obedientes ac veri adjutores atque cooperatores juxta suum ministerium et personam, consilio et auxilio secundum suum scire et posse, et secundum Deum ac secundum seculum fuerint, sicut per rectum unusquisque in suo ordine et statu regi suo et suo seniori esse debet. Et capitula quae avus et pater noster pro statu et munimine sanctae Dei Ecclesiae ac ministrorum ejus et pro pace ac justitia populi et quiete regni constituerunt, et quae nos cum fratribus nostris regibus et nostris ac eorum fidelibus communiter [Col. 0733B] constituimus, sed et quae nos consilio et consensu episcoporum ac ceterorum Dei et nostrorum fidelium, pro suprascriptis causis in diversis placitis nostris conservanda statuimus, permanere inconvulsa decernimus.

4. Ut quia regia nostra potestas hoc, adjuvante Domino, exequi per omnia cupit, regni ministri, quantum Deus scire et posse illis donaverit, episcopis et ceteris sacerdotibus ac servis et ancillis Dei, ut suum ministerium implere possint, sicut ab antecessoribus nostris imperatoribus et regibus et a nobis constitutum est, adjutorium praestent, et sanctis ecclesiis et sacerdotibus ac servis et ancillis Dei, secundum sacras leges tam mundanas quam ecclesiasticas, et secundum capitula avi et patris nostri [Col. 0733C] ac nostra, debitum honorem et immunitatem conservent et exhibeant, ut quiete pro stabilitate regni ac nostra et illorum salute Dominum exorare possint.

5. Ut episcopi comitibus, missis, et vassis nostris, sed et ipsis suis subditis, tam clericis quam laicis, et comitum ac vassallorum nostrorum hominibus, paternam benignitatem secundum suum ministerium, et debitum honorem ac legem et justitiam, unicuique secundum suum ordinem ac dignitatem impendant et conservent, sicut sacrae leges tam mundanae quam ecclesiasticae, et capitula avi et patris nostri decernunt, et sicut in capitulis a nobis et a fratribus nostris regibus ac communibus fidelibus nostris est constitutum, et sicut temporibus avi et [Col. 0733D] patris nostri justa et rationabilis consuetudo fuit. Similiter comites et missi ac vassi nostri episcopis ac presbyteris debitam reverentiam, et vassallis episcoporum legem et justitiam et debitum honorem impendant, secundum praefatas leges et praefata capitula ac praefatam consuetudinem.

6. Ut si episcopi suis clericis injuste fecerint, secundum quod sacri canones et sacrae leges, quas ecclesia catholica probat et servat, praefigunt, hoc eorum judicio, quorum interest, emendare procurent.

7. Ut si episcopi suis laicis injuste fecerint, et ipsi laici se ad nos inde reclamaverint, nostrae regiae potestati secundum nostrum et suum ministerium [Col. 0734A] ipsi archiepiscopi et episcopi obediant, ut secundum sanctos canones, et juxta leges quas ecclesia catholica probat et servat, et secundum capitula avi et patris nostri, hoc emendare curent, et sicut temporibus avi et patris nostri justa et rationabilis consuetudo fuit.

8. Ut presbyteri parochiani suis senioribus debitam reverentiam et competentem honorem atque obsequium secundum suum ministerium impendant, sicut in legibus sacris et in praefatis capitulis continetur, et sicut temporibus avi et patris nostri justa et rationabilis consuetudo fuit. Quod si ipsi presbyteri non fecerint, seniores illorum episcopis, non per occasionem aut malitiam, sed per rationem et veritatem, hoc innotescere studeant; et episcopi [Col. 0734B] presbyteros secundum suum ministerium et leges ecclesiasticas taliter castigent, ut hoc illos emendare delectet; qualiter cum necessaria benignitatis concordia et illi pro senioribus suis orare, et seniores illorum sacra officia et divina mysteria puro corde per illos suscipere possint.

9. Ut si abbates vel abbatissae, aut comites seu vassi nostri, aut ceteri laici clericos probabilis vitae et doctrinae episcopis canonice consecrandos suisque in ecclesiis constituendos obtulerint, nulla qualibet occasione eos episcopi vel ministri eorum rejiciant; et episcopi praevideant quem honorem presbyteri pro ecclesiis suis senioribus suis tribuere debent. Et episcopi parochias et decimas antiquis ecclesiis servent; et seniores immunitatem de manso ad ecclesiam [Col. 0734C] dato conservent: et non sine auctoritate vel consensu episcoporum, presbyteri in quibuslibet ecclesiis constituantur vel expellantur, sicut in primo libro capitulorum avi et patris nostri, et sicut in capitulis patris nostri, anno 16 imperii ejus factis, continetur. Et senioribus presbyterorum hoc sufficiat, et amplius per ingeniosas machinationes a presbyteris non exigant vel exquirant, nisi sicut in eisdem capitulis avi et patris nostri ac nostris est constitutum, ne Deum offendant, et pro lucro terreno, quod absit, suas animas perdant, et nostram offensam incurrant, ac post debitam emendationem dignam harmiscaram a nobis dispositam sustineant. Et episcopi tam seniores presbyterorum quam presbyteros, sed et seipsos, custodiant, ne laici per [Col. 0734D] ignorantiam, et presbyteri per necessitatem, et ipsi episcopi vel ministri eorum per cupiditatem et avaritiam, quod absit, in Simoniacam haeresim cadant; quia, ut sanctus Gregorius dicit, qui praemio vel gratia aut supplicatione indebita ad sacros ordines accedit vel promovetur, haereticus a Domino deputatur, tam ille qui promovetur, quam ille a quo taliter promovetur, et cujus interventu taliter promovetur; et qui pro tali ordinatione inlicita quolibet malo ingenio, quod Deum latere non potest, aliquid dederit vel acceperit, vel mediator factus fuerit, a Deo, sicut canones Dei spiritu conditi demonstrant, condemnatur per illorum judicium qui cum Deo in coelis regnant et in terris miraculis coruscant. Damnantur [Col. 0735A] utique in praesenti seculo, comburendi igne perpetuo, tales negotiatores pravi, cum quod juste bene meritis dare gratis debent, justitiam, sicut Judas Christum, qui, ut dicit Apostolus, factus est nobis a Deo justitia, vendidit, ita et isti Deum patrem omnipotentem, et eandem justitiam Christum, atque consubstantialem illis sanctum Spiritum, qui per impositionem manuum sacerdotalium hominibus tribuitur, quoniam sanctae Trinitatis una est natura, voluntas, et operatio, gradus ecclesiasticos temporali commodo dantes vel accipientes vendunt; et qui pretium proinde donant, emunt peccatum, et haeretici fiunt; et qui praemium proinde accipiunt, sicut idem sanctus demonstrat Gregorius, facti et ipsi haeretici eos malitiae suae gladiis occidunt quos vivificare [Col. 0735B] orationis suae intercessione debuerunt.

10. Ut nemo episcopus, nemo presbyter excommunicet aliquem, antequam causa probetur propter quam ecclesiastici canones hoc fieri jubent, et donec illum qui peccavit, et inde aut sponte confessus aut aperte convictus fuerit, secundum evangelicum [1255 1Kb] praeceptum, ut ad emendationem et poenitentiam redeat, commonitum habeat. Qui peccator si commonitus de certa et manifesta causa ut ad emendationem et correptionem redeat, inobediens et incorrigibilis permanserit, et ad emendationem redire noluerit, et excommunicationem canonicam de causis designatis et manifestis parvipenderit, regiam vel rei publicae potestatem per se vel per ministros suos aut per litteras suas episcopus adeat, ut constringatur, [Col. 0735C] quatenus ad emendationem ac poenitentiam isdem peccator redeat; ne dicatur nobis a Domino quod olim populo veteri ab eo legimus dictum: Anathema in medio tui. Non poteris stare coram inimicis tuis. Si autem idem peccator de manifesta et comprobata vel a se sponte confessa causa ad poenitentiam venire voluerit, sed ipsam poenitentiam propter faidam secundum canones suscipere et quiete agere non potuerit, episcopus per se vel per ministros aut per litteras suas regiam nostram vel rei publicae nostrae potestatem adeat, ut ipsa faida secundum constitutionem avi et patris nostri legaliter pacificetur, aut juxta leges secundum quas in aliis regionibus quilibet vivunt sedetur (ANSEG. IV, 25). Et tunc peccator medicinam poenitentiae secundum sacros [Col. 0735D] canones, cum pia et salubri discretione, secundum regulas sacras suscipiat et peragat, et reconciliationem atque communionem percipiat, sicut in eisdem sacris regulis discretissime et misericorditer continetur.

11. Ut comites et missi ac vassi nostri et ministeriales regni nostri, unusquisque secundum ordinem et dignitatem ac possibilitatem suam, pacem et justitiam in suis ministeriis faciant, et juste omnes sub Dei respectu judicent, attendentes quod Dominus [Col. 0736A] omnibus judicantibus dicit: In quo judicio judicaveritis, judicabitur de vobis. Et: Beati qui custodiunt judicium et faciunt justitiam in omni tempore.

12. Ut episcopi atque abbates, et comites ac vassi nostri, et omnes fideles laici, concordi dilectione et unanimi voluntate ad Dei et sanctae ecclesiae ac nostrum et regni nostri honorem et statum atque communem nostram salvationem, sine invidia et malivolentia atque indebita contentione, communiter decertare procurent, ut pax et justitia, et vera cum Dei voluntate concordia, inter nos omnes et in regno nostro maneat; quia, sicut sancta Scriptura dicit: Justitia elevat gentem, miseros facit populos peccatum. Et ubi non est vera cum Dei voluntate concordia, ibi nisi ad judicium non habitat Deus, qui, sicut [Col. 0736B] psalmus dicit, facit unanimes habitare in domo, id est, in sancta ecclesia. In qua fideliter consistentibus spiritum caritatis infundit; qui propter nimiam caritatem suam, qua dilexit nos, tradidit semetipsum pro nobis; et cum essemus mortui in peccatis nostris, convivificavit nos in semetipso, ut essemus sancti et immaculati in conspectu ejus in caritate, et simus sectatores bonorum operum, in quibus cum fide recta perseverantes perveniamus omnes, ipso praeveniente adjuvante et subsequente, ad regna coelorum.

13. [1256 1Kb] Episcopi privilegia Romanae sedis et regum praecepta ecclesiis suis confirmata vigili solertia custodiant, ut exinde auctorabili firmitate tueantur. Nonas et decimas, unde statutum est, absque alicujus [Col. 0736C] contradictu recipiant. De terris censalibus et potestate ecclesiae suae et culturis indominicatis et absitatibus et manufirmatis major ecclesia, quae caput episcopatus est, decimam recipiat: similiter et de carruca [1257 1Kb] indominicata. De mansis hereditariis presbyter parochiae, sicut constitutum est, decimum consequatur. Et ne de hoc contentio oriatur, summopere cavendum est.



Adnuntiatio Karoli regis.

1. Volumus vos scire quia secundum consuetudinem antecessorum nostrorum consideravimus in hoc placito cum episcopis et ceteris fidelibus nostris de honore sanctae ecclesiae et episcoporum ac ceterorum servorum Dei, ut debitum honorem habeant, sicut tempore antecessorum nostrorum habuerunt. Et [Col. 0736D] hominibus fidelibus nostris, unicuique in suo ordine, legem et justitiam conservabimus, sicut eorum antecessores tempore antecessorum nostrorum habuerunt.

2. Et volumus atque jubemus ut vassalli episcoporum, abbatum et abbatissarum, atque comitum et vassorum nostrorum, talem legem et justitiam apud seniores suos habeant, sicut eorum antecessores apud illorum seniores tempore antecessorum habuerunt. Et si aliquis episcopus, abbas aut abbatissa, [Col. 0737A] vel comes ac vassus noster, suo homini contra rectum et justitiam fecerit, et se inde ad nos reclamaverit, sciat, quia sicut ratio et lex atque justitia est, hoc emendare faciemus.

3. Et volumus atque jubemus, ut episcopi atque abbates, comites ac vassi nostri, concordi dilectione et unanimi voluntate ad Dei et sanctae Ecclesiae ac nostrum et regni nostri honorem et statum atque communem nostram salvationem decertare procurent, ut pax et justitia et vera cum Dei voluntate concordia inter nos omnes et in regno nostro maneat, et omnes ita sint semper parati, ut si nobis necessitas evenerit, ad defensionem patriae contra [Col. 0738A] paganos aut contra alios Dei et nostros inimicos, sicut consuetudo fuit tempore antecessorum nostrorum, absque mora, statim ut eis nuntiatum fuerit, possint venire.

4. Et volumus ut sciatis, quia commendamus, ut unusquisque de sua opera tale certamen habeat, sicut scit necesse esse ad defensionem istius sanctae Dei Ecclesiae, secundum nostram commendationem. Gratias vobis agimus, quia fideliter secundum nostram commendationem in nostro venistis servitio. Et ite cum Dei gratia sani et salvi, et Deus nobis concedat, ut iterum cum sanitate et gaudio ad suam voluntatem reconjungamur.




[Col. 0737]
KAROLI II CORONATIO IN REGNO HLOTHARII. (An. 869. Sept. 9.) [1Kb]





[NOTA.]

[Col. 0737B] Ordo qualiter Karolus rex fuit coronatus in Mettis civitate anno 869 in mense Septemb. V Idus Septemb. quae evenit die Veneris, cum istis episcopis, videlicet Hincmaro archiepiscopo, Adventio, Hattone, Arnulfo, Francone, Hincmaro, et Odone, quando quondam rex Hlotharius, filius Hlotharii imperatoris, fuit mortuus in Placentia civitate.

Anno incarnationis Dominicae 869, indictione secunda, V Idus Septembris, Mettis civitate in ecclesia sancti Stephani martyris, haec quae sequuntur capitula Adventius, episcopus ipsius civitatis, coram rege et episcopis qui adfuerunt, populo et scripto et verbis denuntiavit.

1. Vos scitis, et multis in plurimis regnis est cognitum, quantos et quales eventus tempore senioris nostri, quem hactenus habuimus, pro causis notissimis [Col. 0737C] communiter sustinuimus, et quanto dolore quantaque angustia de illius infausta morte nuper cordibus perculsi sumus. Unde unicum refugium et singulariter salubre consilium, rege et principe nostro destituti ac desolati, nobis omnibus esse consideravimus, ut jejuniis et orationibus ad eum nos converteremus qui est adjutor in oportunitatibus, in tribulatione, et cujus est consilium ac cujus est regnum, et ut scriptum est, cui voluerit dabit illud, et in cujus manu corda sunt regum, et facit unanimes habitare in domo, solvens medium parietem, et faciens utraque unum; deprecantes ipsius misericordiam, ut daret nobis regem ac principem secundum cor suum, qui in judicio et justitia nos in omni ordine ac professione regeret, salvaret, atque defenderet [Col. 0737D] juxta voluntatem ejus, et corda omnium nostrorum unanimiter in eum inclinaret atque uniret, quem ipse ad salutem et profectum nostrum praescitum et electum atque praedestinatum habebat secundum misericordiam suam.

2. Quia denique voluntate Dei, qui voluntatem timentium se facit et deprecationes eorum exaudit, in concordi unanimitate nostra videmus hunc regni hujus heredem esse legitimum, cui nos sponte commisimus, domnum videlicet praesentem regem ac [Col. 0738B] principem nostrorum Karolum, ut nobis praesit et prosit, videtur nobis, si vobis placet, ut sicut post illius verba vobis manifestabimus, signo certissimo demonstremus, quia illum a Deo electum et nobis datum principem credimus, et eidem largitori Deo ex suis beneficiis non simus ingrati; sed gratiarum actiones illi referentes, oremus, quatenus et eum nobis ad salutem et defensionem sanctae suae ecclesiae, et ad auxilium atque profectum omnium nostrum cum salute ac pace et tranquillitate nobis conservet diutius; et nos fideli devotione illi obsequentes, atque optata salvatione fruentes, sub illius administratione in suo gubernet servitio.

3. Et si illi placet, dignum ipsi et necessarium nobis esse videtur, ut ex ejus ore audiamus, quod a [Col. 0738C] Christianissimo rege fideli et unanimi in servitio illius populo, unicuique in suo ordine, convenit ac devota mente suscipere.

Post haec rex Karolus haec quae sequuntur per se in eadem ecclesia cunctis qui affuerunt denuntiavit.

Quia sicut isti venerabiles episcopi unius ex ipsis voce dixerunt, et certis indiciis ex vestra unanimitate monstraverunt, et vos acclamastis, me Dei electione ad vestram salvationem et profectum atque regimen et gubernationem huc advenisse, sciatis me honorem et cultum Dei atque sanctarum ecclesiarum, Domino adjuvante, conservare, et unumquemque vestrum secundum sui ordinis dignitatem et personam, juxta meum scire et posse, honorare et salvare [Col. 0738D] et honoratum ac salvatum tenere velle, et unicuique in suo ordine secundum sibi competentes leges, tam ecclesiasticas quam mundanas, legem et justitiam conservare; in hoc, ut honor regius et potestas, ac debita obedientia, atque adjutorium ad regnum mihi a Deo datum continendum et defensandum, ab unoquoque vestrum secundum suum ordinem et dignitatem atque possibilitatem mihi exhibeatur, sicut vestri antecessores fideliter, juste et rationabiliter, meis antecessoribus exhibuerunt.

[Col. 0739A] Et post haec Hincmarus, Remorum episcopus, haec quae sequuntur capitula, jubente ac postulante Adventio, ipsius civitatis episcopo, ac ceteris episcopis Trevirorum provinciae, Attone scilicet ecclesiae Viridunensis episcopo, et Arnulfo Tullensis civitatis episcopo, Francone Tungrensis civitatis episcopo, conhibentibus provinciae Remorum episcopis, coram episcopis et rege cunctisque qui publice adfuerunt in eadem ecclesia publice denuntiavit.

1. Ne alicui forte videatur incongrue ac praesumptiose, me ac provinciae nostrae venerabiles coepiscopos facere, quoniam de altera provincia ordinationi et causis hujus provinciae nos immiscemus, sciat nos contra canones sacros non agere, quoniam Remensis et Treverensis ecclesiae in hac regione Belgica [Col. 0739B] cum sibi commissis ecclesiis sorores et comprovinciales habentur, sicut auctoritas ecclesiastica et antiquissima demonstrat consuetudo. Ac per hoc unanimi consensu et synodalia judicia exercere, et quae a sanctis Patribus constituta sunt, debent concorditer custodire; hac privilegii conditione servata, ut qui prior de Remensi et Treverensi episcopo fuerit ordinatus, prior etiam habeatur.

2. Et lex divinitus inspirata praecipit dicens: Si transieris per messem amici tui colligens spicas, manu confricabis ad manducandum, falcem autem non mittas, vel falce non metas. Messis est populus, ut Dominus monstrat in Evangelio dicens: Messis quidem est multa, operarii autem pauci. Rogate dominum messis, ut mittat operarios in messem suam; quia vos pro [Col. 0739C] nobis episcopis debetis orare, ut vobis digna possimus loqui. Messis autem amici est populus in provincia alteri metropolitano commissa. Unde vos hortando, quasi manu operis confricando, ad Dei voluntatem et vestram salutem in corpus unitatis ecclesiae valemus et debemus trajicere. In parochianos autem provinciarum aliis metropolitanis commissarum falcem judicii non mittimus, quia nec est unde, nec nostrum esse consideramus.

3. Est et alia causa, quia isti venerabiles domini et confratres nostri provinciae istius episcopi, non habentes metropolitanum episcopum, exiguitatem nostram sic in suis, sicut et in specialibus nostris causis, nos fraterna caritate jubent et commonent agere. Est ita, domini fratres? Et responderunt ipsi [Col. 0739D] episcopi: Ita est.

4. Praeter ea quae domnus episcopus et frater noster Adventius vobis ex sua et ceterorum suorum ac nostrorum fratrum et venerabilium episcoporum voce dixit, in hoc etiam animadvertere potestis voluntatem Dei esse, ut praesens domnus et rex noster, qui in parte regni quam hactenus tenet et tenuit, et nobis ac ecclesiis nostris et populo sibi commisso utiliter praeest ac praefuit, et salubriter prodest et profuit, inde ad hunc locum Domino ducente pervenerit, quo etiam vos ejus inspiratione confluxistis et ipsi vos sponte commendastis, cujus instinctu animantia omnia in arcam Noe, significantem ecclesiae unitatem, nullo cogente convenerunt, quia sanctae memoriae [Col. 0740A] pater suus domnus Hludovicus, pius imperator augustus, ex progenie Hludowici regis Francorum inclyti, per beati Remigii Francorum apostoli catholicam praedicationem cum integra gente conversi, et cum tribus Francorum millibus, exceptis parvulis et mulieribus, vigilia sancti Paschae in Remensi metropoli baptizati, et coelitus sumpto chrismate, unde adhuc habemus, peruncti et in regem sacrati, exortus per beatum Arnulfum, a cujus carne idem Hludovicus pius augustus originem duxit carnis, et a Stephano papa Romano ante sanctae Dei genitricis et semper virginis Mariae altare Remis in imperatorem est coronatus, et demum factione quorumdam terreno imperio destitutus, in praedictam regni partem unanimitate episcoporum et fidelis populi ante sepulchrum [Col. 0740B] sancti Dionysii, eximii martyris, ecclesiae sanctae est redditus, et in hac domo, ante hoc altare protomartyris Stephani, cujus nomen interpretatum resonat coronatus, per Domini sacerdotes, acclamatione fidelis populi, sicut vidimus qui adfuimus, corona regni est imperioque restitutus. Et quia, ut in historiis sacris legimus, reges quando regna obtinuerunt, singulorum regnorum sibi diademata imposuerunt, non incongruum videtur istis venerabilibus episcopis, si vestrae unanimitati placet, ut in obtentum regni, unde vos ad illum sponte convenistis et ei vos commendastis, sacerdotali ministerio ante altare hoc coronetur, et sacra unctione Domino consecretur. Quod si vobis placet, propriis vocibus consonate. Et in hoc conclamantibus omnibus, dixit [Col. 0740C] idem episcopus: Agamus ergo unanimiter Deo gratias, decantantes, Te Deum laudamus.

Et post haec ab episcopis cum benedictione sacerdotali est idem rex coronatus.


BENEDICTIONES SUPER REGEM KALORUM ANTE MISSAM ET ALTARE SANCTI STEPHANI.

Adventius episcopus Mettensis. Deus, qui populis tuis indulgentia consulis et amore dominaris, da huic famulo tuo spiritum sapientiae, qui dedisti regimen disciplinae; ut tibi toto corde devotus, et in regni regimine maneat semper idoneus, et in bonis operibus perseverans, ad aeternum regnum te duce valeat pervenire. Per Dominum, etc.

Hatto Virdunensis. Gratiae tuae, quaesumus, Domine, [Col. 0740D] huic famulo tuo tribue largitatem; ut mandata tua te operante sectando, consolationem praesentis vitae percipiat et futurae. Per Dominum, etc.

Arnulfus Tullensis. Nostris, quaesumus, Domine, in regimine istius famuli tui propitiare temporibus; ut tuo munere dirigatur et nostra securitas et devotio christiana. Per Dominum.

Franco Tungrensis. Da, quaesumus, Domine, huic famulo tuo salutem mentis et corporis; ut bonis operibus inhaerendo, tua semper mereatur virtute defendi. Per Dominum.

Hincmarus Laudunensis. Benedictionem tuam, Domine, hic famulus tuus accipiat: qua corpore salvatus et mente, et gratam tibi semper exhibeat [Col. 0741A] servitutem, et propitiationis tuae beneficia semper inveniat. Per Dominum.

Odo Bellovacensis. Conserva, quaesumus, Domine, hunc famulum tuum, et benedictionum tuarum propitius ubertate purifica, ut eruditionibus tuis semper multiplicetur et donis. Per Dominum.

Benedictio Hincmari archiepiscopi. Extendat omnipotens Dominus dexteram suae benedictionis, et effundat super te donum suae propitiationis, et circumdet te felici muro custodiae suae protectionis, sanctae Mariae et omnium sanctorum intercedentibus meritis. Amen.

Indulgeat tibi mala omnia quae gessisti, et tribuat tibi gratiam et misericordiam quam humiliter ab eo deposcis; liberetque te ab adversitatibus cunctis et [Col. 0741B] ab omnibus visibilium et invisibilium inimicorum insidiis. Amen.

Angelos suos bonos semper et ubique, qui te praecedant, comitentur, et subsequantur, ad custodiam tui ponat: et a peccato, seu gladio, et ab omnium periculorum discrimine te sua potentia liberet. Amen.

Inimicos tuos ad pacis caritatisque benignitatem convertat, et apud odientes te gratiosum et amabilem faciat. Pertinaces quoque in tui insectatione et odio confusione salutari induat. Super te autem sanctificatio sempiterna effloreat. Amen.


[Col. 0741C] Ad ista verba, Coronet te Dominus, inunxit eum Hincmarus archiepiscopus de chrismate ad dextram auriculam, et in fronte usque ad sinistram auriculam, et in capite.

Coronet te Dominus corona gloriae in misericordia et miserationibus suis, et ungat te in regni regimine oleo gratiae Spiritus sancti sui, unde unxit sacerdotes, reges, prophetas, et martyres, qui per fidem vicerunt regna, et operati sunt justitiam, atque adepti sunt promissiones; eisdemque promissionibus gratia Dei dignus efficiaris, quatenus eorum consortio in coelesti regno perfrui merearis. Amen.

Victoriosum te atque triumphatorem de visibilibus atque invisibilibus hostibus semper efficiat; et sancti nominis sui timorem pariter et amorem continue cordi tuo infundat; et in fide recta ac bonis operibus perseverabilem reddat; et pace in diebus tuis concessa, cum palma victoriae te ad perpetuum [Col. 0741D] regnum perducat. Amen.

Et qui te voluit super populum suum constituere regem, et in praesenti seculo felicem et aeternae felicitatis tribuat esse consortem. Amen

[Col. 0742A] Clerum ac populum, quem sua voluit opitulatione tuae subdere ditioni, sua dispensatione et tua administratione per diuturna tempora te faciat feliciter gubernare; quo divinis monitis parentes, adversitatibus omnibus carentes, bonis omnibus exuberantes, tuo ministerio fideli amore obsequentes, et in praesenti seculo pacis tranquillitate fruantur, et tecum aeternorum civium consortio potiri mereantur. Amen. Quod ipse praestare dignetur.


Ad ista verba, Coronet te Dominus, miserunt illi episcopi coronam in capite.

Coronet te Dominus corona gloriae atque justitiae; ut cum fide recta et multiplici bonorum operum fructu ad coronam pervenias regni perpetui, ipso largiente cujus est regnum est imperium in secula [Col. 0742B] seculorum.


Ad ista verba, Det tibi Dominus velle, dederunt illi palmam et sceptrum.

Det tibi Dominus velle et posse quae praecipit, ut in regni regimine secundum voluntatem suam proficiens, cum palma perseverantis victoriae ad palmam pervenias gloriae sempiternae. Gratia Domini nostri Jesu Christi, qui vivit.

Orationes in missa. Da nobis, omnipotens Deus, ut beati Gorgonii martyris tui veneranda solemnitas et devotionem nobis augeat et salutem. Per Dominum.

Quaesumus, omnipotens, ut famulus tuus, qui tua miseratione suscepit regni gubernacula, a te virtutum etiam percipiat incrementa: quibus decenter ornatus, et vitiorum monstra vitare, et ad te, qui via veritas [Col. 0742C] et vita es, gratiosus valeat pervenire. Qui vivis et regnas cum Deo.

Super oblata. Respice, Domine, munera populi tui sanctorum festivitate votiva, et tuae testificatio veritatis nobis proficiat ad salutem. Per Dominum.

Munera, quaesumus, Domine, oblata sanctifica; ut et nobis Unigeniti tui corpus et sanguis fiant, et Karolo regi nostro ab obtinendam animae corporisque salutem, te largiente, usquequaque proficiant. Per eundem.

Post communionem. Sacramentorum tuorum, Domine, communio sumpta nos salvet, et in tuae veritatis luce confirmet. Per Dominum.

Haec, Domine, communio salutaris famulum tuum [Col. 0742D] ab omnibus tueatur adversis: quatenus et ecclesiasticae pacis obtineat tranquillitatem, et post istius temporis decursum ad aeternam perveniat haereditatem. Per Dominum.





[Col. 0741]
HLUDOWICI GERMANICI ET KAROLI II PACTIO AQUENSIS. (An. 870. Mart. 6.) [1Kb]

[Col. 0741D] Anno incarnationis Domini nostri Jesu Christi 870, indictione III, pridie Nonas Martii, anno 32 Karoli gloriosi regis, Aquisgrani palatio hae pactiones inter ipsum et Hludowicum regem fratrem ipsius factae sunt.



Ingelramnus comes ex parte Karoli regis.
[Col. 0742D]

Sic promitto ex parte senioris mei, quod senior meus Karolus rex, fratri suo Hludowico regi, talem portionem de regno Hlotharii regis consentit habere, qualem aut ipsi justiorem et plus aequaliorem, aut [Col. 0743A] communes fideles eorum inter se invenerint. Nec eum in ipsa portione, vel in regno quod antea tenuit, per aliquam fraudem vel subreptionem decipiet aut forconsiliabit, si frater suus Hludowicus eandem firmitatem et fidelitatem, quam ex parte senioris mei illi habeo promissam, iste frater suus Hludowicus seniori meo ex parte sua, quandiu vixerit, inviolabiliter servaverit.



Item Leutfridus comes ex parte Hludowici regis.

Sic promitto ego ex parte senioris mei, quod senior meus Hludowicus rex, fratri suo Karolo regi, talem portionem de regno Hlotharii regis consentit habere, qualem aut ipsi justiorem aut plus aequaliorem, aut communes fideles eorum inter se invenerint. [Col. 0744A] Nec eum in ipsa portione, vel in regno quod antea tenuit, per aliquam fraudem vel subreptionem decipiet aut forconsiliabit, si frater suus Karolus eandem firmitatem et fidelitatem quam ex parte senioris mei illi habeo promissam, iste frater suus Karolus seniori meo ex sua parte, quandiu vixerit, inviolabiliter servaverit.

Haec eadem tertius Theodoricus comes ex parte gloriosi regis Karoli, et quartus Radulfus comes ex parte Hludowici prosecuti sunt.

Isti praesentes fuerunt: Leutbertus archiepiscopus, Altfridus episcopus, Odo episcopus, Adalelmus comes, Ingelramnus comes, Liutfridus comes, Theodoricus comes, item Adalelmus comes.




[Col. 0743]
HLUDOWICI GERMANICI ET KAROLI II DIVISIO REGNI HLOTHARII. (An. 870. Aug. 9.) [1Kb]

[Col. 0743B] Anno incarnationis Dominicae 870, regni Karoli 33, indictione 3, 6 Idus Augusti, inter gloriosos reges Karolum et Hludowicum fuit haec divisio regni facta in Procaspide super fluvium Mosam.



Et haec portio quam sibi Hludowicus accepit.

Coloniam, Treviris, Uttrecht, Strastburg, Basulam; abbatiam Suestre, Berch, Niu-Monasterium, Castellum, Indam, sancti Maximini, Ephterniacum, Horream, sancti Gangulfi, Faverniacum, Pollemniacum, Luxoium, Luteram, Balmam, Offonis villam, Meieni monasterium, sancti Deodati, Bodonis monasterium, Stivagium, Romerici montem, Morbach, sancti Gregorii, Mauri monasterium, Eboresheim, Hoinowa, Masonis monasterium, Hoinborch, sancti Stephani Strastburch, Erenstein, sancti Ursi in Salodoro, [Col. 0743C] Grandivallem, Altam petram, Lustenam, Vallem Clusae, Castellum Carnonis, Heribodesheim, abbatiam de Aquis, Hoenchirche, Augstchirche; comitatus Testrabant, Batua, Hattuarias, Masau subterior de ista parte, item Masau superior quod illa parte est, Liugas quod de ista parte est, districtum Aquense, districtum Trectis, in Ripuarias comitatus quinque, Megenensium, Bedagowa, Nitachowa, Sarachowa subterior, Blesitchowa, Selme, Albechowa, Suentisium, Calmontis, Sarachowa superior, Odornense quod Bernardus habuit, Solocense, Basiniachum, Elischowe, Warasch, Scudingum, Emaus, Basalchowa in Elisatio comitatus duos, de Frisia duas partes de regno quod Lotharius habuit. Super istam divisionem propter pacis et charitatis custodiam superaddimus [Col. 0743D] istam adjectionem: civitatem Mettis cum abbatia sancti Petri et sancti Martini et comitatu Moslensi, cum omnibus villis in eo consistentibus, tam dominicatis quam et vassallorum; de Arduenna sicut flumen Urta surgit inter Bislane et Tumbas, [Col. 0744B] ac decurrit in Mosam, et sicut recta via pergit in Bedensi, secundum quod communes nostri missi rectius invenerint---excepto quod de Condrusto est ad partem orientis trans Urtam---et abbatias Prumiam et Stabolau, et omnibus villis dominicatis et vassallorum.



Et haec est divisio quam Karolus de eodem regno sibi accepit.

Lugdunum, Vesontium, Vienna, Tungris. Tullum, Viridunum, Cameracum, Vivarias, Ucetiam, Montemfalconis, sancti Michaelis, Gillini monasterium, sanctae Mariae in Bisantione, sancti Martini in eodem loco, sancti Augentii, sancti Marcelli, sancti Laurentii Leudensi, Sennonem, abbatiam Niellam, Molburium, Laubias, sancti Gaugerici, sancti Salvii, [Col. 0744C] Crispinno, Fossas, Marilias, Hunulficurt, sancti Servatii, Maalinas, Ledi, Sunniacum, Antonium, Condatum, Mesrebecchi, Tidivinni, Lutosa, Calmontis, sanctae Mariae in Deomant, Echa, Andana, Wasloi, Altum-Montem; comitatus Texandrum, in Bracbanto comitatus quatuor, Cameracensem, Hainoum, Lomensem, in Hasbanio comitatus quatuor, Masau superior de ista parte Mosae, Masau subterior de ista parte, Liugas quod de ista parte est Mosae et pertinet ad Veosatum, Scarponinse, Viridunense, Dulmense, Arlon, Wavrense comitatus duos, Mosminse, Castricium, Condrust, de Arduenna sicut flumen Urta surgit inter Bislanc et Tumbas ac decurrit ex hac parte in Mosam, et sicut recta via ex hac [Col. 0744D] parte occidentis pergit in Bedensi, secundum quod missi nostri rectius invenerint; Tullense, aliud Ordonense quod Tetmarus habuit, Barrense, Portense, Salmoringum, Lugdunense, Viennense, Vivarias, Uccericium, de Frisia tertiam partem.




[Col. 0745]
KAROLI II CONVENTUS APUD GUNDULFI VILLAM. (An. 872. Sept. 9.) [1Kb]

[Col. 0745A] Anno incarnationis dominicae 872 [1258 1Kb] indictione quinta, quinto idus Septembris, in placito generali apud Gundulfi villam,---cum [1259 1Kb] Hludowicus sacramenta superius scripta disrupisset et aequivoco suo itidem Hludowico imperatori se conjunxisset, et sacramenta quae superius scripta sunt fieri jussisset Ingilberga regina et legatis sedis apostolicae, Formoso scilicet et Gaderico [1260 1Kb] , praesentibus,---hac tempestate urgente, episcopi omnes ex regno gloriosi regis Karoli hanc professionem infra scriptam fecerunt, et omnes laici hoc sacramentum similiter infra scriptum juraverunt.



Professio episcoporum.

Quantum sciero et potuero, adjuvante Domino, consilio et auxilio secundum meum ministerium fidelis [Col. 0745B] vobis adjutor ero, ut regnum quod vobis Deus donavit vel donaverit, ad ipsius voluntatem et sanctae ecclesiae ac debitum regium honorem vestrum et vestram fideliumque vestrorum salvationem habere et obtinere et continere possitis.



Sacramentum laicorum.

Quantum sciero et potuero, adjuvante Domino, et auxilio fidelis vobis adjutor ero, ut regnum quod habetis ad Dei voluntatem et sanctae ecclesiae et vestrum [Col. 0746A] honorem atque ad vestram salvationem continere possitis, et quod Deus adhuc vobis concesserit, adquirere et contra omnes homines defendere valeatis.



Generale omnium fidelium.

Sic promitto ego, quia de isto die inantea isti seniori meo, quandiu vixero, fidelis et obediens et adjutor, quantumcumque plus et melius sciero et potuero, et consilio et auxilio secundum meum ministerium in omnibus ero, absque fraude et malo ingenio, et absque ulla dolositate vel seductione seu deceptione, et absque respectu alicujus personae; et neque per me, neque per missum, neque per litteras, sed neque per emissam seu intromissam personam, vel quocumque modo ac significatione [Col. 0746B] contra suum honorem et sanctae ecclesiae atque regni illi commissi quietem et tranquillitatem atque soliditatem machinabo vel machinanti consentiam, neque unquam aliquod scandalum movebo, quod illius praesenti vel futurae saluti contrarium vel nocivum esse possit. Sic me Deus adjuvet et ista sanctorum patrocinia.




[Col. 0745]
KAROLI II CAPITULARE CARISIACENSE. (An. 873. Jan. 4.) [1Kb]





[NOTA.]

[Col. 0745C] Anno incarnationis Dominicae 873, indictione VI, pridie Nonas Januarii haec quae sequuntur capitula domnus rex Karolus in Carisiaco palatio cum fidelium suorum consilio decrevit, et per suum regnum denuntiari et observari mandavit [1261 1Kb] .

Quia necesse est, ut quod male reincrescit, iterum recidatur, de constitutionibus antecessorum nostrorum et nostris, quae in illorum et nostris capitulis constitutae sunt, ad resecanda mala quae specialiter iterum remergunt, missis et comitibus nostris firmiter exequenda proponimus, id est, ut quando missi vel comites nostri latronem vel aliquem malefactorem vel infidelem nostrum forbannierint, hoc nobis in nostro palatio et aliis missis et comitibus scire faciant, ut si ad nostram curtem venerit, inde faciamus quod nostrum est. Et si de uno missatico vel [Col. 0745D] comitatu in alium missaticum vel comitatum fugerit, [Col. 0746C] missus vel comes in cujus missaticum fugerit, per fidejussores constringat, ut velit nolit illuc reveniat, et ibi malum emendet ubi illud perpetravit. Et si fidejussores non habuerit, sub custodia illum habeat, donec ad illum comitem, in cujus comitatu forbannitus fuerit, illum revenire faciat. Et si alodem habuerit vel in illo comitatu unde fugit, vel in illo comitatu ad quem fugit, comes ipsum alodem in fiscum recipiat. Et qui talem forbannitum receperit, secundum quod constitutum est in capitularibus avi et patris nostri in libro tertio, si Francus est, cum duodecim similibus Francis juret quod ipsum latronem vel forbannitum esse non scisset, licet pater ejus sit, aut frater aut propinquus. Si hoc jurare non potuerit, vel ab alio convictus fuerit quod latronem [Col. 0746D] vel malefactorem aut infidelem nostrum forbannitum [Col. 0747A] in hospitio suscepisset, sicut ipse forbannitus et ut infidelis judicetur.

2. Ut comites et missi nostri maximam curam adhibeant, quatinus in illorum comitatibus et missaticis populus justitiam et pacem habeat, et de latronibus exturbandis maximum certamen habeant. Et si talis malefactor aut infidelis noster emerserit, ut per se illum comprehendere comes in suo comitatu non possit, accipiat homines tam nostros quam episcoporum vel abbatum et abbatissarum in suo comitatu commanentes, et sic illum persequatur donec comprehendat. Et qui ad talem malefactorem accipiendum vocatus fuerit, et se inde retraxerit ut ad hoc adjutorium non praestet, si liber homo fuerit, bannum dominicum componat; et si colonus fuerit sexaginta ictus accipiat. Et si talis malefactor in [Col. 0747B] illa persecutione occisus fuerit, qui eum occiderit leudem inde non solvat, et nullus illi inde faidam portare praesumat. Quod si quis facere praesumpserit, per certos fidejussores ad nostram praesentiam perducatur.

3. De illis liberis hominibus qui infames vel clamodici sunt de testejis vel latrociniis et rapacitatibus et assalturis vel de infidelitate nostra, et cum furto non comprehenduntur, si eis jam vita perdonata est propter aliquod malefactum, fiat de illis sicut in capitulari avi et patris nostri continetur in libro 3. capitulo 47. et si jam de latrocinio revicti sunt, fiat de illis sicut de revictis. Si autem illis adhuc vita perdonata non fuit, et revicti non sunt, [Col. 0747C] et res et mancipia vel mobile habent, fiat de illis sicut in quarto libro Capitulorum capitulo 29 dicitur, cum ad mallum comitis venerint. Si autem ad mallum non venerint, banniantur, et per res et mancipia vel mobile [1262 1Kb] distringantur ut veniant. Si autem non venerint, fiat de illis sicut in capitulari continetur. Et si post secundam comitis admonitionem ad mallum venire noluerint, rebus eorum in bannum missis venire et justitiam reddere compellantur. Et si talis est quem aut parentes aut propter faidam homines accusare noluerint aut ausi non fuerint, et cum malefacto comprehensus non fuerit et negaverit, juret cum duodecim talibus Francis, quorum testimonium leges publicae non rejiciunt, quod testejam vel latrocinium aut rapinam non fecerit; et [Col. 0747D] post haec juret ipse tantum, quod deinceps testejam vel latrocinium non faciet, neque facienti consentiet, et si scierit qui haec fecerit, illis ministris nostris, per quos talis causa emendari debet, non celet. Et qui res et mancipia vel mobile non habent per quae distringi possint ut ad mallum veniant, et ibi aut se legaliter, ut praemisimus, excondicant [1263 1Kb] , aut si se excondicere non potuerint, quod male fecerint legaliter emendent. Post secundam bannitionem comitis si ad mallum non venerint, comprehendantur secundum praefatum capitulare libri tertii capitulo [Col. 0748A] 56, quo dicitur de latronibus qui magnam habent blasphemiam. Quicumque aliquem ex his comprehenderit, nullum damnum exinde patiatur. Comprehensus autem, si fidejussores habere potuerit, per fidejussores ad mallum adducatur; si fidejussores habere non potuerit, a ministris comitis custodiatur, et ad mallum perducatur. Et si aliquis eum accusaverit, fiat de illo secundum praefatum capitulum libri capitularis. Si autem eum nullus accusaverit, excondicat se praedicto modo, et juret, quod deinceps testejam vel latrocinium non faciet, neque facienti consentiet, et si scierit qui hoc faciet, non celet ministris regni per quos talis causa emendari debet. Si vero tales, ut praediximus, ad mallum adduci non potuerint, in forbannum mittantur, et de his missi vel comites, sicut supra diximus, faciant; [Col. 0748B] et de illis qui tales receperint, sicut praescripsimus, fiat. Si autem fiscalinus noster ita infamis in fiscum nostrum confugerit, vel colonus de immunitate in immunitatem confugerit, mandet comes judici nostro vel advocato cujuscumque casae Dei, ut talem infamem in mallo suo praesentet. Et si talem praesentaverit, si aliquis eum comprobare voluerit, faciat: et si nullus eum comprobare voluerit, tamen suam infamiam ad Dei judicium purget, et per illud Dei judicium aut liberetur aut condemnetur. Si autem judex noster vel advocatus de casa Dei commonitus talem blasphemum comiti in mallo suo non praesentaverit, fiat inde secundum capitulare libri tertii, capitulo 26. Et si servus alicujus ita clamosus est, comes dominum servi commoneat, ut [Col. 0748C] eum in mallo praesentet, et praesentatum, si aliquis comprobare voluerit, faciat. Et si nullus eum comprobare voluerit, ad Dei judicium praedicto modo se examinet, et per illud Dei judicium aut liberetur aut condemnetur. Si autem dominus servi eundem servum suum comiti in mallo praesentare noluerit, fiat inde secundum capitulare libri tertii capitulo 46.

4. De illis hominibus qui cum Carlomanno praeteritis annis tanta mala et tanta scelera in regno nostro fecerunt, sicut tunc et verbis et scriptis praecepimus, ita comites et missi nostri exequantur in eos in quibus nostra jussio, quam consilio fidelium nostrorum jussimus, executa non est. Id est, ut fidelitatem nobis promittant, sicut tunc scarivimus [Col. 0748D] [1264 1Kb] , et scriptam comitibus nostris dedimus. Et cui aliquid abstulerunt, aut emendent aut deprecentur, et poenitentiam faciant, sicut tunc constitutum fuit. Et qui seniores, sicut tunc praecepimus, acceptos non habent, per fidejussores ad nostram praesentiam perducantur, et alodes quos habent comites, in quorum comitatibus sunt, in fiscum recipiant.

5. Ut unusquisque comes in suo comitatu provideat, ut qui fidelitatem nobis adhuc promissam non habent, fidelitatem nobis promittant, sicut in capitulis avi et patris nostri continetur.

[Col. 0749A] 6. Ut unusquisque comes in comitatu suo magnam providentiam accipiat, ut nullus liber homo in nostro regno immorari vel proprietatem habere permittatur cujuscumque homo sit, nisi fidelitatem nobis promiserit.

7. Et quia audivimus, quod malefici homines et sortiariae per plura loca in nostro regno insurgunt, quorum maleficiis jam multi homines infirmati [1265 1Kb] , et plures mortui sunt; quoniam, sicut sancti Dei homines scripserunt, regis ministerium est, impios de terra perdere, maleficos et veneficos non sinere vivere, expresse praecipimus, ut unusquisque comes in suo comitatu magnum studium adhibeat, ut tales perquirantur et comprehendantur. Et si jam inde comprobati masculi, vel comprobatae feminae sunt, [Col. 0749B] sicut lex et justitia docet, disperdantur. Si vero nominati vel suspecti, et necdum inde comprobati sunt, vel per testes veraces inde comprobari non possunt, Dei judicio examinentur; et sic per illud Dei judicium aut liberentur aut condemnentur. Et non solum tales istius mali auctores, sed et conscii ac complices illorum, sive masculorum, sive feminarum, disperdantur, ut una cum eis scientia tanti mali de terra nostra pereat.

8. Quia, sicut et per scripturas et per auctoritatem et per rationem manifestum est, duo sunt quibus principaliter mundus hic regitur, regia potestas et pontificalis auctoritas, et in libro capitulorum avi et patris nostri conjuncte ponitur, ut res et mancipia ecclesiarum eo modo contineantur [Col. 0749C] sicut res ad fiscum dominicum pertinentes contineri solent, juste et rationabiliter de rebus et mancipiis quae in regia et in ecclesiastica vestitura fuerunt, uniformiter et uno modo tenendum est (BENED. c. ult.). Ut sicut quaecumque res et mancipia in regia vestitura avi et patris nostri et nostra fuerunt, et nunc ab aliis detinentur, demonstretur, qualiter de regia vestitura avi et patris nostri et nostra exierunt, quia plures inde per mendacium quaedam obtinuerunt, et quidam plura per fraudem obtinent, ita et de rebus quae in ecclesiarum vestitura fuerunt, unde quaestio fuerit, demonstretur, qua auctoritate in proprietatem eas quisque obtineant. Et quoniam quidam non contradicunt quod res et mancipia quae tenent, in vestitura nostra vel antecessorum [Col. 0749D] nostrorum sive ecclesiarum Dei non fuissent, sed patres illorum morientes eis in hereditatem dimiserunt, ideo non volunt inde ullam auctoritatem ostendere, sed suam hereditatem probare, contra illos dicitur quia potest fieri ut aliquis de fisco regio vel de rebus ecclesiae aliquid proprindat aut per fraudem obtineat, et mortuo illo filius ejus aut filia illas res tenere in hereditatem velit. Propterea per capitula avi et patris nostri, quae Franci pro lege tenenda judicaverunt, et fideles nostri in [Col. 0750A] generali placito nostro conservanda decreverunt discernendum est, de quali hereditate auctoritas non debet requiri, sed legitima hereditas ab aliquo approbari. Ostenditur enim in eis capitulis ubi de rebus alienis alicui per malum ingenium venditis vel datis loquitur, quae sit unicuique legitima hereditas, cum dicitur inter alia: »Similiter de omnibus justitiis ad eum pertinentibus rationem reddere compellatur, excepta sua legitima hereditate, quae ei per successionem parentum suorum legitime evenire debuit.« Et de hac legitima hereditate non est auctoritas requirenda. Sed si interpellatio inde fuerit, legitima hereditas approbanda. Quia vero de rebus ex fisco regio et de rebus ecclesiasticis, quae ita ut in eisdem capitulis habetur contineri debent, sicut res ad fiscum [Col. 0750B] dominicum pertinentes contineri solent, auctoritas est requirenda, per quam auctoritatem quisque illas retineat, in ipsis capitulis demonstratur, cum dicitur: Ubicumque commutationes tam tempore nostro quam tempore genitoris et avi nostri legitime et rationabiliter atque utiles ecclesiis Dei factae sunt, permaneant. Ubicumque vero inutiles et incommodae atque inrationabiles factae sunt, dissolvantur, et recipiat unusquisque quod dedit. Ubi vero mortua manus interjacet, aut alia quaelibet causa quae rationabilis [1266 1Kb] esse videatur, inventa fuerit, diligenter describatur, et ad nostram notitiam perferatur. Sed et justum atque rationabile videtur, ut si rectores ecclesiarum negligenter res quas acceperunt in commutationem neglexerunt, et commutantes commutatas excoluerunt, non compensentur [Col. 0750C] excultae et neglectae aequaliter: sed sicut tunc fuerunt compensentur quando commutatae fuerunt. Et ita compensatio ad nostram notitiam perferatur, et nostro ac fidelium nostrorum judicio, utrum permanere an dissolvi debeant istae commutationes, decernatur.

9. (BENED. Add. IV, 105.) Ut sicut in capitulis avi et patris nostri continetur, missi nostri, ubi boni scabinei non sunt, bonos scabineos mittant; et ubicumque malos scabineos inveniunt, ejiciant, et totius populi consensu in locum eorum bonos eligant; et cum electi fuerint, jurare eos faciant ut scienter injuste non judicent.

10. (Cap. 107.) Volumus ut secundum capitulare avi et patris nostri, quicumque de scabineis deprehensus [Col. 0750D] fuerit propter munera aut propter amicitiam injuste judicasse, per fidejussores missus ad praesentiam nostram veniat. Et omnibus scabineis denuntietur, ne quis etiam justum judicium vendere praesumat.

11. (Cap. 106.) Volumus ut secundum capitulare avi et patris nostri, in comitatu omni hi qui meliores et veraciores inveniri possunt, eligantur a missis nostris ad inquisitionem faciendam et rei veritatem [Col. 0751A] discendam, et ut adjutores comitum sint ad justitias faciendas.

12. (ANSEG. IV, 26.) Volumus ut secundum capitula avi et patris nostri et nostra mallus neque in ecclesia neque in porticibus, aut atrio ecclesiae, neque in mansione presbyteri juxta ecclesiam habeatur: quia non est aequum ut ibi homines ad mortem judicentur et dismembrentur et flagellentur, ubi si confugerint, secundum aliud capitulum pacem habere [Col. 0752A] debent. Domus vero, sicut in capitulis avi et patris nostri continetur, a comite in loco ubi mallum tenere debet construatur, quatenus propter calorem solis et pluviam publica utilitas non remaneat. Minora vero placita comes, sive intra suam potestatem, vel ubi impetrare potuerit, excepto in ecclesia, et porticibus, atque atrio ecclesiae, et mansione presbyteri, habeat, sicut in eisdem capitulis continetur.





[Col. 0751]
KAROLI II CONVENTUS ATTINIACENSIS. (An. 874. Jul. 1.) [1Kb]





[NOTA.]

[Col. 0751B] Anno incarnationis Dominicae 874 haec quae sequuntur capitula domnus rex Karolus in Attiniaco Kalendis Julii statuit.

1. Episcopus Barcinonensis [1267 1Kb] se reclamavit, quod Tyrsus presbyter Cordubensis in ecclesia intra muros ipsius civitatis sita seorsim conventus agens, pene duas partes ex decima ipsius civitatis sibi usurpat, et sine illius licentia missas et baptisteria in eadem civitate praesumit celebrare, et convocatos ab episcopo ad matrem ecclesiam, etiam in solemnitatibus paschae ac nativitatis Domini, ad se revocat, atque contempto episcopo eis communionem largitur. Unde sacrum Nicaenum concilium dicit: Quicumque temere ac periculose, neque timorem Dei prae oculis habentes, nec agnoscentes ecclesiarum regulam, [Col. 0751C] discedunt ab ecclesia presbyteri aut diaconi vel quicumque sub regula prorsus existunt, hi nequaquam debent in aliam ecclesiam recipi: sed omnem necessitatem convenit illis imponi ut ad suas parochias revertantur. Quod si non fecerint, oportet eos communione privari. Hoc de Tyrso, qui inregulariter a sua civitate discessit, decretum est. Ceterum de ipso et de aliis contemptoribus Antiochenum concilium dicit: Si quis presbyter aut diaconus episcopum proprium contemnens, se ab ecclesia sequestravit, et seorsum colligens altare constituit, et commonenti episcopo non adquieverit, nec consentire vel obedire voluerit semel et iterum convocanti, hic damnetur omnimodo, nec ultra remedium consequatur, quia suam recipere non potest dignitatem. Quod si ecclesiam [Col. 0751D] conturbare et sollicitare persistit, tanquam seditiosus per potestates exteras opprimatur. Hinc etiam Africae provinciae canones decreverunt. Sed tantum hoc capitulum de Antiocheno concilio posuisse sufficiat. De basilicis autem et decimis sacri canones decreverunt, ut omnes basilicas, quae per diversa loca constructae sunt, vel quotidie construuntur, secundum priorum canonum regulam in ejus episcopi, in cujus territorio positae sunt potestate consistant. Et sanctus Gelasius in decretis suis: Quatuor, inquit, tam de reditu quam de oblatione fidelium, prout cujuslibet ecclesiae facultas admittit, sicut dudum rationabiliter [Col. 0752B] est decretum, convenit fieri portiones: quarum una sit pontificis, altera clericorum, pauperum tertia, quarta fabricis applicanda. De quibus sicut sacerdotis intererit integram ministris ecclesiae memoratam dependere quantitatem, sic clerus ultra delegatam sibi summam nihil insolenter noverit expetendum. Ea vero quae ecclesiasticis aedificiis adtributa sunt, huic operi veraciter prorogata locorum doceat instauratio manifesta sanctorum: quia nefas est, si sacris aedibus destitutis in lucrum suum praesul impendia his designata convertat. Ipsam nihilominus adscriptam pauperibus portionem, quamvis divinis rationibus se dispensasse monstraturus esse videatur, tamen, juxta quod scriptum est, ut videant opera vestra bona et glorificent patrem vestrum qui in coelis est, oportet [Col. 0752C] etiam praesenti testificatione praedicari, et bonae famae praeconiis non taceri. Et haec quidem de reditibus illis oblationibus fidelium decreta sunt quae specialiter ad episcopos ecclesiarum in illis regionibus pertinent, quae non abundant rebus, sed tantum de fidelium decimis ac votis subsistunt. Ceterum de rusticanis parochiis, quantum episcopus in partibus Septimaniae atque Galliciae a presbyteris exigere debeat, Bracarense concilium capitulo secundo, et Toletanum concilium capitulo quarto demonstrant. De his autem qui contra auctoritatem et Barcinonensis episcopi voluntatem Tyrsum presbyterum in ecclesia Barcinonae civitatis retinent, capitulare augustorum domni Karoli et domni Hludowici decernit hoc modo: De his qui sine consensu episcopi [Col. 0752D] presbyteros in ecclesiis constituunt, vel de ecclesiis ejiciunt, vel ab episcopo vel a quolibet misso dominico admoniti obedire noluerint, ut bannum nostrum rewadiare cogantur, et per fidejussores ad palatium nostrum venire jubeantur: et tunc nos decernamus, utrum nobis placeat ut aut illum bannum persolvant, aut aliam harmiscaram sustineant. Quia vero longum est istos ad praesentiam regis adducere, vel periculosum est longius a marcha eos abducere, domnus rex commendabit suo marchioni qualiter eos distringat atque castiget. De decimis vero quae in potestate et dispositione episcopi esse debent, quas illi a matre [Col. 0753A] ecclesia abstrahunt, et pro suo libitu alibi donant, idem capitulare dicit: Quicumque decimam abstrahit de ecclesia ad quam per justitiam debet dari, et eam praesumptiose vel propter munera aut amicitiam vel aliam quamlibet occasionem ad aliam ecclesiam dederit, a comite vel a misso nostro distringatur, ut ejusdem decimae quantitatem cum sua lege restituat. Et item: De his qui nonas et decimas jam per multos annos aut ex parte aut ex toto dare neglexerunt, volumus ut per missos nostros constringantur, ut secundum capitularem priorem solvant unius anni nonam et decimam cum sua lege, et insuper bannum nostrum. Et hoc eis denuntietur, quod quicumque hanc negligentiam iteraverit, beneficium unde haec nona et decima persolvi debuit amissurum se sciat.

[Col. 0753B] 2. De hoc quod se reclamavit, quoniam castrum Terracinense suae subditum potestati, factione Bajonis, per presbyteri insolentiam suo resultat ministerio, definitio praefati Antiocheni concilii sequenda est in causa insolentis presbyteri. Contra factionem autem Bajonis sequendum est capitulum Carthaginensis concilii, quo dicitur: Visum est universis ab imperatoribus postulari defensores, propter afflictionem pauperum, quorum molestiis sine intermissione fatigatur ecclesia, ut defensores eis adversus potentias [Col. 0754A] divitum cum episcoporum provisione delegentur. Sequendum est etiam supra positum capitulum ex capitulari augustorum, de his qui sine consensu episcopi presbyteros in ecclesiis suis constituunt, vel de ecclesiis ejciunt.

3. De hoc quod se reclamavit, quia Gothus quidam Madascius fraude atque subreptione per praeceptum ecclesiam sancti Stephani nobilem et antiquam impetravit; ubi, postposito Dei cultu, foeda efficitur conversatio rusticorum, et similiter Ricosindus Gothus fraude et subreptione agrum sanctae Eulaliae per praeceptum obtinuit, jussio regia haec per fideles missos diligenter ac veraciter inquirere jubeat, et ipsam inquisitionem per fidelium custodiam sub sigillo ad notitiam suam perferri faciat. Et [Col. 0754B] si inventum fuerit, quod praedicta ecclesia sancti Stephani et ager sanctae Eulaliae a praefatis Gothis per praecepta obtenta sunt, ipsa praecepta secundum legem sigillentur, et una cum ipsa inquisitione ad praesentiam regiam perferantur; ut secundum jura forensia, qui in precibus fuere mentiti, non illis prosint quae impetraverunt, et ibi careant ipso scriptorum beneficio quo perducentur rescripta, et regia magnificentia recipiat quod est sui juris Barcinonensis ecclesia.





[Col. 0753]
HLUDOWICI II IMPERATORIS CAPITULA DIVERSA. (An. 875.) [1Kb]



Incipit capitula secundum Lodoici imperatoris [1268 1Kb] , filius Lothari imperatoris [1269 1Kb] .
[Col. 0753C]

1. De incestis conjunctionibus hic praecipimus, ut nullus deinceps propinquam, nec quam propincus abuit, uxorem ducat.

2. Ut omnimodis diligentissima examinatione secundum scriptam legem, quam diutissime fieri possit [1270 1Kb] justo judicio, omnibus usus juramenti proibeatur, ut Deo donante, consuetudo pessima [1271 1Kb] perjurii a christiano populo auferatur. Tamen omnino [1272 1Kb] fiant, universi [1273 1Kb] nullathenus hoc consentire volumus. Sed si quis in perjurio fuerit comprobatus, aut manum dexteram [1274 1Kb] perdat, aut eam secundum scriptam legem redimat, et numquam amplius in nullo judicio ad [1275 1Kb] sacramentum venire permittatur [1276 1Kb] .

[Col. 0753D] 3. Comperimus, quod ab his qui secundum mundanam legem viduarum et orfanorum tutelam sibi vendicant, non solum negliguntur, sed etiam aliquotiens opprimuntur; quibus ecclesiastica sollicitudine succurrendum esse censemus. Et si hujusmodi oppressores ad episcopalem admonitionem corrigi voluerint, [Col. 0754C] gratulandum his est. Sin autem in obstinationis impietate duraverint, suggerendum clementissimo imperatori, quatenus ipse efficacem tutorem eis tribuat; ut et illi remuneratio reddatur a Deo, et de inutili silentio sacerdotalis ordo non damnetur.

4 [1277 1Kb] . Ut nullus ecclesiasticus femina secum habere praesummat. Si presbyter fuerit, aut diaconus, aut episcopus, ab ordine deponatur. Si clericus, nudus ad palum vapuletur; et femina quae eum consensit, similiter vapuletur et capud [1278 1Kb] tondantur; quia sic dicit Scriptura Dei: membra Christi noli tangere meretricis.

5. De episcopis, presbyteris, diaconibus vel ceteris [Col. 0754D] interdixit [1279 1Kb] per omnia magnum sinodum, ut nulli presbytero atque diacono sive clerico introductam non licead [1280 1Kb] abere mulierem, simul nec ancillam, nec aliam, quae in opinionem adulterii manent aut difamantur, nisi forte matrem, aut sororem, aut amitam. Simul nec et in ipsa casa, ubi ipsas manent, esse non debent. Et qui oc facere [Col. 0755A] ausus fuerit, bannum nostrum a parte nostra componat.

6. Ut unusquisque presbyter res suas quas [1281 1Kb] post diem consecracionis adquisierint, propriae ecclesiae relinquant.

7. Homo de statu suo pulsatus, si is qui eum pulsat, ad vincendum illum procinctos habuerit, adhibeat sibi octo legitimos juratores ex ea parte unde pulsatur, sive illa paterna sive materna sit, et quatuor aliunde non minus legitimos; et jurando vindicet libertatem suam. Quod si procincti defuerint, assumat undecumque 12 liberos homines, et jurando ingenuitatem suam defendat.

8. Placuit nobis ut ec [1282 1Kb] capitula [1283 1Kb] quae excerpsimus [1284 1Kb] de capitulare avii [1285 1Kb] nostri Karoli, [Col. 0755B] ed domni genitori [1286 1Kb] nostri Ludovici imperatoris, his omnibus et fidelibus nostris et sanctae ecclesiae in regno Italiae consistentibus per legem teneantur et serventur. Et quicumque horum capitulorum contemtor extiterit, 60 solidos componat [1287 1Kb] .

9 [1288 1Kb] . Dictum est nobis, ut in quibusdam locis episcopus et comes [1289 1Kb] ab incestuosis et ab his qui decimas non dant, guadias [1290 1Kb] accipiant, et a presbyteris quibusdam negligentibus, et inter se pecunias dividant [1291 1Kb] ; quod penitus abolendum decernimus, ne forte avaritiae locus detur. Et constituimus, ut incestuosus juxta canonicam sententiam poenitentia mulctetur. Qui vero decimam post tres ammonitiones et praedicationem sacerdotum dare neglexerit, excommunicetur. Juramento vero eum [Col. 0755C] constringi nolumus, propter periculum perjurii.

10. Statuimus de decimis, unde jam inter episcopo seu reliquis sacerdotibus, et comitibus et vassis et reliquis fidelibus nostris multas [1292 1Kb] audivimus intentiones: set si edem sive in sua proprietate habeat, sicut in capitulare constitutum est, ipsa decima de suo domo coltile rebus in eadem ecclesia concedimus: ipse sacerdos qui ibi ordinatus fuerit, ipsa decima dispenset pro luminaria, sive elemosinis distribuad. Statuimus de suos manentes, qui in eadem parochia commanentes [1293 1Kb] sunt, ipsa decima a plebe donetur. Et si contradixerint ea [1294 1Kb] , publice distringantur, sicut in capitulare nostro constituimus.

11. De propincuas [1295 1Kb] non accipiendas in conjugio [Col. 0755D] [1296 1Kb] , quod uxoris [1297 1Kb] parentella sit viro sicut et propria parentella.

12. [(158) 1Kb] Ut episcopi in rebus ecclesiae circa propinquos [Col. 0756A] suos expedendi reprehensionem caveant et discretionis modum teneant. Quoniam multi episcoporum amore propinquorum suorum de rebus sibi commendatis suo aut quolibet amicorum nomine praedia et mancipia emunt, et ut in suorum propinquorum jus conducantur statuunt. Et ob hoc jura ecclesiastica convelluntur et ministerium sacerdotale fuscatur, imo ab subditis detrahitur [1298 1Kb] et contemnitur. Placuit itaque nobis omnibus, ut deinceps hoc avaritiae genus caveatur; fixumque abhinc et in perpetuum mansurum esse decrevimus, ut episcopus de rebus sui juris, quas ante episcopatum aut certe in episcopatu hereditaria successione adquisivit, secundum auctoritatem canonicam quidquid vult faciat [1299 1Kb] , et cui vult conferat. Postquam autem episcopus [Col. 0756B] factus est, quascumque res de ecclesiae facultatibus aut suo aut alterius nomine qualibet conditione comparaverit, decrevimus ut non in propinquorum suorum, sed in ecclesiae cui praeest jura deveniant. Similiter de presbyteris vel diaconibus, qui de ecclesiarum rebus quibus praesunt praedia et mancipia eo modo emunt, faciendum statuimus; quoniam multos presbyteros occasione taliter emtarum rerum ecclesias quibus praesunt disparasse et offendisse et spoliasse, et suum ministerium multis modis exorbitasse, et diabolo se mancipasse, et hac occasione multos laicorum in scandalum damnationis et perditionis deperisse, comperimus. Et ideo non debemus ante tempus per suspectionem judicari, sed patienter expectari, donec ipsa veritas [Col. 0756C] manifesta fiat, utrum [1300 1Kb] magis audiendi an improbandi simus.

13. Consobrinam, neptem, novercam, fratris uxorem, vel etiam de propria cognatione, aut quam cognatus habuerit, nullus audeat in conjugio copulare.

14. Si quis huic tali nefario conjugio se conjunxerit, et in eo permanserit, sciat se episcopali auctoritate anathematis vinculo esse innodatum, ut nullus sacerdos ei tribuat communionem.

15. Si vero conversus divisusque fuerit ab illicita copulatione, dignae poenitentiae submittatur, ut sacerdos loci consideraverit.

16. Ecclesiae vel qualibet pia loca destructa jacencia, praecipimus ex his quae suscipere [1301 1Kb] solent, reformata constitucione proprio [1302 1Kb] dispendio restaurentur [Col. 0756D] [1303 1Kb] ; nec sufficiente vero necessario [1304 1Kb] , a populo plebis [1305 1Kb] auxilientur [1306 1Kb] , ut domus onorifice videatur existere [1307 1Kb] .

[Col. 0757A] 17. Nulli episcoporum licead res immobiles de subjectis [1308 1Kb] plebibus vel aliis quibuslibet locis in proprio usu abere, ne majores locuplectentur, et minores tali facto pauperiores factae inveniantur [1309 1Kb] . Contra agens canonica auctoritate [1310 1Kb] coartatus desistat.

18. Femina vero quae habitum religiosum aut velamen obtentu [1311 1Kb] religiositatis susceperit, cum esset vero potentes viros sociare non permittantur [1312 1Kb] , set elegentes monasterio regulariter vivant, aut in domibus susceptum abitum observent. Contra autem turpes inventae, providencia episcopi emendetur.

19. Res litigosa nullathenus potest dare neque vendere, antequam elitigetur.

20. Quicumque homo alteri debitor [1313 1Kb] fuerit, [Col. 0757B] ipsum debito negare voluerit, et postea convictus fuerit, ipsum debitum in dublum persolvad.

21. Similiter et ille homo qui res vendiderit et exinde cartam fecerit, si minus dederit quam ipsa carta scriptum fuerit, in dublo ei qui acceperit restituad.

22 [1314 1Kb] . Ut postquam oc capitulo notare [1315 1Kb] jussimus [1316 1Kb] , et per regnum [1317 1Kb] nostrum usquam de nostra jussione [1318 1Kb] commandatum fuerit, et alio modo fecerit nisi [1319 1Kb] quod nobis [1320 1Kb] et nostris fidelibus placitum est, quicumque nostra jussione [1321 1Kb] in dispectione [1322 1Kb] abuerit, bannum nostrum [1323 1Kb] a parte nostra componat, et postea ipse reus apparead [1324 1Kb] in sanctam [1325 1Kb] sinodum, et secundum canones judicetur.

[Col. 0757C] 23. Constat enim omnis homo observare, ut die dominico nullus audead operaciones [1326 1Kb] mercacionesque peragere, praeter in cibalibus rebus pro itaerantibus, ita ut vivere possint [1327 1Kb] . Et debent dominico die, secundum possibilitatem, omnes ad ecclesiam concurrere, et in sola omnipotenti Dei oracione vacare, ut qui christiano vocabulo nuncupantur, opera peragere videantur.

24. De monasterio [1328 1Kb] vel oratorio quod a proprio domino soli edificatum est, monemus ut [1329 1Kb] constructum a domino [1330 1Kb] constructori invito non auferatur; liceadque illo presbitero cui voluerit pro sacro officio---qui illius diocesis [1331 1Kb] et bonae auctoritatis dimissoriae [1332 1Kb] cum consensu episcopi sui nec [Col. 0757D] malus existat---commendare [1333 1Kb] , ita ut placita justicia ipsius episcopi obedienter sacerdos requirad.

25. Si quispiam invasor comprobatus, dicad pro [Col. 0758A] parte ecclesiae egisse [1334 1Kb] , de privato sibi re pertinente ab ipso suoque erede resolvatur invasio. Sacerdos [1335 1Kb] denique pro tali culpa reus perinventus, a proprio [1336 1Kb] canonice judicetur episcopo, ut non ecclesia [1337 1Kb] sibi commissa damnum sustinead.

26. In sacris canonibus praefixum est ut decimae [1338 1Kb] justa episcopi disposicione distribuantur. Quidam autem laici, qui vel in propriis vel in beneficiis suis abent basilicas, contempta episcopi disposicionem, non ad ecclesiam ubi baptismum [1339 1Kb] et praedicacionem manus inposicionem et alia [1340 1Kb] Christi sacramenta percipiunt [1341 1Kb] , decimas suas dant [1342 1Kb] , sed propriis [1343 1Kb] basilicis vel suis clericis [1344 1Kb] pro suo libitum tribuunt; quod omnismodis divinae legis et sacris canonibus constat esse contrarium. Unde [Col. 0758B] vestram potestatem, ut eos corrigatis, exspetimus.

27. Quamquam sacerdotis testimonium credibile habeatur, tamen ipsi in secularibus negotiis pro testimonio aut conficiendis instrumentis non rogentur, quia eos in talibus rebus esse non convenit.

28. Si autem causa eventus aliquid audierint aut viderint, ubi nullae idoneae seculares personae inveniantur, ne veritas occultetur et malum in bonum aestimetur, in providentia episcopi proprii sit, ita ut coram se aut competentibus judicibus aut aliter veritatem honorifice tollant.

29. Quia sunt in plerisque locis parricidae [1345 1Kb] et ceteri homicidae, vel reliquis criminibus implicati, qui penitentiam publicam agere contemnunt, qui [Col. 0758C] utique rei publicae utilitatibus inutiles sunt; super quibus necesse [1346 1Kb] est, ut vestra celsitudo comitibus praecipiad, quatenus episcopis adjutorium [1347 1Kb] ferant, ut eos canonicae poenitentiae subdere valeand [1348 1Kb] .

30. De justiciis ecclesiarum Dei, viduarum, et orfanorum, pupillorum [1349 1Kb] , ut in publicis judiciis non dispiciantur clamantes, set diligenter audiantur [1350 1Kb] .

31. De homicidas et ceteris malefactoribus qui legibus [1351 1Kb] morire debeant, nemo eis ad exscusacione in ecclesia sua introire permittat. Si absque voluntate patroni [1352 1Kb] ibidem introierit, tunc ipse cujus ecclesia fuerit, nullum victum eum donet nec alii dare permittat.

32. Ut nemo praesumat [1353 1Kb] alterius servum ministrum ecclesiae constituere vel benedicere, antequam [Col. 0758D] a domino [1354 1Kb] suo tradatur in manu pontificis in libertate integra persistendum omnibus diebus; nec possit dominus post illum diem ullum dominacionis [Col. 0759A] jus in eum exercere; et tunc, sicut domini et voluntas, ad [1355 1Kb] sacrum ordinem accedat.

33. Ut episcopi, abbates et [1356 1Kb] presbiteri res ecclesiae sibi commissae, inter parentes et proximos [1357 1Kb] suos non amplius quam canonica sancxit licencia dividant, ut acceptae plebi vel eis qui res suas ibidem offerunt, murmur vel detraccio auferantur.

34. Ut liberi omines nullum opsequium comitibus faciant, nec vicariis, neque in prato neque in messe, neque in aratura aut in vinea, et quongestum illum vel residium non solvant, excepto aribannatoribus, vel missatico qui legacionem ducunt.

35. Statuimus de presbiteris et diaconibus ecclesiastico [1358 1Kb] onore privatis, ut redigantur [1359 1Kb] penitenciae, [Col. 0759B] sicut canones praecipiunt. Et si episcopus aut abbas [1360 1Kb] in sua parrochia abuerit monasteria [1361 1Kb] , ibi mittantur; tunc praecipiad ipsi episcopus, ut ibi tales incident ipsam plebem [1362 1Kb] unde sint, ut si res propria abuerint, eligantur sibi tali patrono qui de ipsis rebus victum et vestimentum eis ministret; ita tamen, ut nulla abeant licencia vagandi [1363 1Kb] aut discurrendi, sive per placita sive ad palatium [1364 1Kb] seu ad ipsas quas proprias ante abuerint [1365 1Kb] , sine licencia sui episcopi; et in eodem [1366 1Kb] loco ubi constitutum est, sua penitencia jugiter agatur. Quod si hoc non conservaverit, primum verberibus coerceatur; quod [1367 1Kb] si nec sic [1368 1Kb] se castigaverint, tunc in tali loco deducatur [1369 1Kb] . . . .

[Col. 0759C] 36 [1370 1Kb] . De viduis et pupillis et orfanis, et coecis et claudis, tuicionem atque amminiculum habere imperciamus juxta possibilitatem nostram vel vires, sicut in praecepto domni regis continetur.

37 [1371 1Kb] . Volumus, ut omnis inquisitio de rebus ecclesiasticis vel [1372 1Kb] ad jus fisci nostri pertinentibus quae facienda est, non per testes qui producti fuerint, sed qui in eo comitatu meliores et veraciores esse cognoscuntur, per illorum testimonium inquisitio fiat, et juxta quod illi testificati fuerint, vel contineantur vel reddandur ipsae res.

38. Placuit nobis de orfanis et pauperibus qui debite vel indebite dicuntur amisisse [1373 1Kb] ereditatem paterni vel materni juris ad se pertinentibus, si alicubi inventi fuerint, quos patres vel matres propter [Col. 0760A] tradiciones illorum exeredes fecerint, aliorum silicet suasionibus [1374 1Kb] aut peticionibus vel aliquo [1375 1Kb] ingenio, omnino volumus atque [1376 1Kb] decrevimus emendari quantum ad nos vel ad [1377 1Kb] nostram pertinet potestatem juxta [1378 1Kb] voluntatem Dei et nostram voluntatem, sancta amonicione et consideracione, ut si forte extra officium [1379 1Kb] nostrum alicubi inventum fuerit, ammonere nostra clemencia audeamus [1380 1Kb] ut emendetur.

39 [1381 1Kb] . Sancitum est, ut nullus quislibet ecclesiasticus ab his personis res deinceps accipere praesumat, quarum liberi aut propinqui haec inconsulta oblatione rerum propriarum exheredari possent. Quod si aliquis deinceps hoc facere tentaverit, ex hac re a synodali et imperiali sententia omnimodis feriatur, [Col. 0760B] et res ad exheredatos redeant.

40. Si liber homo de furtum accusatus [1382 1Kb] fuerit, et res proprias abuerit, in mallo in [1383 1Kb] praesencia comitis se arramiet. Et si res non abuerit, fidemjussore donet, qui eum arramire [1384 1Kb] , et in placidum [1385 1Kb] [adduci faciat. Et liceat ei prima vice per sacramentum se] secundum legem idoneare, si potuerit. Et si alia vice [1386 1Kb] duo [1387 1Kb] vel tres eum de furto accusaverint [1388 1Kb] , licead ei contra unum [1389 1Kb] ex eis cum scuto et fuste in campo contendere. Quod si servus [1390 1Kb] de furto accusatus fuerit, dominus ejus pro eo emendet, aut eum cum sacramenta excuset, nisi tale furtum perpetratum abead propter quod ad supplicium [1391 1Kb] tradi debead [(159) 1Kb] .

[Col. 0760C] 41. Statutum est, ut nullus canonica [1392 1Kb] aut regulare institucione [1393 1Kb] constitutus, aliquem [1394 1Kb] consecrare propter res adipiscendas deinceps persuadeat [1395 1Kb] . Et qui hoc facere tentaverit, sinodalis vel imperiali sentencia modis omnibus feriantur.

42. Si de una causa plures fidejussores [1396 1Kb] dati fuerint, et unus [1397 1Kb] ex ipsis fidejussoribus [1398 1Kb] mortuus fuerit [1399 1Kb] , ut proinde causam suam non perdat, set pro eo qui de illis [1400 1Kb] fidejussoribus [1401 1Kb] vivi [1402 1Kb] sunt, solvatur quod promisit [1403 1Kb] .

43. Sancitum est de villis novis ecclesiis in eis noviter constitutis, ut decimas de ipsis villis ad easdem [1404 1Kb] ecclesias conferantur.




[Col. 0761]
HLUDOWICI II IMPERATORIS CAPITULA DUO. (An. 875.)

[Col. 0761A] De [1405 1Kb] judicio autem judicis ideo tam frequenter rememoramus, quia omnino consuetudinem judicandi injuste judicibus auferre [1406 1Kb] volumus. Sed tantum secundum scripturam judicent, ut nullatenus audeant secundum arbitrium suum judicare; sed discant [Col. 0762A] pleniter legem scriptam. De quo autem non est scripta, hoc nostro consilio [1407 1Kb] offeratur [1408 1Kb] .

2. De [1409 1Kb] conjunctionibus quae secundum canones aut aedictum copulatae esse non possunt, placuit nobis ut separentur ab invicem [1410 1Kb] .




[Col. 0761]
KAROLI II CONVENTUS TICINENSIS. (An. 876. Febr.) [2Kb]

[Col. 0761B] Gloriosissimo et a Deo coronato, magno et pacifico imperatori, domino nostro Karolo perpetuo augusto, nos quidem [1411 1Kb] omnes episcopi, abbates, comites, ac reliqui qui nobiscum convenerunt Italici regni optimates, quorum nomina generaliter subter habentur inserta, perpetuam optant [1412 1Kb] prosperitatem et pacem. Jam quia divina pietas vos beatorum principum apostolorum Petri et Pauli interventione per vicarium ipsorum, domnum videlicet Johannem summum pontificem et universalem papam spiritualemque [1413 1Kb] patrem vestrum, ad profectum sanctae Dei ecclesiae nostrorumque omnium invitavit [1414 1Kb] , et ad imperiale culmen sancti Spiritus judicio provexit, nos unanimiter vos protectorem, dominum, ac defensorem omnium nostrum [1415 1Kb] eligimus, cui et [Col. 0761C] gaudenter toto cordis affectu subdi gaudemus, et omnia quae nobiscum [1416 1Kb] ad profectum totius sanctae Dei ecclesiae nostrorumque omnium salutem decernetis et sancietis [1417 1Kb] , totis viribus, annuente Christo concordi mente et prompta voluntate observare promittimus.



Et subscripserunt illi qui in Italia adfuerunt.

Anspertus sanctae Mediolanensis ecclesiae archiepiscopus subscripsi. Joannes sanctae Aretinae ecclesiae [Col. 0762B] humilis episcopus subscripsi. Johannes episcopus sanctae Ticinensis ecclesiae subscripsi. Benedictus Cremonensis episcopus subscripsi. Teudulfus [1418 1Kb] Tertonensis [1419 1Kb] episcopus subscripsi. Adalgaudus Vercellensis episcopus subscripsi. Azo Eporediensis episcopus subscripsi. Gerardus exiguus in exigua Laudensi ecclesia episcopus subscripsi. Hilduinus Astensis ecclesiae episcopus subscripsi. Ratbornus [1420 1Kb] sedis Augustanae episcopus subscripsi. Leodoinus Mutinensis ecclesiae episcopus subscripsi. Hildradus Albensis ecclesiae episcopus subscripsi. Bodo humilis sanctae Aquensis ecclesiae episcopus subscripsi. Sabbatinus Jenuensis [1421 1Kb] ecclesiae episcopus subscripsi. Eilbertus [1422 1Kb] Comensis episcopus subscripsi. Adelardus servus servorum Dei Veronensis episcopus [Col. 0762C] subscripsi. Ego Paulus sanctae ecclesiae Placentinae [1423 1Kb] episcopus subscripsi. Ego Andreas sanctae Florentinae ecclesiae episcopus subscripsi. Reginerius [1424 1Kb] abbas subscripsi. Signum Bosonis incliti ducis et sacri palatii archiministri atque imperialis missi. Signum Richardi [1425 1Kb] comitis. Signum Walfridi [1426 1Kb] comitis. Signum Liutfridi [1427 1Kb] comitis. Signum Alberici comitis. Signum Supponis comitis. Signum Hardingi comitis. Signum Bodradi comitis palatii. [Col. 0763A] Signum Cuniberti comitis. Signum Bernardi comitis. Signum Airboli comitis.

Acta [1428 1Kb] sunt haec in palacio Ticinensi anno Domini 876, regni domni imperatoris Karoli, Hludowici augusti piae memoriae filii, in Francia 36, imperii primo, indictione IX.



Juramentum Ansperti archiepiscopi.

Sic promitto ego, quia de isto die in antea isti seniori meo, quamdiu vixero, fidelis et obediens et adjutor, quantumcumque plus et melius sciero et potuero, et concilio et auxilio secundum meum ministerium in omnibus ero absque fraude et malo ingenio, et absque ulla dolositate vel seductione seu deceptione, et absque respectu alicujus personae, et neque per me, neque per missum, neque per literas, [Col. 0763B] sed neque per emissam vel intromissam personam, vel quocumque modo vel significatione, contra suum honorem, et suam ecclesiae atque regni sibi commissi quietem et tranquillitatem atque soliditatem machinabo, vel machinanti consentiam, neque aliquod umquam scandalum movebo, quod illius praesenti vel futurae saluti contraria vel nociva esse possit. Sic me Deus adjuvet et [1429 1Kb] patrocinia.



Quod rex Karolus juravit [Ansperto archiepiscopo, atque [1430 1Kb] ] obtimatibus regni Italici.

Et ego quantum sciero et rationabiliter potuero, Domino adjuvante, [te sanctissime ac reverendissime archiepiscope, et [1430 1Kb] ] unumquemque vestrum, secundum suum ordinem et personam honorabo, et salvabo, et honoratum et salvatum absque ullo dolo [Col. 0763C] ac damnatione vel deceptione conservabo, et unicuique competentem legem ac justitiam conservabo, et qui illam necesse habuerint, et rationabiliter petierit, rationabilem misericordiam exhibebo, sicut fidelis rex suos fideles per rectum honorare, et salvare, et unicuique competentem legem et justitiam in unoquoque ordine conservare, et indigentibus et rationabiliter petentibus rationabilem misericordiam debet impendere. Et pro nullo homine ab hoc, quantum dimittit humana fragilitas, per studium aut malevolentiam vel alicujus indebitum hortamentum deviabo, quantum mihi Deus intellectum et possibilitatem [1431 1Kb] , et si per fragilitatem contra hoc mihi surreptum fuerit, cum recognovero, voluntarie illud [Col. 0763D] emendare studebo, sic, etc.



CAPITULA.

In nomine Patris et Filii et Spiritus sancti. Incipiunt capitula quae domnus imperator Karolus, Hludowici augusti [1432 1Kb] piae memoriae filius, una cum consensu et suggestione [1433 1Kb] venerabilium episcoporum et illustrium optimatum reliquorumque fidelium suorum [1434 1Kb] , ad honorem sanctae Dei ecclesiae et ad [Col. 0764A] pacem ac profectum totius imperii sui fecit anno incarnationis domini nostri Jesu Christi 876 [1435 1Kb] , regni vero sui in Francia 367, imperii autem sui primo, indictione 9, mense Februario, in palacio Ticinensi.

1. Ut sancta Romana ecclesia, sicut est caput omnium ecclesiarum, ita ab omnibus honoretur et veneretur; neque quisquam contra jus et potestatem ipsius aliquid injuste agere praesumat: sed liceat ei debitum tenere vigorem, et pro universali ecclesia pastoralem exhibere curam, atque sacris precibus omnium pro omnibus interpellare auctorem.

2. Ut honor domno et spiritali patri nostro Johanni, summo pontifici et universali papae, ab omnibus conservetur; et quae secundum sacrum ministerium [Col. 0764B] suum auctoritate apostolica decreverit [1436 1Kb] , cum summa veneratione ab omnibus suscipiantur, et debita illi obedientia in omnibus conservetur.

3. Et licet in omnibus id observari [1437 1Kb] velimus, praecipue tamen sanccimus, ut in termino [1438 1Kb] beatorum Petri et Pauli apostolorum principum nemo in eundo et redeundo, vel ibi morando, aliquam vastationem et depraedationem facere praesumat; et quae ipsius sanctae Dei [1439 1Kb] ecclesiae propria sunt, nemo aliqua iniqua machinatione sine voluntate ipsius sacri pontificis sibi vindicare praesumat. Quod si quisquam fecerit, restitutis male praesumptis, immunitatem ipsius ecclesiae persolvat, et bannum nostrum tripliciter componat.

4. Ut ecclesiasticus honor, et sacerdotalis atque [Col. 0764C] clericalis reverentia, debita competentique sinceritatis religione ab omnibus amplectatur, et in [1440 1Kb] omnibus custodiatur, sicut [1441 1Kb] avi et genitoris nostri monent edicta.

5. Ut imperialis honor ab omnibus fideliter observetur; et quae ab eo seu per epistolam seu per legatos praecipiuntur [1442 1Kb] , a nullo impune audeant [1443 1Kb] violari.

6. Ut episcopi ministerium suum secundum sacros et sancto Spiritu promulgatos canones peragant, parroechias suas absque alicujus impedimento, praedicando, corrigendo, et confirmando circumeant; et hoc in [1444 1Kb] agendo nullus eis contraire et quod ad ministerium illorum pertinet contradicere in ipsis parroechiis audeat, vel eis exinde aliquam molestiam [Col. 0764D] inferat; sed adjutor, si oportuerit, invitatus a pontifice quisque ecclesiae filius existat; ut liceat eis criminalia scelera et alia quaeque corrigenda [1445 1Kb] inquirere, discutere, et dijudicare canonice. Quod qui temerare proterve praesumpserit, triplicem legem et triplex [1446 1Kb] bannum nostrum persolvat [1447 1Kb] .

7. Ut episcopi secundum sacram jussionem domini [Col. 0765A] nostri Jesu Christi praedicationem per se vel per [1448 1Kb] suos congruenter exerceant, et presbyteros suos ut similiter faciant instruere procurent. Et ut seculares et fideles laici diebus festis, qui in civitatibus sunt, ad publicas stationes occurrant: et qui in villulis et possessionibus sunt, ad publicum officium in plebe [1449 1Kb] festinent. Et nullus latibulosa missarum in suis domibus officia celebrare praesumat sine sui rationabili licentia [1450 1Kb] episcopi.

8. Ut episcopi in civitatibus suis proximum ecclesiae suae [1451 1Kb] claustrum instituant, in quo ipsi cum clero suo [1452 1Kb] secundum canonicam regulam Deo militent [1453 1Kb] ; et sacerdotes suos ad hoc constringant, ut ecclesias non relinquant et aliubi habitare praesumant. Sint etiam subjecti proprio episcopo [Col. 0765B] secundum canonicam auctoritatem, nec per contumatiam ab eorum potestate dissiliant [1454 1Kb] , neque seculari potestati [1455 1Kb] ad hoc eis commendare se liceat, aut eos quilibet recipere audeat, ut [1456 1Kb] contra canonicas leges et debitam [1457 1Kb] episcopi potestatem quodammodo defensentur. Hujusmodi vero sacerdotes episcopalis [1458 1Kb] illico censura disciplinis ecclesiasticis subdat [1459 1Kb] . Nec fas est omnium eorum sollicitudinem episcopos non gerere, quibus in committendis sacris ordinibus dignum visum est communicasse.

9. Ut a [1460 1Kb] domibus sacerdotum, propter malae opinionis famam, habitatio feminarum penitus tollatur; neque illi in domos earum intrare indiscrete [Col. 0765C] praesumant, ne nomen Dei, quod absit, per illos blasphemetur per quos laudari pie et jugiter debet. Venationem quoque nullus tam sacri ordinis exercere praesumat; neque arma militaria pro qualicumque seditione portare audeat, aut habitum [1461 1Kb] quemlibet tantum apicem sacerdotii [1462 1Kb] non decentem assumat.

10. Ut res ecclesiasticas tam mobiles quam et immobiles nemo invadere vel auferre praesumat; et quae a rectoribus ecclesiae actenus, ob timorem vel favorem, alicui libellario vel enfiteoticario [1463 1Kb] jure dolose et cum damni detrimento ecclesiae amissae [1464 1Kb] videntur, ad pristinum jus revertantur: quatinus liceat illis quibus earum cura commissa est, quieto et pacifico ordine eas tenere, et pro nobis ac regno [Col. 0765D] nobis a Deo commisso orare, pauperibusque debita stipendia erogare, familiam ecclesiae juste [1465 1Kb] et rationabiliter regere et gubernare. Transgressoribus autem indicimus injuste praesumpta restituere, et sicut superius praefixum est, triplicem legem et triplex [1466 1Kb] bannum nostrum persolvere.

11. Ut decimae conlaborationum [1467 1Kb] et animalium secundum sacra praecepta Domino absque fraude et [Col. 0766A] aliqua retractione [1468 1Kb] offerantur; et in potestate episcopi maneat, qualiter a [1469 1Kb] presbyteris dispensentur canonice. Et ut ecclesias baptismales, quas plebes appellant, secundum antiquam consuetudinem ecclesiae filii instaurent.

12. Ut episcopi comites et vassos nostros in parroechia eorum manentes paterno amore secundum ecclesiasticum ministerium diligant; ipsi vero comites et vassalli seu reliqua generalitas praedictos episcopos ut sanctos patres honorent et venerentur, et ad ministerium illorum peragendum, ubicumque potuerint, eos adjuvare decertent. Si vero, quod non optamus, eis infesti, quo minus [1470 1Kb] quae Dei sunt exercere possint, reperti fuerint, aut ipsi contra leges officia sua violaverint, et [1471 1Kb] eos quos venerari [Col. 0766B] debent inquietaverint, secundum capitulare avi et genitoris nostri emendent. Qualiter quoque presbyteros ac reliquos gradus honorent, ipsius capitularis forma doceantur. Ipsi nihilominus episcopi, singuli in suo episcopio, missatici nostri potestate et auctoritate fungantur.

13. Ut episcopi et comites in suis ministeriis commorantes in suis consistant domibus cum suis vassallis, neque praesumant occasione ospitii in pauperioris cujuspiam vicini domo, nisi rogati, commorari; quia ob hoc maxime depraedationes et discordias actenus pululasse manifestum est. Praevideant quoque, secundum ministerium unusquisque suum, ne in potestate illorum praedae et devastationes [Col. 0766C] fiant. Et si aliqui hoc facere temptaverint, omni [1472 1Kb] sua virtute illis resistant. Et si ipsi per se constringere ad emendationem illos non potuerint, constitutis missis nostris renuntient, ut ipsorum judicio legaliter secundum capitulare avi et [1473 1Kb] genitoris nostri emendent. Quod si et ipsi hoc emendare nequiverint, ad nostram notitiam perducant.

14. Ut quotiens divinum judicium aliquem ecclesiae praesulem e saeculo vocaverit, nullus ad suimet perditionem facultates ejus invadat, diripiat, et ad jus suum transferat; sed erogatariis et eleemosynariis ecclesiasticis, cum ipsius ecclesiae constituto oeconomo, liberum sit, canonico more, juste rationabiliterque deputata sucessori futuro reservare, [Col. 0766D] vel quibuscumque, sicut expedit, pro ejus spiritu distribuere. Quod qui iniqua cupiditate transgredi praesumpserit, ut superius praelibatum est, inrefragabiliter multetur.

15. Ut nemo fidelium nostrorum quodammodo aliquem celet quem nostrum scierit infidelem esse, neque ei sustentationem quamcumque praestare pertentet, si eum ad nostram fidelitatem revocare nequiverit. [Col. 0767A] Quicumque autem contra haec fecerit, praedecessorum et progenitorum nostrorum judicium experietur.

Ansbertus archiepiscopus subscripsi. Johannes humilis Aretinae ecclesiae episcopus subscripsi. Adalardus servus servorum Dei sanctae Veronensis ecclesiae episcopus subscripsi. Adalgaudus Vercellensis ecclesiae episcopus subscripsi. Azo Eporediensis episcopus subscripsi. Benedictus episcopus Cremonensis subscripsi. Hildradus Albensis episcopus subscripsi. Gerardus exiguus ecclesiae Laudensis episcopus [Col. 0768A] subscripsi. Johannes humilis episcopus sanctae Ticinensis ecclesiae subscripsi. Teudulfus Terdonensis episcopus subscripsi. Hilduinus Astensis episcopus subscripsi. Sabbatinus humilis Jenuensis ecclesiae episcopus subscripsi. Signum Bosonis ducis et missi Italiae atque sacri palatii archiministri. Signum Bernardi comitis. Signum Bodradi comitis. Signum Ricardi comitis. Signum Airboldi comitis. Signum Cuniberti comitis. Signum Supponis comitis. Signum Alberici comitis. Signum item Bernardi. Signum Hardingi comitis. Signum Berardi comitis [1474 1Kb] .




[Col. 0767]
KAROLI II SYNODUS PONTIGONENSIS. (An. 876. Jun.---Jul.) [1Kb]



ECCLESIAE REMENSIS PETITIO.
[Col. 0767B]

Paternis magisteriis instruimur, ut si qua majora negotia vel majores causae exortae fuerint, ad sedem apostolicam, prout auctoritas docet et mos antiquus obtinuit, semper referantur. Ideoque quia imperialem excellentiam vestram synodo praeesse et vicarios sedis apostolicae praesto nobis adesse gaudemus, calamitates et miserias ecclesiae nostrae ac filiorum nostrorum, quas hoc anno ab Hludowico rege, itemque Hludowico filio ejus et complicibus eorum, caedes videlicet, homicidia, adulteria, fornicationes, rapinas, sacrilegia, et cetera flagitia quae nullus enumerare potest, ecclesia nostra perpessa est, vestrae serenitati innotescimus, obsecrantes ut pro [Col. 0767C] Dei omnipotentis amore, et pro ingenita vobis benignitate, ac pro ministerio imposito, nobis et ecclesiae nostrae ac filiis nostris secundum pervulgatam omnibus vestram sapientiam consulatis pariter ac succurratis, ne de cetero talia ac tanta mala ecclesia nostra ac regnum patiatur qualia hactenus passa est.



CONFIRMATIO ACTORUM CONVENTUS TICINENSIS.





[NOTA.]

Synodus quae fuit acta apud Ticinum palatium anno incarnationis Dominicae 876, indictione IX, mense Februario; et postea fuit confirmata ipsa synodus apud Pontigonem, cum missis domni apostolici Joannis aliisque multarum provinciarum episcopis. Electio Karoli imperatoris ab Italici regni episcopis et ceteris confirmata.

Gloriosissimo, etc. ut supra col. 761 usque indictione [Col. 0767D] IX.



Confirmatio Cisalpinorum.

Sicut domnus Johannes apostolicus et universalis papa primo Romae elegit atque sacra unctione constituit, omnesque Italici regni episcopi, abbates, [Col. 0768B] comites, et reliqui omnes qui cum illis convenerunt, domnum nostrum gloriosum imperatorem Karolum augustum unanimi devotione elegerunt sibi protectorem ac defensorem esse, ita et nos qui de Francia, Burgundia, Aquitania, Septimania, Neustria, ac Provincia, pridie Kalendas Julii in loco qui dicitur Pontigonis anno 37 in Francia, ac imperii primo, jussu ejusdem domni et gloriosi augusti convenimus, pari consensu ac concordi devotione eligimus et confirmamus.

Et subscripserunt omnes Cisalpini episcopi qui adfuerunt, et quorum nomina subter sequentia capitula, quae confirmaverunt, tenentur adscripta.



Juramentum Hincmari archiepiscopi et reliquorum procerum.

[Col. 0768C] Sic promitto ego, quia de isto die in antea isti seniori meo, quandiu vixero, fidelis et obediens et adjutor, quantumcunque plus et melius sciero et potuero, et consilio et auxilio secundum meum ministerium in omnibus ero, absque fraude et malo ingenio et absque ulla dolositate vel seductione seu deceptione et absque respectu alicujus personae. Et neque per me, neque per missum, neque per litteras, sed neque per emissam vel intromissam personam, vel quocunque modo ac significatione, contra suum honorem et suam, ecclesiae, atque regni illi commissi quietem et tranquillitatem atque soliditatem machinabo vel machinanti consentiam. Neque unquam aliquod scandalum movebo, quod illius praesenti vel futurae saluti contrarium vel nocivum [Col. 0768D] esse possit. Sic me Deus adjuvet et ista sancta patrocinia.

In nomine Patris, et Filii, etc. ut supra col. 763 usque signum Berardi comitis.

Johannes Tuscanensis episcopus, legatus sanctae [Col. 0769A] sedis apostolicae et domni Johannis summi pontificis et universalis papae, in his quae supra scripta sunt interfui, consensi, et subscripsi. Ansegisus Senonum metropolis episcopus, sanctae et apostolicae sedis per domnum Johannem summum pontificem papam vicarius, interfui, consensi, et subscripsi. Johannes Aretinus episcopus, sanctae sedis apostolicae legatus, interfui, consensi, et subscripsi. Hincmarus Remorum archiepiscopus subscripsi. Frotarius archiepiscopus consensi et subscripsi. Aurelianus Lugdunensis ecclesiae episcopus in Christi nomine roboravi [1475 1Kb] . Ottramnus Viennensis ecclesiae episcopus subscripsi. Johannes Rotomagensis ecclesiae archiepiscopus subscripsi. Bertmundus Ebredunensis ecclesiae archiepiscopus subscripsi. [Col. 0769B] Ragenelmus Tornacensis ecclesiae episcopus subscripsi. Walterus humilis Aurelianensis ecclesiae episcopus subscripsi. Gerboldus Cabillonensis ecclesiae episcopus subscripsi. Gislebertus Carnotensis ecclesiae episcopus subscripsi. Hildeboldus Suessionensis ecclesiae episcopus subscripsi. Rostagnus sanctae Arelatensis ecclesiae humilis episcopus subscripsi. Isaac Lingonensis ecclesiae episcopus subscripsi. Lantbertus Matiscensis ecclesiae episcopus subscripsi. Ingelwinus sanctae Parisiacensis ecclesiae episcopus subscripsi. Geroldus Ambianensis ecclesiae episcopus subscripsi. Abbo Nevernensis ecclesiae episcopus subscripsi. Johannes Cameracensis ecclesiae episcopus subscripsi. Hadebertus Silvanectensis ecclesiae episcopus subscripsi. Odo Belgivacorum [Col. 0769C] episcopus in Christi nomine subscripsi. Ratbertus Valentinae ecclesiae episcopus subscripsi. Bernarius Gratianopolitanae ecclesiae episcopus subscripsi. Angenulfus Gabalitanensis ecclesiae episcopus subscripsi. Birico Wapincensis ecclesiae episcopus subscripsi. Alduinus Avinionensis [1476 1Kb] ecclesiae episcopus subscripsi. Wido Vallavensis [1477 1Kb] ecclesiae episcopus subscripsi. Hildebrannus Sagensis episcopus subscripsi. Willebertus humilis Catalaunorum episcopus subscripsi. Ragenfridus Meldensis ecclesiae episcopus subscripsi. Heirardus Lixoviensis ecclesiae episcopus subscripsi. Sigenandus Constantiensis ecclesiae episcopus subscripsi. Aetherius Vivariensis episcopus subscripsi. Erchambertus Bajocensis ecclesiae [Col. 0769D] episcopus subscripsi. Hedenulfus Laudunensis ecclesiae episcopus subscripsi. Agilmarus Arvernensis ecclesiae episcopus subscripsi. Anselmus Lemovicensis ecclesiae episcopus subscripsi. Adalbertus Morinensis ecclesiae episcopus subscripsi. Willelmus Cadurcorum ecclesiae episcopus subscripsi. Lupus Albiensis ecclesiae episcopus subscripsi. Ottulfus sanctae Trecassinae ecclesiae humilis episcopus subscripsi. Berardus Viridunensis ecclesiae episcopus subscripsi. Arnaldus Leucorum ecclesiae episcopus subscripsi. Franco Tungrensis ecclesiae episcopus subscripsi. Theodoricus Vesontiorum ecclesiae archiepiscopus [Col. 0770A] subscripsi. Wala Antisiodorensis episcopus subscripsi. Adalgarius Augustidunensis episcopus subscripsi. Hemico Diensis ecclesiae episcopus subscripsi. Aimarus Ruthenensium ecclesiae episcopus subscripsi. Theotarius Gerundensis ecclesiae episcopus subscripsi. Hugo abba. Albustus abbas ex monasterio quod vocatur Bethleem sive Ferrarias. Hilduinus abbas et bibliothecarius. Vulfardus abba scripsit et subscripsit. Gauzlenus abba et archicancellarius.



DEFINITIO DE ADALGAUDO PRESBYTERO.

Pridie Idus Julii, in loco qui vocatur Pontigonis, ita de Adalgaudo presbytero a legatis sedis apostolicae, Leone apocrisiario sanctae sedis Romanae, Petro, Johanne, itemque Joanne, legatis memoratae [Col. 0770B] sanctae sedis, ac Ansegiso vicario ejusdem sanctae sedis, et ab omni concilio definitum est, ut illi propria ecclesia reddatur, et a praefatis Kalendis quatuor mensium dilatio ad famam suam purgandam illi concedatur. Si post quatuor menses purgare se canonice non potuerit, nulla ejus vox postea penitus audiatur.



CAPITULA AB ODONE PROPOSITA.

Sancta synodus quae in nomine Domini vocatione domni Johannis ter beatissimi ac universalis papae, et jussione domni Karoli perpetuo augusti congregata est in loco qui vocatur Pontigonis, anno incarnationis dominicae 876, indictione 9, regni praefati invictissimi imperatoris 37, imperii autem primo, 17 Kalendas Augusti, haec capitula quae subter adnexa [Col. 0770C] sunt instituit.

1. Obeunte Hludowico qui Romani imperii jura regebat, domnus Johannes ter beatissimus papa per Gadericum Veliternensem, Formosum Portuensem, Johannem Aretinum venerabiles episcopos, domnum Karolum tunc regem ad limina beatorum apostolorum invitavit, eumque ecclesiae ipsius defensorem ac tutorem elegit, imperialique diademate coronavit, eum prae cunctis solum et specialem eligens qui Romani imperii sceptra teneret. Cujus sacris institutionibus pro debito parentes, quod ipse instituit instituimus, et quod ipse confirmavit pari consensu omnes firmamus.

2. Congregata igitur in Romana urbe sancta [Col. 0770D] synodo, ante adventum praedicti domni imperatoris, misit cum consensu omnium epistolas Hludowico regi, filiis quoque ipsius, archiepiscopis, episcopis, abbatibus, ac reliquis primoribus regni sui, monentes eos apostolica auctoritate more paterno servare quae pacis sunt, ne videlicet aliquam inreptionem in regno praefati augusti facile tentarent, usque dum simul ad mutuum colloquium venirent, et ipse inter eos et de pace conservanda et de jure regnorum secundum sibi a Deo ministerium creditum decerneret pariter et discerneret. Quas epistolas per Odonem Bellovacorum venerabilem episcopum sibi destinatas [Col. 0771A] et bis delatos omnino recipere renuerunt.

3. Ipse vero apostolica et paterna monita parvipendens, et fraterna foedera disrumpens, hostili manu tyrannico more fraternum regnum depopulando invasit; homicidia, stupra, adulteria, sacrilegia, et innumera mala quae enumerari nequeunt, auctoritas facientium perpetravit.

4. Haec mala audiens ter beatissimus papa perpetrata esse in regno spiritalis filii sui domni Karoli semper augusti, tactus dolore cordis acceleravit mittere missos suos, Johannem videlicet et Johannem, venerabiles episcopos, cum aliis suis epistolis, volens eum monere, ut a tanto malo poenitudinem de praeteritis ageret, et tandem fraternum regnum invadere desineret. Quorum legationem secundo [Col. 0771B] commonitus necdum recipere voluit.

5. Post hos denique misit iterum alios legatos, Leonem scilicet sanctissimum Gabinensem episcopum et sanctae Romanae ecclesiae missum et apocrisiarium, pariterque et Petrum Forosemproniatem venerabilem episcopum, haec eadem obsecrando, monendo protestans. Quorum monita utrum recipere velit, adhuc ambiguum constat.

6. Verum quia praefatus Leo Gabinensis reverentissimus episcopus et sanctae Romanae ecclesiae missus et apocrisiarius, seu et Petrus Forosemproniatis episcopus, pro quibusdam utilitatibus ecclesiasticis morari hic diutius nequeunt, neque episcopos de longinquo venientes fatigare longius dignum est, decreverunt Johannem Tuscanensem et Johannem [Col. 0771C] Aretinum venerandos episcopos, qui legationem praefatorum pariter cum priori legatione suscipientes, ea quae peragenda sunt, cum ceteris episcopis, quos communi consensu elegerint, vice omnium episcoporum, quicquid seu in evocando seu in contemptoribus feriendo definierint, apostolica auctoritate libere definiant, et quicquid ipsi deliberaverint, et domnus apostolicus cum omni sancta Romana ecclesia determinabit et in perpetuum mansurum statuet et firmabit.

7. Sicut domnus papa Johannes sanxit, connivente et consentiente et condecernente domno et gloriosissimo Karolo imperatore semper augusto, Ansigisum venerabilem episcopum, Senonum archiepiscopum, [Col. 0771D] suam vicem tenere, et primatum ei Galliae et [Col. 0772A] Germaniae contulit in evocanda synodo et definiendo canonice si quaelibet insurrexerint necessaria, et ut graviora ad ipsius notitiam referat, et nos unanimiter omni devotione laudamus, et ut ita ipse primatum teneat Galliae et Germaniae decernimus et sancimus.

8. Synodum quam domnus Johannes apostolicus et universalis papa super quorundam depositionem, Formosi scilicet Portuensis episcopi, et Gregorii nomenculatoris, seu et Stephani secundicerii, et Georgii vesterarii, ceterorumque suorum complicum, sicut in epistola ipsius ad nos missa continetur, nuper instituit, et nos secundum jussionem ipsius, in nullo a capite dissidentes, consentiendo decernimus, omnibusque apostolicis illius sanctionibus per [Col. 0772B] omnia parentes, sicut decet, obedimus.

9. Censuram vero quam domnus apostolicus super nefandissima acta Hludowici regis et complicum ejus, nisi resipuerint et debitam obedientiam sedi apostolicae exhibuerint, statuit et firmavit, omnes nos qui ad praesentem synodum convenimus, unanimiter decernimus atque firmamus.



LEONIS ET PETRI LEGATORUM AUCTORITAS.

Quia domnus noster Johannes sanctissimus et ter beatissimus papa, nos quidem, me scilicet Leonem Gabinensem episcopum et sanctae Romanae ecclesiae missum et apocrisiarium, et Petrum venerabilem Forosemproniatem episcopum, ad hoc in has partes direxit, ut ceu pridem per venerabiles episcopos, Johannem videlicet et Johannem, mandaverat, vestra [Col. 0772C] sanctitate adgregata, de negotiis quae inter utrosque fratres hoc anno emerserant determinaremus, sed nos ob quasdam sanctae Romanae ecclesiae utilitates quia diutius morari nequimus, et vestram beatitudinem longius fatigare nolumus, hos fratres nostros, Johannem videlicet Tuscanensem et Johannem Aretinum venerabiles episcopos, vobiscum morari decrevimus, usque dum res unde agitur optatum finem divina favente gratia accipiat: qui quicquid seu in evocanda synodo, seu in definiendo, seu in contemptoribus feriendo definierint, apostolica auctoritate libere definiant, et quicquid ipsi deliberaverint, et domnus apostolicus cum omni sancta Romana ecclesia determinabit et in perpetuum mansurum [Col. 0772D] statuet et firmabit.




[Col. 0771]
KAROLI II IMPERATORIS EDICTUM DE TRIBUTO NORDMANNICO. (An. 877. Mai. 7. Compendii.) [1Kb]

[Col. 0771D] Anno incarnationis dominicae 877, Nonis Maii, in Compendio palatio, de aliqua sed non de tota parte regni quod domnus imperator Karolus habuit antequam junior Hlotharius defunctus fuisset, haec constituta est exactio Nortmannis, qui erant in Sequana, tribuenda, ut a regno ejus recederent.

Episcopi, abbates, comites, ac vassi dominici ex suis honoribus de unoquoque manso indominicato [Col. 0772D] donent denarios duodecim; de manso ingenuili quatuor denarios de censu dominicato, et quatuor de facultate mansuarii; de servili vero manso, duos denarios de censu indominicato, et duos de facultate mansuarii. De omnibus vero ecclesiis, unusquisque episcopus de suo episcopatu, vel abbas de sua solummodo abbatia, in cujuscumque episcopi sint parrochia, accipiant cum misso episcopi in cujus parrochia [Col. 0773A] sunt, de presbyteris secundum possibilitatem, quinque solidos, vel quatuor, vel tres, vel duos, vel unum solidum. A quo plurimum, quinque solidos; a quo minimum, quatuor denarios. De ecclesiis vero imperatoris et imperatricis et comitum ac vassallorum imperialium, tam de illis qui cum imperatore [Col. 0774A] pergent, quam et illis qui remanserint, episcopus in cujus parrochia consistunt secundum praedictum modum conjectum accipiat. De negotiatoribus autem, vel qui in civitatibus commanent, juxta possibilitatem, secundum quod habuerint de facultatibus, conjectus exigatur.




[Col. 0773]
KAROLI II IMPERATORIS CONVENTUS CARISIACENSIS. (An. 877. Jun. 14.) [1Kb]

[Col. 0773A] Haec capitula constituta sunt a domno Karolo, glorioso imperatore, cum consensu fidelium suorum apud Carisiacum anno incarnationis dominicae 877, [Col. 0773B] regni vero ipsius 37, imperii autem 2, XVIII Kalendas Julias, indictione X; de quibus quaedam ipse definivit, et de quibusdam a suis fidelibus responderi jussit.



CAPITULA PROPOSITA CUM RESPONSIS CONVENTUS.

1. De honore et cultu Dei atque sanctarum ecclesiarum, quae auctore Deo sub ditione et tuitione regiminis nostri consistunt, Domino mediante decernimus, ut sicut tempore beatae recordationis domni et genitoris nostri excultae et honoratae atque rebus ampliatae fuerunt, et quae a nostra liberalitate honoratae atque ditatae sunt, de cetero sub integritate sui serventur; et sacerdotes ac servi Dei vigorem ecclesiasticum et debita privilegia juxta reverendam auctoritatem obtineant; et eisdem principalis potestas et [Col. 0773C] inlustrium virorum strenuitas, seu rei publicae administratores, ut suum ministerium competenter exequi valeant, in omnibus rationabiliter et juste concurrant. Et filius noster haec suprascripta similiter Deo juvante conservet.

RESP. Primum capitulum, sicut Deo inspirante decrevistis, omnes conlaudamus et conservare volumus.

2. Ut monasteriorum a nobis Compendio in honore sanctae Dei genitricis Mariae constructum, a filio nostro et fidelibus nostris eo tenore quo coepimus honoretur, et privilegium a domno papa et ab omnibus episcopis confirmatum, imperiale etiam decretum, ab omnibus fidelibus pro Dei et nostro amore benignissime atque inviolabiliter conservetur, et a [Col. 0773D] filio nostro firmetur.

RP. De secundo similiter respondemus.

3. Ut tales a vobis eligantur, exceptis illis quibus commendatum habemus, quorum speciali consilio et adjutorio in praesenti itinere utamur.

RP. De tertio vos, sicut melius Deo inspirante vidistis, regni vestri defensionem atque tuitionem, et filii vestri custodiam per fideles vestros, tam per episcopos, quam abbates et comites, dispositum habetis, et necessarium esse cognoscimus. Ipsam dispositionem nos disordinare non possumus, nec debemus; et qualiter illam melius disponere possimus, non sapimus.

4. Quomodo securi esse possimus, quousque Deo donante huc revertamur, a nullo regnum nostrum inquietari posse, quantum Deus vos adjuvare voluerit [Col. 0774A] et vestrum posse extiterit, et quomodo nos de filio nostro et de vobis securi esse possimus, et vos de filio nostro securi esse possitis, et ipse de vobis, [Col. 0774B] et ut vos ad invincem credere possitis.

RP. De quarto, in quo scriptum est, quomodo vos de filio vestro securi esse possitis, respondemus, quia, Deo gratias, vos eundem filium vestrum et generastis et nutristis, et sub nutrimento vestro Deus ad hanc aetatem illum perduxit; et nemo nostrum illum amplius salvare potest, vel debet, aut sapit, quam vos, et in vestro consilio et auxilio ac dispositione illius salvatio et honor post Deum et sanctos ejus consistit. Et qualiter ad Dei voluntatem et sanctae ecclesiae et regni vestri utilitatem securi de illo esse possitis, in vestra dispositione manet. Et de hoc quod ibi scriptum est, quomodo de nobis securi esse possitis, qualiter usquedum Deo donante huc revertamini, ut a nullo regnum vestrum inquietari [Col. 0774C] possit, quantum Deus nos juvare voluerit et nostrum posse extiterit: respondemus, quia sunt sacramenta quae vobis fecimus, et est professio quam vobis et clerici et laici in Carisiaco fecimus et subscripsimus, et est perdonatio quam dominatio vestra nobis fidelibus vestris et perdonavit et subscripsit, et est professio et sacramentum quae in Gundulfi villa pro novis causis emergentibus ex morte Hlotharii et missatico domni. apostolici Hadriani et missatico Hludowici nepotis vestri vobis fecimus. Est etiam professio quam Remis et de vestra fidelitate et de vestri regni dispositione ac defensione et de uxore vestra et de filio vestro quem habetis, et si Deus adhuc etiam alterum dederit, professi fuimus. Quae omnia hactenus conservavimus et conservamus, [Col. 0774D] et adjuvante Deo usque ad finem vitae nostrae conservare volumus. Unde pro certo nos veraciter credere potestis. Si autem aliquis a praefatis sacramentis vel professionibus deviavit, hoc secundum rationem et auctoritatem atque consuetudinem emendet et de cetero conservet. Si autem talis est de vestris fidelibus qui has professiones non fecit, si necesse fuerit faciat, et de cetero conservet. Fideles etiam vestri post mortem fratris vestri ad vos venerunt. Quale sacramentum vobis fecerunt, vos scitis. Qui autem de illis illud sacramentum hactenus conservavit, de cetero conservet. Et si aliquis ab illo sacramento deviavit, secundum rationem et auctoritatem atque consuetudinem hoc emendet, et deinceps conservet. De hoc quod ibidem scriptum est, qualiter nos securi de filio vestro esse possimus, [Col. 0775A] respondemus, quia de filio vestro, quem per Dei gratiam et vestram dispositionem futurum seniorem post vos habere volumus, nullam firmitatem aliam quaerimus, nisi hoc quod vos in capitulari vestro statuistis et decrevistis, nobis unicuique in suo ordine et persona conservet. De hoc quod ibidem scriptum est, qualiter ipse de nobis securus esse possit, respondemus, quod et Remis [(160) 1Kb] respondimus, quia si Deus et vos illum in regni regimine sublimaveritis, et in parte denominata illum designaveritis, sic ei fideles esse cupimus sicut per rectum esse seniori debemus. De hoc quod ibi scriptum est, et nobis verbis dixistis, ut ad invicem nos credere possimus, verbis fideliter nos confirmavimus, ut ad Dei voluntatem et vestram fidelitatem et [Col. 0775B] honorem et sanctae ecclesiae ac regni vestri utilitatem ac fidelium vestrorum salvamentum Deo mediante adunati simus, quantum unusquisque nostrum in suo ordine et persona per Dei gratiam scire et posse habuerit, ut ad invicem nos credamus et mutuo adjuvemus.

5. Ut ea quae per largitatis nostrae praecepta dilectae conjugi nostrae in proprium habere concessimus, filius noster ante nos confirmet; et ex omnibus quae illi jure beneficiario concessimus sive concesserimus, si obitus noster evenerit et illa nos supervixerit, quomodo securi sumus, quatinus illam et sua omnia filius noster et fideles nostri condigno honore studeant conservare.

RP. De quinto capitulo, in quo scriptum est de [Col. 0775C] dilectae conjugis vestrae dominae nostrae honore et salvamento, et de conservatione earum rerum quas illi dedistis vel dederitis, et de confirmatione a filio vestro exinde facienda, et filius vester ad hoc paratus est sicut jubetis, et nos, quantum scierimus et potuerimus, ad hoc parati erimus.

6. De filiabus nostris, cum quo honore secundum Dei voluntatem, et quali salvamento aut adjutorio consistere debeant. Quod etiam parvulae nostrae filiae datum habemus aut deinceps dederimus, cum quali securitate tenere possit. Et si Deus eam ad perfectam aetatem venire donaverit, in matris suae sit potestate, et a nullo contra ipsius voluntatem vel marito tribuatur, vel sacrum ei velamen imponatur.

RP. Similiter et de filiabus vestris, et etiam de [Col. 0775D] parvula filia vestra, sicut in capitulo vestro continetur, et filius vester paratus est conservare, et ad hoc conservandum, quantum scierimus et potuerimus, adjutorium praestabimus.

7. De ordinandis scaris, et si nepotes nostri, sui patris imitantes vestigia, contra nos, aut in itinere aut postquam ad dispositum locum Deo duce venerimus, aliquid nobis mali aut regno nostro machinari voluerint, quomodo illis, Deo juvante, plenissime resistatur.

RP. De sacris ordinandis, et de adjutorio, si aliquis de nepotibus vestris aut inter vias aut in Italia [Col. 0776A] vobis aliquod impedimentum facere voluerit, in vestra dispositione erit qui in isto regno remaneant, vel qui post vos in vestrum adjutorium pergant.

8. Si antequam redeamus, aliqui honores interim aperti fuerint, considerandum quid exinde agatur.

RP. Si antequam, juvante Domino, revertamini, aliquis archiepiscopus defunctus fuerit, vicinus episcopus ipsius dioceseos cum comite ipsam sedem praevideat usque dum obitus ipsius archiepiscopi ad vestram notitiam perveniat. Si aliquis episcopus interim obierit, archiepiscopus ipsi sedi visitatorem secundum sacros canones deputet, qui una cum comite ipsam ecclesiam, ne praedetur, custodiat usque dum ipsius episcopi obitus ad vestram notitiam perveniat. Si abbas vel abbatissa obierit, episcopus in [Col. 0776B] cujus parochia monasterium illud est, una cum comite illud monasterium custodiat usque dum vestra jussio inde fiat.

9. Si comes obierit, cujus filius nobiscum sit, filius noster cum ceteris fidelibus nostris ordinet de his qui illi plus familiares et propinquiores fuerint, qui cum ministerialibus ipsius comitatus et episcopo ipsum comitatum praevideat usque dum nobis renuntietur. Si autem filium parvulum habuerit, isdem cum ministerialibus ipsius comitatus et episcopo in cujus parochia consistit eundem comitatum praevideat donec ad nostram notitiam perveniat. Si vero filium non habuerit, filius noster cum ceteris fidelibus nostris ordinet qui cum ministerialibus ipsius comitatus et episcopo ipsum [Col. 0776C] comitatum praevideat donec jussio nostra inde fiat. Et pro hoc nullus irascatur, si eumdem comitatum alteri cui nobis placuerit dederimus quam illi qui eum hactenus praevidit. Similiter et de vassallis nostris faciendum est. Et volumus atque expresse jubemus, ut tam episcopi quam abbates, et comites, seu etiam ceteri fideles nostri, hominibus suis similiter conservare studeant; et tam de episcopatibus quam et de abbatiis vicinus episcopus et comes praevideant, ne aliquis res ecclesiasticas vel facultates diripiat, et nullus ad eorum eleemosynam faciendam impediat. Quod si praesumpserit, et secundum leges humanas hoc componat, et secundum leges ecclesiasticas inde ecclesiae quam laesit satisfaciat, et nostram harmiscaram secundum modum [Col. 0776D] culpae et ut nobis placuerit sustineat.

RP. Cetera capitula responsione non egent, quoniam a vestra sapientia sunt disposita et diffinita.

10. Si aliquis ex fidelibus nostris post obitum nostrum, Dei et nostro amore compunctus, seculo renuntiare voluerit, et filium vel talem propinquum habuerit qui rei publicae prodesse valeat, suos honores, prout melius voluerit, ei valeat placitare. Et si in alode suo quiete vivere voluerit, nullus ei aliquod impedimentum facere praesumat, neque aliud aliquid ab eo requiratur, nisi solummodo ut ad patriae defensionem pergat.

[Col. 0777A] 11. Si aliqua occasione filio nostro aut fidelibus nostris de nostro obitu nuntiatum fuerit, non facile credatur: sed conveniant simul fideles nostri, et rationabiliter secundum Dei voluntatem omnia a nobis ordinata disponant.

12. Si nos in Dei sanctorumque ipsius servitio mors praeoccupaverit, eleemosynarii nostri, secundum quod illis commendatum habemus, de eleemosyna nostra decertent. Et libri nostri, qui in thesauro nostro sunt, ab illis, sicut dispositum habemus, inter sanctum Dionysium et sanctam Mariam in Compendio et filium nostrum dispertiantur. Id est, Hincmarus venerabilis archiepiscopus, Franco episcopus, Odo episcopus, Gauzlinus abba, Arnulfus comes, Bernardus comes, Chuonradus comes, Adalelmus [Col. 0777B] comes. Similiter de his quae ad eleemosynam conjugis nostrae pertinent, si ipsa obierit, faciant. Quae vero superfuerint, ab ipsis salventur usque ad nostram, Deo dante, interrogationem

13. Inveniendum, qualem partem imperii, si obitus noster evenerit, sibi decernendam sperare filius noster debeat; et si Deus alterum filium nobis interim donare voluerit, quam ipse habeat. Et si aliquis ex nepotibus nostris ad hoc se dignum exhibuerit, vel si non fecerit, secundum quod nobis tunc, et cui placuerit, censeatur.

14. Ut filius noster talem se et taliter praeparet, quatenus cum Deo juvante reversi fuerimus, Romam ire valeat, et ibi Dei et sanctorum apostolorum, quandiu necesse fuerit, servitium agere, [Col. 0777C] et ibi Deo adminiculante in regem possit coronari.

15. Qualiter et quo ordine filius noster in hoc regno remaneat, et qui debeant esse quorum auxilio utatur, et vicissitudine cum eo sint. Videlicet ex episcopis assidue sint cum illo aut Ingilwinus, aut Reinelmus, sive Odo, seu Hildeboldus. Ex abbatibus, si alia necessitas non evenerit, assidue sint cum eo Welpho, Gauzlinus, et Folco. Ex comitibus vero, aut Teudericus, aut Balduinus, sive Chuonradus, seu Adalelmus, alternatim cum illo consistent, et, quanto saepius pro nostra utilitate potuerint, Boso et Bernardus. Si versus Mosam perrexerit, sint cum eo Franco episcopus, Johannes episcopus, Arnulfus comes, Gislebertus, Letardus, [Col. 0777D] Matfridus, Widricus, Gotbertus, Adalbertus, Ingelgerus, Rainerus, una cum praedictis. Si ultra Sequanam perrexerit, Hugo abba, Waltherus episcopus, Wala episcopus, Gislebertus episcopus, et ceteri nostri fideles illius partis, una cum praedictis. Sed et de aliis fidelibus nostris, secundum quod in unaquaque parte regni necesse fuerit.

16. Si subito evenerit in aliqua parte regni necessitas, videtur nobis, ut, quia Deo gratias filius noster juvenis est, non omnes fideles nostros aequaliter faciat laborare; sed sicut nos jam, Deo juvante, saepissime fecimus, acceptis secum strenuis viris ex fidelibus nostris, inimicis nostris insperate superveniat, et eos viriliter perterreat; et qui cum [Col. 0778A] eo ire non potuerint, mittant cum eo electos viros prout necessitas fuerit.

17. Adalardus comes palatii remaneat cum eo cum sigillo. Et si ipse pro aliqua necessitate defuerit, Gerardus, sive Fredricus, vel unus eorum qui cum eo scariti sunt, causas teneat; et vel una die in septimana ipse causas teneat; et ubicunque fuerint, de pace praevideant.

18. Comites quoque per suos comitatus de raptoribus et malis hominibus praevideant, qualiter pax fiat, et malla teneant, et omnibus qui hostem debent, denuntient ut parati sint, quatinus, si necessitas fuerit, in Dei et nostrum servitium pergere valeant. Et missi nostri qui per omne regnum nostrum constituti sunt, missaticum nostrum, [Col. 0778B] prout eis opportunum fuerit, agere non negligant.

19. Si werra in regno surrexerit, quam comes per se comprimere non possit, filius noster cum fidelibus nostris eam quantocius comprimere studeat, antequam malum in regno nostro accrescere possit.

20. Ut filius noster cum fidelibus nostris in illa parte regni moretur ubi major necessitas fuerit, et nemo in villis nostris vel in villis uxoris nostrae mansionaticum accipiat, et nullus homines nostros sive alios depraedari audeat, et eorum qui nobiscum vadunt beneficia et villae sub immunitate maneant. Quod si aliquis praesumpserit, in triplo componat, sicut ille qui in truste dominico committit. Et qui in [Col. 0778C] villas episcoporum, abbatum, vel aliorum fidelium nostrorum depraedationes fecerint, sicut in capitularibus antecessorum nostrorum et in nostro continetur emendent.

21. Ut nemo despiciat litteras nostra auctoritate aut filii nostri nomine signatas, vel eorum quos in hoc regno cum illo dimittimus, neque inobediens sit quae sibi mandata fuerint. Quod si praesumpserit, ita multetur sicut in capitulari avi et domni ac genitoris nostri continetur.

22. Monendum quoque et hortandum, ut fidelium nostrorum, qui cum filio nostro remanserint, nullus in consilio tardus appareat; sed unusquisque ut sibi melius visum fuerit loquatur, et post omnium locutiones, quod melius visum fuerit eligant.

[Col. 0778D] 23. Qualiter regnum quod necessitate Brittonibus quondam juramento confirmatum fuerat, quia de illis quibus firmatum est nullus superstes est, a fidelibus nostris recipiatur.

24. De regno Aquitanico.

25. Ut post nos cum his quae nobis ferenda sunt, pergat primum Willebertus episcopus, deinde Arnoldus episcopus, et deinde Wala episcopus. Et ut filius noster et alii nostri fideles ad hoc studeant, ut nihil novi aut mali in hoc regno surgat quod aut per equites aut per cursores pedites non sciamus; quia de vestra prosperitate sicut de nostra semper solliciti erimus. Et si nepotes nostri, filii fratris nostri, sui patris imitantes exempla, post [Col. 0779A] nos pergere et contra nos insurgere voluerint, non expectetur ut commendemus fidelibus nostris ut nobis occurrant; sed prout plenius potuerint, statim ut hoc cognoscere potuerint, nobis in adjutorium, prout citius potuerint, veniant, et ad hoc omnes semper warniti sint.

26. Ut castellum de Compendio, a nobis coeptum, pro nostro amore et vestro honore perficiatur in testimonium dilectionis vestrae erga nostram benignitatem.

27. De civitate Parisius et de castellis super Sequanam et super Ligerim ex utraque parte, qualiter et a quibus instaurentur, specialiter etiam de castello sancti Dionysii.

28. De Vulframno et Gauzmaro et Hadeberto aurifice, [Col. 0779B] sicuti statuimus, ita permaneant.

29. De monetis.

30. Qualiter hoc perficiatur et ad effectum perveniat, quod Nortmannis dari debet de conjecto.

31. De honoribus Bosonis, Bernardi, et Widonis, et aliorum illarum partium. Et de cappis [(161) 1Kb] et aliis negotiatoribus, videlicet ui Judaei dent decimam, ut negotiatores christiani undecimam.

32. In quibus ex nostris palatiis filius noster, si necessitas non fuerit, morari vel in quibus forestibus venationem exercere non debeat. Carisiacus penitus cum forestibus excipitur. Silvacus cum toto Laudunensi similiter. Compendium cum Causia similiter. Salmonciacus similiter. In Odreia villa [(162) 1Kb] porcos non accipiat; et non ibi caciet nisi in transeundo. [Col. 0779C] In Attiniaco parum caciet. In verno porcos accipiat tantum. Arduenna penitus excipitur, nisi in transeundo. Et villae ad servitium nostrum similiter. In Ligurio porcos et feramina accipiat. Aristallium cum foreste penitus excipitur. In Lens et Wara et Astenido et feramina et porcos capere potest. In Rugitusit [1478 1Kb] , in Scadebolt, in Launif, tantummodo in transitu, et sicut minus potest. In Crisiaco similiter. In Lisga porcos tantum accipiat.

33. Ut Adelelmus de forestibus diligenter sciat, quot porci et feramina in unaquaque a filio nostro caciata fuerint.



CAPITULARE. An. 877, Jun. 16.





[NOTA.]

16. Kalend. praedicti mensis, postquam domnus [Col. 0779D] imperator Karolus adnuntiavit generaliter in populum de suo itinere Romam, et quia ordinatum habebat, qualiter filius suus in regno isto consistat, et quorum in specialibus et generalibus causis utatur consilio et adjuvetur auxilio, et quia ordinatum habebat, quomodo Nortmanni de isto regno expellantur, et postea defendantur, et si werra de quacumque parte in isto regno surrexerit, comprimatur, vel defendatur, et [Col. 0780A] quia de generalibus et specialibus causis generalia et specialia capitula habebat disposita, quae filio suo et fidelibus suis, qui in isto regno remanebant, data habebat, et secum portabat, dixit quia de ipsis capitulis quaedam capitula excerpta habebat, quae in illorum omnium notitiam recitari volebat. Et tunc jussit Gauzlenum cancellarium, ut haec sequentia capitula in populum recitaret.



Haec capitula fecit domnus Karolus imperator et adnuntiari jussit novissime apud Carisiacum.

1. De honore et cultu Dei atque sanctarum ecclesiarum quae auctore Deo sub ditione et tuitione regiminis nostri consistunt, Domino mediante decernimus, ut sicut tempore beatae recordationis domni et genitoris nostri excultae et honoratae atque rebus ampliatae [Col. 0780B] fuerunt, et quae a nostra liberalitate honoratae atque ditatae sunt, de cetero sub integritate sui serventur, et sacerdotes atque servi Dei vigorem ecclesiasticum et debita privilegia juxta reverendam auctoritatem obtineant [1479 1Kb] , et eisdem principalis potestas et illustrium [1480 1Kb] virorum strenuitas, seu rei publicae administratores, ut suum ministerium competenter [1481 1Kb] exsequi valeant, in omnibus rationabiliter et juste concurrant. Et filius noster haec supradicta similiter, Deo juvante [1482 1Kb] , conservet.

2. Ut omnes nostri fideles veraciter sint de nobis securi, quia, quantum potuerimus et juste et rationabiliter scierimus, unumquemque secundum sui ordinis dignitatem et personam honorare et salvare et honoratum ac salvatum conservare volumus. Et [Col. 0780C] unicuique eorum in suo ordine secundum sibi competentes [1483 1Kb] leges, tam ecclesiasticas quam mundanas, rectam rationem et justitiam conservabimus; et nullum fidelium nostrorum contra legem vel justitiam aut auctoritatem et justam rationem aut damnabimus aut dehonorabimus, aut opprimemus, vel indebitis machinationibus affligemus; et legem, ut praediximus, unicuique competentem, sicut antecessores sui tempore antecessorum nostrorum habuerunt, in omni dignitate et ordine nos, adjuvante Domino, servaturos perdonamus, illis videlicet qui nobis fideles et obedientes atque adjutores et cooperatores juxta suum ministerium et personam consilio et auxilio secundum suum scire et posse et secundum Deum ac secundum seculum fuerint, sicut [Col. 0780D] per rectum unusquisque in suo ordine et statu imperatori suo et suo [1484 1Kb] seniori esse debet. Et capitula quae avus et pater noster pro statu et munimine sanctae Dei ecclesiae et ministrorum ejus et pro pace ac justitia populi ac quiete regni constituerunt, et quae nos cum fratribus nostris regibus et nostris et eorum fidelibus communiter constituimus, sed et quae nos consilio et consensu episcoporum ac [1485 1Kb] ceterorum [Col. 0781A] Dei et nostrorum fidelium pro suprascriptis causis in diversis placitis nostris conservanda statuimus, et manere inconvulsa decernimus, similiter et a filio nostro inconvulsa conservari volumus et mandamus [1486 1Kb] .

3. Si comes de isto regno obierit cujus filius nobiscum sit, filius noster cum ceteris fidelibus nostris ordinet de his qui eidem comiti plus familiares propinquiores fuerunt, qui cum ministerialibus ipsius comitatus, et cum episcopo in cujus parochia fueri. ipse comitatus, ipsum comitatum praevideant, usque dum nobis renuntietur, ut filium illius qui nobiscum erit, de honoribus illius honoremus. Si autem filium parvulum habuerit, isdem filius ejus cum ministerialibus ipsius comitatus et cum episcopo [Col. 0781B] in cujus parochia consistit, eundem comitatum praevideant, donec obitus praefati comitis ad notitiam nostram perveniat, et ipse filius ejus per nostram concessionem de illius honoribus honoretur. Si vero filium non habuerit, filius noster cum ceteris fidelibus nostris ordinet, qui cum ministerialibus ipsius comitatus et cum episcopo proprio ipsum comitatum praevideat, donec jussio nostra inde fiat. Et pro hoc ille non irascatur qui illum comitatum praeviderit, si eundem comitatum alteri, cui nobis placuerit, [Col. 0782A] dederimus quam illi qui eum eatenus praevidit. Similiter et de vassallis nostris faciendum est. Et volumus atque praecipimus, ut tam episcopi quam abbates et comites seu etiam ceteri fideles nostri hoc erga homines suos studeant conservare.

4. Volumus etiam et expresse praecipimus, quod si aliquis episcopus vel abbas aut abbatissa, vel comes aut vassallus noster obierit, nullus res eccleciasticas aut facultates diripiat, vel comitis aut vassalli nostri aut alicujus defuncti res aut facultates invadere vel usurpare praesumat, vel uxoribus defunctorum laicorum ac filiis quamcumque violentiam inferat, et nullus ad illorum eleemosynam faciendam eleemosynarios eorum impediat. Quod si [Col. 0782B] aliquis praesumpserit, et secundum leges mundanas hoc cum banno nostro componat, et secundum leges ecclesiasticas inde ecclesiae quam laesit satisfaciat. Insuper nostram harmiscaram, secundum modum culpae, et ut nobis placuerit, sustineat.

Post haec lecta capitula, dedit omnibus licentiam cum Dei gratia et sua redeundi ad propria, exceptis his quos specialiter pro specialibus causis considerandis vel pro dona liberanda secum aliquantis diebus manere praecepit.




[Col. 0781]
HLUDOWICI II, KAROLI F. CORONATIO. (An. 877. Nov. 30, Dec. 8.) [1Kb]



COMMENDATIO PROCERUM. Commendatio Ansegisi episcopi et aliorum episcoporum qui adfuerunt apud Compendium, quando benedixerunt Hludowicum filium Karoli imperatoris.
[Col. 0781C]

Me ac ecclesiam mihi commissam vobis commendo ad debitam legem et justitiam conservandam et defensionem exhibendam, sicut rex episcopos ecclesiae suae justo judicio conservare et exhibere debet.



Professio ipsorum.

Ego ille ipse sic profiteor, de ista die et deinceps isti seriori et regi meo Hludowico Karoli et Hermentrudis filio, secundum meum scire et posse et meum ministerium, auxilio et consilio fidelis et [Col. 0781D] adjutor ero, sicut episcopus recte seniori suo debitor est, in mea fide et meo sacerdotio.

Ad suprascriptam vero episcoporum petitionem haec quae sequuntur rex Hludowicus professus est episcopis, et istam ipsam perdonationis scripturam manu sua eis dedit in Compendio II Kalendas Decembri



Promissio Hludowici regis.
[Col. 0782C]

Ego Hludowicus, misericordia domini Dei nostri et electione populi rex constitutus, promitto, teste ecclesia Dei, omnibus ordinibus, episcoporum videlicet, sacerdotum, canonicorum, monachorum, atque sanctimonialium, regulas a patribus conscriptas et apostolicis attestationibus roboratas ex hoc in futurum tempus me illis ex integro servaturum. Polliceor etiam me servaturum leges et statuta populo qui mihi ad regendum misericordia Dei committitur, per commune consilium fidelium nostrorum, secundum quod praedecessores mei imperatores et reges gestis inseruerunt, et omnino inviolabiliter tenenda et observanda decreverunt. Ego igitur Hludowicus [Col. 0782D] rectitudinis et justitiae amore, hanc spontaneam promissionem meam relegens, manu propria firmavi.



CORONATIO. Ordo qualiter Hludowicus rex, anno incarnationis dominicae 877, VI Idus decembris, ab Hincmaro archiepiscopo fuit coronatus in Compendio palatio; quando et haec quae sequuntur ab episcopis petita sunt apud regem, et ab eo promissa episcopis.
[Col. 0782D]

[Col. 0783A] Petitio episcoporum. A vobis perdonari nobis petimus, ut unicuique de nobis et ecclesiis nobis commissis, secundum primum capitulum quod novissime in Carisiaco domnus imperator pater vester a se et a vobis servaturum, consentientibus fidelibus suis ac vestris atque apostolicae sedis legatis, legente Gauzleno, denuntiavit, canonicum privilegium et debitam legem atque justitiam conservetis, et defensionem exhibeatis, sicut rex in suo regno unicuique episcopo et ecclesiae sibi commissae per rectum exhibere debet.

Promissio regis. Promitto et perdono vobis, quia unicuique de vobis et ecclesiis vobis commissis, [Col. 0783B] secundum primum capitulum quod novissime in Carisiaco domnus imperator pater meus a se et a me servaturum, consentientibus fidelibus illius ac nostris atque apostolicae sedis legatis, legente Gauzleno, denuntiavit, canonicum privilegium et debitam legem atque justitiam conservabo, et defensionem, quantum potuero, adjuvante Domino, exhibebo, sicut rex in suo regno unicuique episcopo et ecclesiae sibi commissae per rectum exhibere debet.



Hoc est capitulum quod hic commemoratur.

De honore quoque et cultu, vide supra col. 773 et 780 usque conservet.

Benedictiones super Hludowicum regem factae. Deus, qui populis tuis virtute consulis et amore dominaris, [Col. 0783C] da huic famulo tuo spiritum sapientiae cum regimine disciplinae; ut tibi toto corde devotus, in regni regimine maneat semper idoneus, tuoque munere ipsius temporibus securitas Ecclesiae dirigatur, et in tranquillitate devotio christiana permaneat. Per Dominum.

Sacri olei infusio. Omnipotens sempiterne Deus, creator et gubernator coeli et terrae, conditor et dispositor angelorum et hominum, qui Abraham famulum tuum de hostibus triumphare fecisti, Moysi et Josue populo tuo praelatis multiplicem victoriam tribuisti, humilem quoque David puerum tuum regni fastigio sublimasti, eumque de ore leonis et de manu bestiae atque Goliae, sed et de gladio maligno Saul et omnium inimicorum ejus liberasti, et Salomonem [Col. 0783D] sapientiae pacisque ineffabili munere ditasti, respice, quaesumus, ad preces humilitatis nostrae, et hunc famulum tuum virtutibus quibus praefatos fideles tuos decorasti, multiplici honoris benedictione condecora, et in regni regimine sublimiter colloca, et oleo gratiae Spiritus sancti tui perunge, unde unxisti sacerdotes, reges, prophetas, et martyres, qui per fidem vicerunt regna, et operati sunt justitiam, atque adepti sunt promissiones. Cujus sacratissima unctio super caput ejus defluat, atque ad interiora ejus descendat, et cordis illius intima penetret, et promissionibus, quas adepti sunt victoriosissimi reges, gratia tua dignus efficiatur; quatenus et in praesenti seculo feliciter regnet, et ad eorum [Col. 0784A] consortium in coelesti regno perveniat. Per dominum nostrum Jesum Christum filium tuum, qui unctus est oleo laetitiae prae consortibus suis, et virtute crucis potestates aerias debellavit, tartara destruxit, regnumque diaboli superavit, et ad coelos victor ascendit. In cujus manu victoria omnis, gloria et potestas consistunt, et tecum vivit et regnat Deus in unitate ejusdem Spiritus sancti per omnia secula seculorum. Amen.

Impositio coronae. Coronet te Dominus corona gloriae atque justitiae honore et opere fortitudinis; ut per officium nostrae benedictionis, cum fide recta et multiplici bonorum operum fructu, ad coronam pervenias regni perpetui, ipso largiente cujus regnum et imperium permanet in secula seculorum. [Col. 0784B] Amen.

Sceptri traditio. Accipe sceptrum, regiae potestatis insigne, virgam scilicet rectam regni, virgam virtutis: qua te ipsum bene regas, sanctam ecclesiam, populum videlicet christianum tibi a Deo commissum, regia virtute ab improbis defendas, pravos corrigas, rectos ut viam rectam tenere possint tuo juvamine dirigas: quatenus de temporali regno ad aeternum regnum pervenias, ipso adjuvante cujus regnum et imperium sine fine permanet in secula seculorum. Amen.

Benedictiones. Dominus Deus omnipotens, qui dixit ad Moysem servum suum, loquere ad Aaron fratrem tuum, et ad filios ejus dicens, sic benedicetis populo meo, et ego benedicam ei, benedicat tibi, et [Col. 0784C] custodiat te. Amen.

Illuminet faciem suam super te, et misereatur tui. Amen.

Convertat vultum suum ad te, et donet tibi pacem. Amen.

Extendat dexteram suae benedictionis, et effundat super te donum suae propitiationis, et circumdet te felici muro custodiae suae protectionis, sanctae Mariae et omnium sanctorum intercedentibus meritis. Amen.

Indulgeat tibi mala omnia quae gessisti, et tribuat tibi gratiam et misericordiam quam humiliter ab eo deposcis, liberetque te ab adversitatibus cunctis et omnibus visibilium inimicorum insidiis. Amen.

[Col. 0784D] Multiplicet in te copiam suae benedictionis, et confirmet in spe regni coelestis. Amen.

Actus tuos corrigat, vitam emendet, mores componat, et te ad coelestis paradisi hereditatem perducat. Amen.

Talique intentione repleri valeas quae ei in perpetuum placeat. Amen.

Angelos suos bonos semper et ubique, qui te praecedant, comitentur, et subsequantur, ad custodiam tui ponat; et a peccato, seu gladio, et ab omnium periculorum discrimine de sua potentia liberet. Amen.

Inimicos tuos ad pacis caritatisque benignitatem convertat, et odientibus te gratiosum et amabilem [Col. 0785A] faciat. Pertinaces quoque in tui insectatione et odio confusione salutari induat. Super te autem sanctificatio sempiterna effloreat. Amen

Victoriosum te atque triumphatorem de visibilibus atque invisibilibus hostibus Dominus semper efficiat, et sancti nominis sui timorem pariter et amorem continue cordi tuo infundat, et in fide recta ac bonis operibus perseverabilem reddat, et pace in diebus tuis concessa, cum corona victoriae ad perpetuum te regnum perducat. Amen.

Et qui te voluit super populum suum constituere [Col. 0786A] regem, et in praesenti seculo felicem et aeternae felicitatis tribuat esse consortem. Amen.

Clerum ac populum, quem sua voluit opitulatione tuae subdere ditioni, sua dispensatione et tua administratione per diuturna tempora te faciat feliciter gubernare: quo divinis monitis parentes, adversitatibus cunctis carentes, bonis omnibus exuberantes, tuo ministerio fideli amore obsequentes, et in praesenti seculo pacis tranquillitate fruantur, et tecum aeternorum civium consortio potiri mereantur. Amen. Quod ipse praestare dignetur.




[Col. 0785]
HLUDOWICI JUNIORIS ET HLUDOWICI KAROLI F. CONVENTUS FURONENSIS. (An. 878. Nov. 1.)





[NOTA.]

[Col. 0785B] Conventio quae inter gloriosos reges, Hludowicum filium Karoli imperatoris, itemque Hludowicum filium regis Hludowici, in loco qui vocatur Furonis, Kalendas Novembris, ipsis et communibus fidelibus ipsorum faventibus et consentientibus, facta est, anno incarnationis dominicae 879, indictione II, dicente rege Hludowico filio Karoli:

Sicut inter patrem meum Karolum et patrem vestrum Hludowicum regnum Hlotharii divisum fuit, volumus ut ita consistat. Et si aliquis nostrorum fidelium de regno paris sui ex hoc aliquid purprisum habet, jussu nostro illud dimittat.

De regno vero quod Hludowicus imperator Italiae habuit, quia nec dum ex illo aliqua divisio facta est, quicumque modo illud tenet, ita teneat, donec Domino volente iterum simul venientes, cum communibus [Col. 0785C] fidelibus nostris inveniamus et diffiniamus quid ex hoc melius et justius nobis visum fuerit.

De regno autem Italiae, quia modo nulla ratio esse potest, omnes sciant, quia partem nostram de illo regno et requisivimus et requirimus, et Domino auxiliante requiremus.



CAPITULA. Ista sequenti die statuta sunt.

1. Ut quia firmitas amicitiae et conjunctionis nostrae modo, quibusdam praepedientibus causis, esse non potuit, usque ad illud placitum, quo simul ut conveniamus statutum habemus, talis enim amicitia inter nos manebit Domino auxiliante de corde puro et conscientia bona et fide non ficta, ut nemo suo pari vitam, regnum aut fideles suos, vel aliquid [Col. 0785D] quod ad salutem sive prosperitatem ac honorem regni pertinet, discupiat aut forsconsiliet.

2. Ut si in cujuscumque nostrum regno pagani sive pseudochristiani insurrexerint, unusquisque veraciter suum parem, ubicumque necesse fuerit et ipse rationabiliter potuerit, aut per semetipsum aut per suos fideles et consilio et auxilio prout melius potuerit adjuvet.

3. Ut si ego vobis superstes fuero, filium vestrum Hludowicum adhuc parvulum et alios filios vestros quos vobis Dominus donaverit, ut regnum paternum hereditario jure quiete tenere possint, et consilio et auxilio, prout melius potuero, adjuvabo. Si autem vos mihi superstites fueritis, filios meos Hludowicum [Col. 0786B] et Karolomannum, et alios quos divina pietas mihi donare voluerit, ut regnum paternum quiete tenere possint, similiter et consilio et auxilio, prout melius potueritis, ut adjuvetis rogo.

4. Ut si aliqui susurrones et detractores, et qui paci nostrae invident et quietum regnum esse non patiuntur, inter nos lites et contentiones atque discordias seminare voluerint, nullus nostrum hoc recipiat aut libenter acceptet, nisi forte hoc ad rationem coram nobis utrisque et communibus fidelibus nostris perducere voluerit. Si vero hoc noluerit, cum nullo nostrum aliquam societatem habeat, sed omnes illum, sicut mendacem et falsatorem et inter fratres volentem seminare discordias, communiter a nobis abiciamus, ne de cetero quisque talia mendacia [Col. 0786C] auribus nostris inserere audeat.

5. Ut communiter, prout citius potuerimus, missos nostros ad Karolomannum et Karolum, gloriosos reges, dirigamus, qui eos ad placitum quod octavo Idus Februarii statutum habemus invitent, et, ut nullatenus venire differant, obsecrent; et si secundum quod optamus venire voluerint, communiter nos ad Dei voluntatem et sanctae ecclesiae salvationem, ac communem honorem nostrum ac profectum, atque salvamentum totius populi christiani nobis commissi, Domino cooperante ita conjungamus, ut de cetero in eo qui unus est, unum simus et unum velimus, et idipsum dicamus, secundum Apostolum, et faciamus omnes, et non sint in nobis ulla schismata.

[Col. 0786D] 6. Si autem illi, obsecratione nostra vocati et invitati, aut missi eorum ad praefatum placitum venire distulerint, nos, secundum quod statutum habemus, illuc omnino venire, et nos secundum Dei voluntatem conjungere omnimodis non omittamus, nisi forte talis inevitabilis necessitas evenerit, pro qua id fieri nullatenus possit. Et si hoc acciderit, ad tempus quisque pari suo hoc rescire faciat; et propterea amicitia nostra nec minuatur nec immutetur, donec Domino jubente congruo tempore perfecte confirmetur.

7. Ut res ecclesiarum in cujuscumque regno caput fuerit, tum de episcopatibus quam de abbatiis, sine [Col. 0787A] ulla contradictione rectores ipsarum ecclesiarum illas possideant; et si aliquid ibi mali factum a quoquam est, in cujuscumque regno illae res consistunt, legaliter exinde justitiam reddere faciat.

8. Et quia per vagos et in tyrannica consuetudine inreverentes homines pax et quies regni perturbari solet, volumus, ut ad quemcumque nostrum talis venerit, ut de his quae egit rationem et justitiam subterfugere possit, nemo ex nobis illum ad aliud recipiat vel retineat, nisi ut ad rectam rationem et debitam emendationem perducatur. Et si rationem [Col. 0788A] rectam subterfugerit, omnes in commune, in cujus regnum venerit, illum persequamur, donec aut ad rationem perducatur, aut de regno expellatur vel deleatur.

9. Volumus, ut hi qui merito proprietatem illorum in regno nostro perdiderunt, ita judicentur, sicut temporibus nostrorum antecessorum inventum fuit; qui vero dicunt injuste se proprietatem illorum perdidisse, veniant in nostram praesentiam, et sicut justum est, ita illis judicetur, et sua recipiant.




[Col. 0787]
BOSONIS REGIS ELECTIO. (An. 879. Oct. 15.) [1Kb]



ELECTIO BOSONIS REGIS.
[Col. 0787B]

Cum convenissent sancti patres in nomine Domini salvatoris nostri, conventum celebraturi apud [(163) 1Kb] Mantalam territorii Viennensis, de multis ecclesiae negociis tractaturi, et sanctae sollicitudinis secretarium penetraturi, multis emergentibus, et suimet consideratione cogentibus, sacerdotalis affectus ex antiquo patrum cordibus infusus evidenter dictavit ei personae curam gerere, cujus adminiculo tam in veteri testamento, quam et in novo, consuevit populo condignum regimen exhiberi. Et quoniam jam olim ejusdem personae praesidiis tam ipsi patres, quos gratia divina episcopos vocari concessit, quam principes et totum vulgus carentes, nullis compatientis fulciebantur vel juvabantur auxiliis, [Col. 0787C] praesertim cum, rege communi morte recepto, nullus in eos sua viscera per caritatis largitatem intenderit, anxiari plurimum compulsi sunt, quia non solum in internis per invisibilem inimicum, sed etiam in apertis per visibiles inimicos, etiam ex his, quos ipsa Christi peperit sancta mater ecclesia, pessumdari funditus videbantur. Itaque dum mentis aciem usquequaque verterent, et simul cum nobilioribus ad hanc necessitatem submovendam idoneas personas considerarent, non invenientes qui sui consultationi respondere vellent, utpote negligentibus cunctis tantum laborem ob honorem Dei et sanctorum ejus et matris ecclesiae sumere, omnes inflammati Deum omnium principem pro hac angustia [Col. 0787D] medullitus exoraverunt, ut is qui curam singularem habet mortalium, et cujus dispositio curricula vergit omnium seculorum, et rectum daret consilium, et evidens consilii promeret indicium. Denique cui patet omne cor et omnis voluntas loquitur, fatigatos majorum et minorum inspiciens animos, quoddam clarescere fecit solatium, et quodammodo praesentavit suffragium. Sane omnibus unum sapientibus et per divinam visitationem idem indivisibiliter [Col. 0788B] ambientibus, cordi fuit exhibitus homo, jamdudum in principatu domni Karoli defensor et adjutor necessarius: cujus post se filius ejusdem imperatoris, cernens ejus insignem prudentiam, amplificare delegerat domnus rex Ludowicus. Ipse etiam non tantum in Galliis, sed et in Italia cunctis enituit, ut domnus apostolicus Joannes Romensis, instar filii complexus, ejusdem sinceritatem multis praeconiis extulerit, et ad suam tutelam, revertens ad sedem propriam, delegerit. Ergo nutu Dei, per suffragia sanctorum, ob instantem necessitatem, et eam, quam in eo compererunt, expetibilem utilitatem et prudentissimam atque providentissimam sagacitatem, communi animo, parique voto, et uno [Col. 0788C] consensu, clarissimum principem dominum Bosonem, Christo praeduce, ad hoc regale negotium petierunt, et unanimiter elegerunt. Qui etsi consideratione tanti laboris renuerit et abdixerit, oppositis his quae Dei sunt et ejus ecclesiae, tandem obedienter colla promittendo submisit. Electus autem Deo statuitur, preces funduntur, domini nostri Jesu Christi gratia, quae praecessit in velle, in certo perfecto satis efficax postulatur. Et ut haec electio praesentibus et futuris certius innotescat, omnium episcoporum subscriptio luce clarius indicat. Actum apud Mantalam publice, anno incarnationis dominicae 879, Idibus Octobris.

Et subscripserunt episcopi, Ottramnus archiepiscopus Viennensis, Aurelianus archiepiscopus Lugdunensis, [Col. 0788D] Teutrannus archiepiscopus Tarantasiensis, Rotbertus archiepiscopus Aquensis, Radbertus episcopus Valentiae, Bernarius episcopus Gratianopolitanus, Helias episcopus Vasionensis, Hemico episcopus Diensis, Adalbertus episcopus Mauriennae, Biraco episcopus Wapicensis, Eustorgius episcopus Tolonensis, Girbaldus episcopus Cabilonensis, Hieronymus episcopus Lausanensis, Richardus episcopus [Col. 0789A] [(164) 1Kb] Agathensis, Guntardus episcopus Matisconensis, Rostagnus archiepiscopus Arelatensis, Theodericus archiepiscopus Vesontionensis, Aetherius episcopus Vivariensis, Leodoinus episcopus Massiliensis, Germardus episcopus Arausicensis, Ratfridus episcopus Avenionensis, Walefridus episcopus Uceticensis, Edoldus episcopus Regiensis.



Synodi ad Bosonem regem designatum legatio.

Sacra synodus Mantalensis territorii Viennensis, in nomine Domini nostri congregata, simul cum primoribus, inspirante divinitate summae majestatis, sincera devotione vestram prudentiam, clarissime princeps, adit, petens addiscere vestra certissima responsione, qualem vos velitis in principatu, quo vos sublimari per divinam misericordiam optamus, [Col. 0789B] omnibus ostendere. Si videlicet honorem Dei omnipotentis et dilectionem in fide catholica veraciter quaesituri estis, et ecclesiam illius pro viribus exaltaturi. Si vultis omnibus, sicut boni principes qui vos praecesserunt, et quorum formam litteris et fama nostis, legem, justitiam et rectum concedere et servare; tenentes humilitatem, quae est fundamentum virtutum, cum patientia, et animo sereno, humillimo, ad damnandum incondito, sed in omnibus juste promissis stabili et certo, bene per Dei gratiam praeparato et ornato, sobrietate competenti venusto. Qui sitis accessibiles omnibus recta suggerentibus, et pro aliis intercedentibus, quaerentes magis prodesse quam praeesse, sequentes vestigia sanctorum principum, calcantes iram, saevitiam, [Col. 0789C] duritiam, avaritiam, cupiditatem, indignationem et superbiam: justus patricius vestris majoribus et minoribus apparentes, veritatem ore et opere praeferentes, salubre consilium libenter audientes, monstra vitiorum declinantes et persequentes, virtutes amantes, defensionem et mamburgium [1487 1Kb] singulis exhibentes. Ut neque eadem sancta synodus et primates vestri cum ea sentientes, nunc de vobis in bonitate maledicantur vel detrahantur in futuro, neque sacro vestro principatui nobis, ut credimus, profuturo juste derogetur: sed sit pax et veritas sanctorum suffragiis, per divinam gratiam, praelatis et subditis, sacerdotibus et illis commissis primatibus, dum eis auctoritatem evangelicam et apostolicam cum justa lege humana consenseritis et observaveritis, [Col. 0789D] ut per omnia et in omnibus benedicatur Deus. Precatur etiam sacerdotalis et laicalis fidelitas, ut faciat vestra prudentia unumquemque in vestra domo suum vas possidere in sanctificatione et honore.



Bosonis regis electi ad synodum responsio.

Sacratissimae synodo et cunctis primoribus nostris fidelibus humilis Christi vernaculus Boso. Primum vestrae sincerissimae devotioni gratiarum actiones [Col. 0790A] corde et ore rependo, quod licet immerito, sola vestra benevolentia, per incommutabilem Dei gratiam, amplecti me visceribus vestris ad liquidum comperio. Pariter quoque, quod fervor vestrae caritatis ad id officium me promoveri divinitus optat, ut mea parvitas matri meae, quae ecclesia Dei vivi est, ob immortalem remunerationem decertare valeat. Ego autem, conscius meae conditionis et figmenti fragilis, imparem me judicans tanto negotio, omnimodis abnuissem, nisi per Dei nutum vobis cor unum datum, et animam unam in unum consensum advertissem. Obediendum itaque pro certo cognoscens inspiratis a Deo tam sacerdotibus quam nostris amicis et fidelibus, non reluctor, nec audeo, vestris jussionibus. Quod vero requisistis, qualem me praebere [Col. 0790B] vellem in committendo per Dei misericordiam in regimine futuro, et simul ostendistis normam, et instruxistis dogmate sacro, libentissime suscipio. Amplector catholicam fidem, in qua et nutritus sum, quam purissimo corde teneo, ore veracissimo pronuncio, pro qua paratus sum impendi et superimpendi, si sic placuerit domino Deo nostro. Ecclesiarum privilegia, juvante domino nostro Jesu Christo, restaurare et conservare, et justitiam per vestrum commune consilium curabo. Omnibus, ut monuistis, legem, justitiam et rectum mamburgium, auxillante Deo, conservabo et impendere curabo: quo sequens praecedentium bonorum principum vestigia, tam sacris ordinibus quam vobis, nostris fidelibus, consulere certem, aequitatem servando. [Col. 0790C] De moribus meis, licet me peccatorem prae omnibus sciam, voluntatem meam hanc esse veraciter assero, ut per omnia morigerum bonorum, et in nullo malorum ostendam. Si autem, quoniam homo sum, contra quemlibet animo excessero, secundum vestrum consilium corrigere curabo. In quo precor reverenter, ut quod justius et rationabilius inveneritis, mihi congrue pro tempore et loco suggerentes, vos ipsos in me honoretis: quoniam et ego, si quis vestrum in me deliquerit, emendationem rationabiliter accessibilis factus exspectabo. Evangelicam et apostolicam auctoritatem cum justa lege sequar humana, ut ipso praeduce et comite, per omnia et in omnibus benedicatur Deus. De domo nostra, sicut me monuistis, quia Deus in sanctis habitat, [Col. 0790D] sollicitudinem adhibebo, et ut decenter quisque incedat, studiosissime procurabo. Igitur, domini mei, sacrosancti pontifices, ecclesiae summi Dei nostri praesules, et vos omnes nostri fideles, primates et subprimates, confisus de Dei gratia et auxilio, per sanctorum ejus suffragia, quia vestris jussionibus faveo, precor vos et obsecro, ut per ipsum et cum ipso, tam piis ad ipsum interventibus, in tanto subeundo labore meam necessitatem et humilitatem [Col. 0791A] juvetis, quam etiam humanis adminiculis et auxiliis pro posse suffragari mihi certetis. Quod si cui displicet, et aliter animo tenet, quaeso patenter edicat, et se nobiscum in nullo decipiat. Simulque precor per caritatem qua fervetis, ut communi faventes utilitati, triduanis solemniter precibus dominum [Col. 0792A] Deum nostrum cum plebibus vobis commissis exoretis, ut propter peccata mea, vel levitatem meam, vos aut me ad deceptionem populi sui nequaquam errare permittat, sed suam ex hoc voluntatem misericorditer ostendat.




[Col. 0791]
KARLOMANNI, HLUDOWICI II F., GALLIAE REGIS, PROMISSIO APUD CARISIACUM. (An. 882. Sept. 9.) [1Kb]



Petitio episcoporum ad domnum Karolomannum regem, quando ei se commendaverunt in Carisiaco V Idus Septembris, anno 882.
[Col. 0791B]

A vobis perdonare petimus, ut unicuique de nobis et ecclesiis nobis commissis, secundum primum capitulum quod novissime in Carisiaco domnus imperator avus vester a se et a Patre vestro servaturum, consentientibus fidelibus illius ac patris vestri atque apostolicae sedis legatis, legente Gauzleno, denuntiavit, canonicum privilegium et debitam legem atque justitiam conservetis, et defensionem exhibeatis, sicut rex in suo regno uuicuique et episcopo et ecclesiae sibi commissae per rectum exhibere debet, et quemadmodum continetur in scripto quod in Ferrariorum monasterio coram altare sancti Petri perdonastis, et manu propria una cum fratre vestro confirmastis.



Promissio domni Karolomanni regis aa supradictam petitionem.
[Col. 0792B]

Promitto et perdono vobis, quia unicuique de vobis et ecclesiis vobis commissis, secundum primum capitulum quod novissime in Carisiaco domnus imperator avus meus a se et a patre meo servaturum, consentientibus fidelibus suis ac patris mei atque apostolicae sedis legatis, legente Gauzleno, denuntiavit, canonicum privilegium et debitam legem atque justitiam conservabo, et defensionem, quantum potuero, adjuvante Domino, exhibebo, sicut rex in suo regno unicuique episcopo et ecclesiae sibi commissae per rectum exhibere debet, et quemadmodum continetur in scripto quod in Ferrariorum monasterio coram altare sancti Petri perdonavi. In hoc, ut vos mihi secundum Deum et secundum seculum sic fideles adjutores et consilio et auxilio sitis, sicut vestri antecessores boni meis melioribus praedecessoribus extiterunt, secundum scire et posse.




[Col. 0791]
KARLOMANNI CAPITULA IN BROILO COMPENDII. (An. 883. Febr. 22.) [1Kb]





[NOTA.]

[Col. 0791C] Haec capitula quae sequuntur, sunt promulgata a domno glorioso rege Karlomanno anno incarnationis dominicae 883, VIII Kal. Martias, feria 6, anno regni sui in Francia primo, in broilo Compendii palatii, de rapinis.

1. Communi fidelium nostrorum consilio statutum habemus, ut rapinam nullus deinceps faciat, aut facienti consentiat.

2. Ut rapina quae retro est acta, cum omni diligentia emendetur, et condignam pro hoc harmiscaram is qui eam fecit sustineat.

[Col. 0792C] 3. Ut si quis post hunc conventum et bannum nostrum rapinam faciens inventus fuerit, is cujus homo eam fecerit, eum ad legalem emendationem in praesentiam nostram adducat. Quod si eum adducere non potuerit, pro eo secundum statuta legum emendet. Eum autem qui justitiam fugerit, sciant omnes esse forbannitum, ita ut nullus eum nisi ad praesentandum recipiat.





[Col. 0791]
KARLOMANNI CAPITULA APUD VERNIS PALATIUM. (An. 884. Mart.) [1Kb]

[Col. 0791D] In nomine sanctae et individuae Trinitatis, Karlomannus, gratia Dei rex, omnibus venerabilibus episcopis, abbatibus, comitibus, judicibus, omnibusque sanctae Dei ecclesiae et nostris fidelibus. Cum [Col. 0792D] ad palatium Vernis anno dominicae incarnationis 884, anno autem regni nostri quinto, indictione secunda, mense Martio convenissemus, et pars fidelium nostrorum nobiscum, placuit ut quaedam [Col. 0793A] statuta sacrorum canonum necnon quaedam capitula antecessorum nostrorum renovarentur; quia graviter et moleste ferimus, quod peccatis impedientibus et malitiis perversorum hominum exuberantibus, ultra modum vilescunt atque pene adnullata existunt, praecipue illa quae contra malum rapinae et depraedationis a sanctis patribus sunt promulgata, et a christianissimis regibus auctoritate regia confirmata. Siquidem ita passim longe lateque hoc venenum diffusum et dispersum est, ut quasi libere jam male abutantur omnes infecti et corrupti corpore et anima hoc tam sceleratissimo atque mortifero morbo, non recogitantes hoc quod Paulus dicit, immo Deus omnipotens per ipsum: Rapaces regnum Dei non possidebunt. Neque illud quod alibi Apostolus [Col. 0793B] ait, quia si nosmetipsos comedimus et consumimus, id est depraedamur, cito deficiemus. Completur ergo in nobis, immo per nos, quod omnipotens Deus per Isaiam prophetam improperat dicens: Unusquisque carnem brachii sui vorabit, id est, substantiam fratris sui diripiet. Carnem enim brachii sui devorat, et sanguinem brachii sui bibit, qui substantiam proximi sui tollit, unde caro sustentari debuit. Non est autem mirum, si pagani et exterae nationes nobis dominantur nobisque bona temporalia tollunt, dum unusquisque proximo suo per vim tollit unde vivere debet. Ideo juste convenit nobis illud quod omnipotens Deus per Isaiam prophetam minatur dicens: Vae qui praedaris, nonne et ipse praedaberis? Nos vero praedamur fratres nostros, et [Col. 0793C] idcirco pagani merito nos nostramque substantiam depraedantur. Quomodo igitur securi poterimus pergere contra inimicos sanctae Dei ecclesiae et nostros, cum rapina pauperis inclusa est in domo nostra? et non solum domi reclusa est, verum etiam plerumque evenit, ut pleno ventre rapina in hostem quidam proficiscantur. Et quomodo poterimus inimicos nostros devincere, cum sanguis fratrum nostrorum ab ore nostro distillat, et manus nostrae plenae sunt sanguine, et brachia pondere miseriarum et rapinarum gravantur, totaque virtus animi corporisque debilitatur? Preces nostrae a Deo non recipiuntur, quia clamores et ploratus altaque suspiria pauperum et orphanorum, pupillorum atque viduarum praeoccupant et praeveniunt preces [Col. 0793D] nostras, quae crudis carnibus fratrum nostrorum gravatae raucitudinem acceperunt, nullam sonoritatem virtutum habentes. Et sunt multi qui ex ipsa rapina videntur eleemosynas facere, non intellegentes, quod de talibus dicit Esaias: Qui offert Domino de rapina oblationem, quasi qui mactet filium ante patrem. Et sunt nonnulli qui de homicidiis, adulteriis, perjuriis, incendiis consilium et poenitentiam quaerunt, et malum rapinae pro nihilo ducunt, non intellegentes quia quot pauperes quis exspoliat et fame ac nuditate periclitari facit, tot homicidia perpetrat: quia tunc proximum suum interficit, dum [Col. 0794A] unde vivere debet ei tollit. Et scimus, dicente Paulo apostolo, quia omnis homicida non habet vitam in regno Dei, et homicidas et adulteros judicabit Deus. Quia ergo rapaces regnum Dei non possidebunt, nisi ea reddiderint quae tulerint, et insuper poenitentiam egerint, fugiamus hoc tantum malum, unde tot ac tanta alia mala procedunt, et diligamus proximos sicut nosmetipsos, adimplentes legem quae dicit: Non concupiscas rem proximi tui, nec omnia quae illius sunt. Quia aliter neque inimicis nostris poterimus resistere, neque regnum Dei possidere.

1. Volumus itaque, ut palatium nostrum, more praedecessorum nostrorum, et Dei cultu, et regali honore, sed et religionis habitu, et unanimitatis [Col. 0794B] concordia, atque pacis ordine stabiliatur, et in eodem palatio nostro pax praedecessorum nostrorum sanctionibus servata, per omne regnum nostrum exequenda proferatur.

2. Decernimus igitur, ut omnes in palatio nostro commanentes, et illud undique adeuntes, pacifice vivant. Quod si aliquis corrupta pace rapinam exercuerit, per nostram regiam auctoritatem et missi nostri jussionem ad palatinam adducatur audientiam; ut secundum quod in capitulis antecessorum continetur, legali multetur judicio, tripla compositione peracta cum dominico banno.

3. Si quis vero absque seniore aut infra palatium aut circa illud degens hoc idem fecerit, hunc missus noster adeat, et ad ipsum palatium jussu nostro [Col. 0794C] eum venire praecipiat. Quod si ausu temerario venire contempserit, vi ad nostram praesentiam adducatur, subdendus praedecessorum nostrorum sanctionibus. Si autem et nos et missum nostrum contempserit, et ad nos venire noluerit, et se defendendo ibi occisus fuerit, et aliquis parentum aut amicorum ejus inde faidam fidelibus nostris qui eum occiderint portare voluerit, potestative eam jurare faciemus, et fideles nostros regia auctoritate exinde adjuvabimus.

4. Placuit etiam nobis et fidelibus nostris, ut quicumque infra regnum nostrum aliquid rapuerit aut depraedatus fuerit, omnia in triplum componat, et bannum dominicum persolvat, et insuper publicam poenitentiam inde faciat, sicut in capitulari [Col. 0794D] antecessorum continetur. Si autem colonus aut servus fuerit, similiter omnia in triplum componat, aut dominus pro eo sexaginta ictus bene pressos accipiat, et insuper publicam poenitentiam inde agat; cujus modus erit in consideratione episcopi, secundum quantitatem facti: quia fornicationes et adulteria atque homicidia, necnon incendia, ebrietates aliaque quamplura vitia exinde prodeunt. Si quis autem negaverit factum, si comprobatus non fuerit, propria manu juramento se excondicat [1488 1Kb] ; excepto nostris vassis dominicis, pro quibus illorum homines meliores juramentum persolvent. [Col. 0795A] Hoc vero cum summa diligentia tali modo procurabitur.

5. Episcopus in cujus parrochia aliquis consistens aliquid depraedatus fuerit, semel et bis atque tertio, si necesse fuerit, vocabit illum sua admonitione per suum presbyterum canonice ad emendationem [sive ad compositionem [1489 1Kb] ] et ad poenitentiam, ut Deo et ecclesiae satisfaciat quam laesit. Si autem despexerit atque contempserit ejus [1490 1Kb] admonitionem atque saluberrimam invitationem, feriat illum pastorali virga, hoc est sententia excommunicationis, ut a communione sanctae ecclesiae omniumque christianorum sit separatus usque ad congruam satisfactionem et [dignam [1491 1Kb] ] emendationem. Quam excommunicationem debebit idem [Col. 0795B] episcopus seniori illius notam facere et omnibus suis coepiscopis, ne eum recipiant usque ad [dignam [1492 1Kb] ] satisfactionem.

6. De illis autem qui infra parrochiam beneficia et alodum non habent, et alterius episcopi parrochiani sunt, et dum ad curtem pergunt aut de loco ad locum iter faciunt, rapinas et depraedationes infra parrochiam faciunt, placuit nobis ut si ita prope episcopum, ut ei depraedatio illorum nota fieri possit, antequam parrochiam ejus exeant, mittat strenuum et prudentem presbyterum, qui sua vice rationabiliter illos ad emendationem vocet. In quo superior modus compositionis et emendationis servabitur, si vocati venire noluerint. Si vero vocationem atque ammonitionem episcopi superbe contempserint, simili [Col. 0795C] sententia excommunicationis feriantur qua et illi qui infra parrochiam res aut beneficia habent; et insuper excommunicentur, ne extra parrochiam exeant antequam superius statuta adimpleant. Quorum excommunicatio seniori illorum et proprio eorum episcopo significanda est, ne eos recipiant antequam illuc redeant ubi rapinam fecerunt, ibique pleniter emendentur.

7. Et quoniam episcopi, qui nostris et suis et communibus ecclesiae atque totius regni necessitatibus occupati sunt, non valent cuncta soli [1493 1Kb] prospicere quae infra fines parrochiae illorum perpetrantur, statuimus, ut quotiescumque episcopi a propria civitate digrediuntur, tales adjutores unusquisque in sua civitate relinquat qui haec omnia in [Col. 0795D] sua civitate prudentissime peragant, et pauperes sanguine Christi redempti semper in civitate praesentem inveniant a quo responsum et consolationem accipiant. In vicis autem et villis longe a civitate remotis, constituat unusquisque episcopus reverendos et cautos atque prudentia [morum [1494 1Kb] ] temperatos [Col. 0796A] presbyteros, qui sua vice superius statuta [modeste] perficiant, et ad quos alii presbyteri juniores et minus cauti suam causam referant.

8. Placuit nobis [et fidelibus nostris [1495 1Kb] ] pro communi utilitate et instanti necessitate, ut nullus episcoporum graviter ferat, si ejus parrochianum pro huiusmodi causa depraedationis alter episcopus excommunicaverit.

9. Et quia ad tantum malum funditus eradicandum [atque tollendum [1496 1Kb] ] et tantum bonum plantandum [atque statuendum] necesse habet episcopalis auctoritas judiciali potestate adjuvari, placuit nobis nostrisque fidelibus in commune, ut missi dominici suis in locis ex hoc fideliter adjuvent, et comes praecipiat suo vicecomiti suisque [Col. 0796B] [vicariis atque] centenariis ac reliquis ministris rei publicae, necnon Francis hominibus mundanae legis documentis eruditis, ut pro amore Dei omnipotentis ac pace sanctae ecclesiae et fidelitate nostra ex hoc adjuvent, quantum melius potuerint [tam per se quam cum ministris ecclesiae [(165) 1Kb] ], quoties episcopi aut ministri illorum, sive etiam ipsi pauperes, [super hac re] eos appellaverint; ita ut ministri ecclesiae habeant auctoritatem sui episcopi, et ministri comitis auctoritatem nostram et sui comitis.

10. Volumus autem, ut si episcopalem aut [1497 1Kb] regiam auctoritatem ausu temerario aliquis pro nihilo duxerit, in comitatu consistens, aut iter faciens, si quod injuste abstulerit, legaliter [1498 1Kb] emendare contempserit, et rebellis existens, si ibi occisus fuerit, [Col. 0796C] nulli fidelium nostrorum qui eum occiderit aliquis faidam portet, neque pro ejus morte aliquid componat. Si vero aliquis parentum [aut amicorum] ejus aliquam [inde] faidam portare voluerit, potestative eam jurare faciemus, et fideles nostros regia auctoritate exinde adjuvabimus.

11. De nostris quoque dominicis vassallis jubemus, ut si aliquis praedas egerit, comes in cujus potestate fuerit, ad emendationem eum [venire] vocet. Qui si comitem aut missum illius audire noluerit, per forciam illud emendare cogatur, prout lex docet et quemadmodum in capitularibus regum [antecessorum nostrorum] tenetur insertum, in eodem loco ubi praeda commissa fuerit. Quod si proclamaverit, se ante praesentiam nostram velle distringi potius quam [Col. 0796D] ante comitem, per credibiles fidejussores aut per sacramentum melioris hominis ante nos venire permittatur, ut ibi talis ratio finem accipiat. Honorem enim talem nostris vassis dominicis concedimus, ut ipsi non sicut reliqui manu propria sacramentum jurent, sed melior homo illorum et credibilior illud [Col. 0797A] agere non differat. Si autem quae supra diximus despexerint, et nullo modo emendare voluerint, et in contemptu permanentes ibi occisi fuerint, nullam contra ipsos qui eos occiderint iracundiam tenebimus unquam. Quod si aliquis parentum [aut amicorum eorum] inde faidam portare voluerit, [potestative eam si jurare faciemus, sicut superius dictum est, et] nostra regia auctoritate [1499 1Kb] exinde eum [1500 1Kb] juvabimus. Si vero dixerint, quod eis comes non secundum legem fecerit, sed pro aliqua [1501 1Kb] iracundia [aut invidia] quam [ante] contra illos tenebat, [illud fecerit], hoc comes eis ante nos satisfaciat, [secundum quod nobis placuerit], quod non ob aliud quam pro rapina sit actum.

12. Ut autem omnis occasio rapinae tollatur, volumus, [Col. 0797B] ut presbyteri, qui bonum exemplum [caritatis] omnibus ostendere debent, hospitales existant, sicut Apostolus dicit: Hospitales invicem sine murmuratione. [Col. 0798A] quam [1502 1Kb] praebeant iter facientibus, quia per illam [1503 1Kb] placuerunt quidam Deo, angelis hospitio susceptis [1504 1Kb] .

13. Placuit nobis [et nostris fidelibus, ut presbyteri suos parrochianos admoneant, ut et ipsi hospitales existant, et nulli iter facienti mansionem denegent. Et ut omnis occasio rapinae tollatur, nihil carius vendatur [1505 1Kb] transeuntibus, nisi sicut in mercato accipiunt [1506 1Kb] . Quod si carius vendere voluerint, ad presbyterum transeuntes hoc referant, et illius jussu cum humanitate eis vendant.

14. Volumus ut presbyteri et ministri comitis villanis praecipiant, ne collectam faciant quam vulgo geldam [1507 1Kb] vocant contra illos qui aliquid rapuerint. Sed causam suam ad illum presbyterum referant [Col. 0798B] qui episcopi missus est, et ad illos qui in illis locis ministri comitis super hoc existunt, ut omnia prudenter et rationabiliter corrigantur.




[Col. 0797]
ODONIS REGIS ELECTIO. (An. 888. Dec. vel 889 Jan.) [1Kb]

[Col. 0797B] Promitto et perdone unicuique vestrum et ecclesiis vobis commissis, quia canonicum privilegium et debitam legem atque justitiam conservabo, et contra depraedatores et oppressores ecclesiarum vestrarum [Col. 0797C] et rerum ad easdem pertinentium defensionem secundum ministerium meum, quantum mihi posse Deus dederit, exhibebo; et jus ecclesiasticum et legem canonicam vobis ita conservabo, et res ecclesiarum vestrarum, tam a regibus, vel imperatoribus, quam a reliquis Dei fidelibus collatas, sub integritate et immunitate absque aliqua inhonoratione permanere concedam, quas modo juste et legaliter vestrae retinent ecclesiae; et eas augmentare et exaltare secundum [Col. 0798B] debitum uniuscujusque servitium, prout scire et posse mihi Deus rationabiliter dederit et tempus ditaverit, studebo, sicut mei antecessores, qui hoc bene et rationabiliter observaverunt, vestris praedecessoribus; [Col. 0798C] in hoc, ut vos mihi secundum Deum et secundum seculum sic fideles adjutores et consilio et auxilio sitis, sicut vestri antecessores boni meis melioribus praedecessoribus extiterunt, secundum scire et posse. Et quae retro malo sunt ingenio depravata, in meliorem et pristinum gradum, adjuvante me divina clementia, reformabo cum vestro et aliorum nostrorum fidelium concilio et auxilio. Confirmatio Odonis regis.




[Col. 0797]
WIDONIS REGIS ELECTIO. (An. 888 exeunte vel 889 ineunte.) [1Kb]



ELECTIONIS CAPITULA.
[Col. 0797D]

Post bella horribilia cladesque nefandissimas, que meritis facinorum nostrorum acciderunt huic provincie, disponente jura regni hujus cum tranquillitate, sopitis hostibus suis, insigni rege et seniore nostro Widone, in aula Ticinensi nos humiles episcopos ex diversis partibus Papiae convenientibus, pro ecclesiarum nostrarum ereptione et omnis christianitatis salvatione quae pene jam ad interitum [Col. 0798D] desolationis inclinata erat, annuente nobis eodem principe in uno congregati sumus collegio, ea videlicet ratione, ut his per quos homicidia, sacrilegia, rapine, et cetera facinora perpetrata erant, dignam penitentiam ad capiendam salutem, subtractis eis a male cepto negotio, per veram confessionem Deo adjuvante imponeremus; ac ne ulterius tantum nefas excrescere aut vires sumere valeret, pastorali provisione et auxilio regio compescendum decrevimus.

[Col. 0799A] 1. In primis oramus, optamus operamque damus, ut mater nostra sancta Romana ecclesia in statu et honore suo cum omnibus privilegiis et auctoritatibus, sicut ab antiquis et modernis imperatoribus atque regibus sublimata est, ita habeatur, teneatur, et perhenniter custodiatur illesa. Nefas est enim, ut hec quae totius corporis ecclesiae caput est, et confugium atque relevatio infirmantium, a quoquam temere propulsari vexarive permittatur, presertim cum sanitas ipsius nostrorum omnium sit salubritas. Ipse quoque summus pontifex a cunctis principibus et christiani nominis cultoribus digno semper veneretur honore, debitaque precellat reverentia.

2. Singulorum episcoporum ecclesiae cum suis privilegiis et possessionibus tam interioribus quam [Col. 0799B] exterioribus inconvulse et incorrupte, absque aliqua sui deminoratione vel quorumlibet pravorum hominum injusta vexatione permaneant, sicut praecepta regum et imperatorum sibi collata continent. Rectoresque earum libere pontificalem exerceant potestatem, tam in disponendis ecclesiasticis negotiis, quam in comprimendis legis Dei transgressoribus universis.

3. Sancimus etiam, ut neque in episcopatibus neque in abbatiis vel in senedochiis aut ullis Deo sacratis locis, ulla violentia aut novae conditionis gravamina imponantur, sed secundum antiquam consuetudinem omnes in suo statu suoque privilegio perpetuo maneant.

4. Ut sacerdotum omnium et ministrorum Christi [Col. 0799C] unusquisque in suo ordine condigno veneretur honore et reverentia, et cum omnibus rebus ecclesiasticis ac familiis ad se pertinentibus sub potestate proprii episcopi quietus et inconcussus permaneat, salva ecclesiastica disciplina.

5. Plebei homines et universi ecclesiae filii libere suis utantur legibus. Ex parte publica, ultra quam legibus sancitum est, ab eis non exigatur, nec violenter opprimantur; quod si factum fuerit, legaliter per comitem ipsius loci emendetur, si suo voluerit deinceps potiri honore; si vero ipse neglexerit, vel fecerit, aut facienti prebuerit assensum [1508 1Kb] , a loci episcopo usque ad [1509 1Kb] dignam satisfactionem excommunicatus habeatur.

6. Palatini qui in regio morantur obsequio, pacifice [Col. 0799D] sine depredatione regi deserviant, suis contenti stipendiis.

7. Hi vero qui tempore placiti diversis ex partibus conveniunt, nullam pertranseuntes in villis seu civitatibus rapinam exerceant, sibi necessaria antiqua consuetudine digno pretio ementes.

8. Quicumque ab exteris provinciis adventantes, depredationes atque rapinas infra regnum hoc exercere [Col. 0800A] presumunt, hi cum quibus morantur, aut ad audientiam eos adducant aut pro eis emendent, neque eos ulterius in talibus ausis sua potestate defendere audeant; quod si fecerint, inter excommunicatos habeantur quousque resipiscant.

9. Preterea quia gloriosus rex Wido dignatus est nobis promittere, conservaturus se prescripta capitula necessitate non minima confecta et quae in eis continentur, curam habens, Deo inspirante, suae nostraeque salutis, sicut apertis inditiis jam demonstrat; ideo nobis omnibus complacuit, eligere illum in regem et seniorem atque defensorem, quatinus amodo et deinceps, illo nos secundum regale ministerium gubernante, singuli nostrum in suo ordine oboedientes et adjutores pro posse existamus illi ad [Col. 0800B] suam regnique sui salvationem.



ELECTIONIS DECRETUM.

Post obitum recordandae memoriae domni Karoli, gloriosi imperatoris et senioris nostri, quot quantaque pericula huic Italico regno usque in presens tempus supervenerint, nec lingua potest evolvere nec calamus explicare. Ipsis denique diebus quasi ad certum signum supervenerunt, qui pro hoc regno, ut sibi volentes nolentesque adsentiremus, minis diversis et suasionibus inretitos [1510 1Kb] furtive ac fraudulenter adtraxerunt. Sed quia illi, superveniente perspicuo principe Widone, bis jam fuga lapsi, ut fumus evanuerunt, nosque in ambiguo reliquerunt tamquam oves non habentes pastorem, necessarium [Col. 0800C] duximus ad mutuum colloquium Papie in aula regia convenire; ibique de communi salute et statu hujus regni sollicite pertractantes, decrevimus uno animo eademque sententia, praefatum magnanimum principem Widonem ad protegendum et regaliter gubernandum nos in regem et seniorem nobis eligere et in regni fastigium Deo miserante prefigere, pro eo quod isdem magnificus rex, divino ut credimus protectus auxilio, de hostibus potenter triumphavit, et hoc non sue virtuti [1511 1Kb] , sed totum divinae misericordiae prudenter [1512 1Kb] adtribuit, insuper etiam sanctam Romanam ecclesiam ex corde se diligere et exaltare, et ecclesiastica jura in omnibus observare, et leges proprias singulis quibusque sub sua ditione positis concedere, et rapinas de suo regno penitus [Col. 0800D] extirpare, et pacem reformare et custodire se velle, Deo teste professus est. Pro his ergo et aliis multis ejus bonae voluntatis inditiis, ipsum, ut prelibavimus, ad regni hujus gubernacula ascivimus, eique toto mentis nisu adhesimus, seniorem piissimum et regem excellentissimum pari consensu ex hinc et in posterum decernentes.




[Col. 0801]
WIDONIS REGIS LEGES. (An. 889. Mai 1.) [1Kb]





[NOTA.]

[Col. 0801A] Incipiunt [1513 1Kb] kapitula quae domnus Wido imperator addidit in Kalendas Madii civitate Ticinensi, anno imperii ejus primo, indictione VII [1514 1Kb] .

1. Placuit nobis eciam summopere [1515 1Kb] statuere, ut episcopi et comites uniti sint in suis paroechiis et comitatibus pro pace et salvatione in omnibus hominibus [1516 1Kb] honoribus [1517 1Kb] suis habitantibus, ita ut nullum praedonem, raptorem vel incestum permittant morari in suis sedibus vel concessis honoribus. Et si intellexerint [1518 1Kb] , ex aliqua parte per eorum terminos velle aut debere transire exteros ad istius regni vastationem, obviam eis missos communitorios dirigant, ut pacifice sine praeda per eorum transeant terram. Vendere autem eis quae necessaria sunt faciant, non plus [1519 1Kb] carum, sed secundum usum et consuetudinem terrae. Si vero noluerint adquiescere, [Col. 0801B] sed praedas et rapinas exercuerint. quicquid alteri rapuerint, legaliter cum banno nostro ab episcopo et comite ejusdem loci emendare cogantur. Quod si exequi noluerint, statim ab episcopo excommunicentur. Postea vero si contigerit, ut comes loci populusque terrae super ipsos praedones venerint, et eos impedierint, et mortui fuerint, neque faida inde praecipimus crescat, neque compositio aliquando requiratur pro his qui ibidem occubuerint. Et si comes ejusdem loci hoc adimplere neglexerit, proprio honore privetur. Et si oportuerit et necesse fuerit ut in suo auxilio vicinum suum advocet comes [1520 1Kb] , et ille se subtraxerit, similiter proprio privetur honore, et insuper 30 libras argenti comiti [1521 1Kb] persolvat.

[Col. 0801C] 2. Quicumque igitur ex laicali ordine tam liberi quam servi homines in comitatu commanentes, a proprio comite vel a publica parte, id est ab his qui rem publicam agunt, ammoniti fuerint, si se subtraxerint ab adjutorio sui proprii comitis, et eum non adjuvaverint infra ipsum comitatum contra supervenientes praedones in suo comitatu, tertiam partem liberi ex suis mobilibus componant, servi autem 60 ictos vapulentur; si tamen probatum fuerit quod ipsis denuntiatum fuisset.

3. Nemo comes neque loco positus ejus [1522 1Kb] neque [Col. 0802A] sculdasius [1523 1Kb] ab arimannis suis aliquid per vim exigat, praeter quod legibus constitutum est. Sed neque per suam forciam in mansione arimanni sui applicet [1524 1Kb] , aut placitum teneat, aut aliquam violentiam faciat. Si vero de praedictis personis publicis [1525 1Kb] hoc irritum fecerit, honore proprio sive ministerio privetur, et secundum legem emendet [1526 1Kb] .

4. Si igitur ex praecepto imperiali comes loci ad defensionem patriae suae suos [1527 1Kb] arimannos hostiliter properare [1528 1Kb] monuerit aut per se aut per suum missum, et aliquis eorum remanserit, exceptis [1529 1Kb] his quos episcopus in sua [1530 1Kb] elegerit necessitate aut comes dimittere voluerit, nisi aliquis [1531 1Kb] sunnis et ceteris impedimentis quae legibus continentur detentus fuerit, widrigild suum componat. [Col. 0802B] Et hoc nullus comitum aut actor [1532 1Kb] publicus [1533 1Kb] potestatem habeat exigendum, nisi cum misso de palatio imperatoris.

5. De cartis vero interdicimus, nemini liceat alienas res praesumtive invadere occasione cartulae ab eo factae, qui vestituram legitimam non habens dignoscitur [1534 1Kb] invasisse. Sed si quis adquisitor extiterit, non antea invadere alienas [1535 1Kb] res, ecclesiae vel cujuspiam liberi [1536 1Kb] hominis, praesumat, antequam auctor cartulae legali et judiciali diffinitione eas vendicet, et tunc demum cui vult liberam tradendi habeat facultatem. Et si quis ipsas [1537 1Kb] sine lege invaserit, non solum ipsas [1538 1Kb] res amittat, sed insuper bannum nostrum componat

[Col. 0802C] 6. [1539 1Kb] De cartis etiam vel quibuscumque scriptionibus [1540 1Kb] quae a quibusdam personis falsae appellantur, statuimus, si notarius supervixerit [1541 1Kb] et testes, ut idem notarius cum legitimis sacramentalibus 12, simul et [1542 1Kb] cum ipsis testibus qui in eadem carta scripti sunt, ipsam cartam veram [1543 1Kb] faciat. Similiter et cartae ostensor cum 12 sacramentalibus sicut legitime jurare valeat, ipsam cartam veram et idoneam faciat. Interpellator autem primum juret, quod se sciente nihil aliud nisi verissimam et justam in omnibus rationem exquirat. Si autem notarius se subtraxerit, et cartam suo scriptam [Col. 0803A] [1544 1Kb] nomine idoneam minime potuerit confirmare, nulla redemtio ei concedatur, sed manum propriam amittat; et ostensor ipsius cartulae post rerum amissionem widrigild suum componat [1545 1Kb] . Et si [1546 1Kb] notarius defuerit, et testes supervixerint, ipse ostensor cartae cum ipsis testibus et cum 12 sacramentatibus, sex suis propinquis, et ipse sit septimus, et quinque aliis idoneis, ostensis primum duabus aliis cartis manus collatione [1547 1Kb] ab eodem notario descriptis, ipsam tertiam cartam per sacramentum veram et idoneam [1548 1Kb] faciat [1549 1Kb] .

7. Volumus praeterea atque sancimus, ut si quis liber [1550 1Kb] homo legitimae uxori suae dum vixerit [1551 1Kb] res suas per scriptum ad usumfructum dederit, et filios duos vel plures habuerit, et unus ex ipsis vel [Col. 0803B] duo mortui fuerint, et filios [1552 1Kb] vel filias reliquerit, aequaliter ipsas res, quas usufructuario [1553 1Kb] praedicta uxor habuerit filii defuncti cum patruis suis, sicut ceteram hereditatem, ita [1554 1Kb] usumfructum dividant.

8. Concedimus etiam, ut sicut [1555 1Kb] mulieres cum [Col. 0804A] viris suis venumdare et donare res suas possunt, ita et commutare valeant, ac familiam suam liberam facere.

9. Si quis judicibus nostris in judicio residentibus minas aut etiam convicia intulerit, eosque verbis aut factis turpiter dehonestaverit, widrigild illi componat quem laeserit. Si vero aliquis ex ipsis judicibus nostris pro ipso judicio falsidicos dixerit, vel pro ipsa intentione et [1556 1Kb] causa quemlibet hominem [1557 1Kb] interfecerit, quinquaginta libras auri optimi componat, medietatem primam heredibus interfecti judicis et alteram medietatem camerae nostrae.

Codex Ambrosianus in margine haec addit: Ut mulier Langobarda, si vero. abuerit non potest facere nullum scriptum qui pertinet ad hereditandam [Col. 0804B] sine interrogaciones parentes, et [si] viro non abuerit, potest facere cum consensu mundoaldo, sine interrogacione parentes; et si fuerit Romana et viro non abuerit, potest facere sola.





[Col. 0803]
LUDOVICI REGIS ARELATENSIS ELECTIO. (An. 890. Aug. exeunte.) [1Kb]

[Col. 0803C] Anno incarnationis dominicae 890, indictione VIII, religiosus atque satis venerabilis Bernoinus sacrae sedis Viennensis archiepiscopus, pro quibusdam ecclesiae suae sive generalibus totius regni necessitatibus sedem adiens apostolicam, consultu ipsius domni apostolici, cui cura et sollicitudo instat omnium ecclesiarum, digno quoque suo relatu de perturbatione hujus regni retulit, quomodo post gloriosissimi Karoli imperatoris obitum aliquamdiu sine rege et principe existens, valde undique afflictaretur, non modo a propriis incolis, quos nulla dominationis virga coercebat, sed etiam a paganis: quoniam ex una parte Nortmanni cuncta penitus devastantes insistebant, ex alia vero Sarraceni Provinciam depopulantes, terram in solitudinem redigebant. [Col. 0803D] His et aliis hujusmodi causis ab eo auditis, reverendus dominus Stephanus apostolicus ad lacrymas usque compunctus, tam verbis quam scriptis generaliter ad omnes Galliarum cisalpinarum tam archiepiscopos quam et reliquos venerabiles antistites directis, suo sanctissimo commonuit hortatu, [Col. 0804C] ut unanimes atque concordes omnes in Ludovico, nepote quondam Ludovici gloriosissimi imperatoris, consentientes, hunc super populum Dei regem constituerent. Cum igitur diligenter comperissemus, quod assensus sanctae catholicae et apostolicae matris nostrae huic faveret electioni, simul convenimus in civitatem Valentiam, domnus scilicet Aurelianus Lugdunensis sedis archiepiscopus, necnon et domnus Rostagnus urbis Arelatensis archiepiscopus, venerabilis quoque Arnaldus Ebrodunensis archiepiscopus, ipse quoque Bernoinus Viennensis archiepiscopus; cujus relatu voluntatem domni apostolici venerabiliter accepimus, cum aliis compluribus coepiscopis tractaturi, atque secundum Dei voluntatem quaesituri, exploravimus, si hunc digne et rationabiliter [Col. 0804D] secundum monita domni apostolici, cujus scripta prae manibus habebantur, super nos regem constituere deberemus. Assensus itaque in eo omnium fuit, ut nullus melius rex fieri debuisset, quam ille qui ex prosapia imperiali prodiens, bonae puer indolis jam coalescebat. Cujus etsi aetas idonea [Col. 0805A] ad reprimendam barbarorum saevitiam minus sufficere videretur, tamen nobilium principum istius regni, quorum non parvus est numerus, consilio et fortitudine, Deo juvante, comprimerentur. Maxime inclyti Richardi ducis eximiique principis fulta juvamine, quin etiam dominae Hirmengardis gloriosissimae reginae, utilitatis regni, insita sibi acutissima atque profundissima a Deo prudentia, adjuncto sibi supradictorum episcoporum digno hortatu, procerumque totius regni consilio, secundum Dei timorem decentissime administrabitur. Denique freti et tanta sublevati fiducia, per Dei, ut credimus, voluntatem supradictum Ludovicum, excellentissimi Bosonis regis filium, elegimus, atque in regem ungendum [Col. 0806A] decrevimus: judicantes illum ad hoc dignum, cui praestantissimus Karolus imperator jam regiam concesserat dignitatem; et Arnulfus, qui successor ejus extitit, per suum sceptrum, perque suos sagacissimos legatos, Reoculfum videlicet episcopum et Bertaldum comitem, fautor regni auctorque in omnibus esse comprobatur. Hac tanta talique fulti auctoritatis licentia, communi omnes in jam dictam civitatem advenientes consensu, hanc regiam fieri decrevimus conscriptionem, manibusque insuper propriis ratam, perennibusque eam temporibus felicem vigere praeoptantes, roboravimus, singulique subscripsimus [1558 1Kb] .




[Col. 0805]
ARNULFI CONCILIUM TRIBURIENSE. (An. 895. Mai.) [1Kb]

[Col. 0805B] Cum constet omnibus, divinam legem tractantibus, post evangelia et limpidissima Novi Testamenti fluenta, beatorum canonibus apostolorum, et sanctorum patrum apud Niceam Bithyniae congregatorum constitutis, nec non et apostolicorum Romanae sedis pontificum decretis, satis occurrisse, restitisse, et oppugnasse, sive haereticis, sive schismaticis, et omnibus verae fidei oppugnantibus regulas; sed antiquus serpens, qui dicitur diabolus et satanas, inimicus humani generis, nova venena malitiae suae dulci poculo sancti Spiritus admiscere, et bono semini sancti evangelii zizania suae pravitatis et profanae iniquitatis subseminare non desinit. Sicut in Matthaeo, cum bonae messi zizania fuissent inserta, scriptum est: Inimicus homo hoc fecit. Et de ejus [Col. 0805C] satellitibus, sub squamarum specie, in Job perhibetur: Una uni conjungitur, et ne spiraculum quidem incedit per eas. Unde necesse est, ejus perversissimis machinationibus et satellitum suorum insecutionibus ex autentica potestate contraire, et novum paradigma verae assertionis opponere. Quapropter rex regum, cujus regnum, ut Psalmista canit, regnum est omnium saeculorum, omnibus ecclesiasticae sublimitatis ordinibus, nec non et saecularis potentiae dignitatibus, novum principem Arnulfum regem pacifico ordine perpetuae tranquillitatis praeferre dignatus est. Cujus cor sancti Spiritus ardore inflammare et zelo divini amoris voluit accendere, ut totus cognoscat mundus, non ab homine, neque per hominem, sed per ipsum Dominum eum esse electum. Considerans [Col. 0805D] enim idem sapientissimus rex profundae mentis intuitu, abundantem in se sancti Spiritus gratiam, quia quos repleverit ardentes in se, pariter et loquentes facit de se: anno incarnationis Jesu Christi domini nostri 895, regni vero sui 8, indictione 13, mense Maio, ejusdem sancti Spiritus instinctu et primatum suorum consultu, venit in [Col. 0806B] villam regiam, videlicet Triburiam, in terra Francorum consistentem, cum episcopis infra conscriptis, abbatibus, comitibus et omnibus regni sui principibus, nec non convenientibus ecclesiasticorum et saecularium innumeris turbis: quatenus infatigabili perseverantia, divina et humana tractarentur, atque emergentia mala comprimerentur, ut eo liberius sancta Dei ecclesia suo potiretur honore. Cum autem sapientissimus rex concilium sacrum continuari decrevisset, placuit sibi et universo clero, ut peracto triduano jejunio, litaniis et orationibus super se de coelis promissum invitarent adjutorium: sicut ipse salvator ascendens in coelum, discipulis suis promisit, dicens: Ecce ego vobiscum sum omnibus diebus usque ad consummationem saeculi; ut futura concilia [Col. 0806C] in ipso inchoarentur et per ipsum finirentur, qui est initium et finis, et supplementum legis, ut Apostolus Romanis scribens ait: Finis enim legis Christus, ad justitiam omni credenti. Quo peracto, pergens ad palatium, regale sedit solium, indutus veste splendidissima quam texit sapientia, repletus est prudentia, erectus et potentia, pro sua magnitudine stipatus multitudine, tractans practice de statu regni, et theorice de ordine et stabilitate ecclesiarum Christi, et qualiter boni quiete viverent, et mali inulte non peccarent. Interim episcoporum sacer conventus in basilica praedictae villae post communes orationes et preces finitas, honorificentissime infulati, pontificalibus sedibus suffulti, mentibus serenati, prudentia praediti, sacrosanctum ingressi sunt [Col. 0806D] synodale colloquium. Inter alia namque, quibus divina et humana tractaturi erant, communi voto et pari consensu, de collegio sanctorum sacerdotum gnaros et idoneos direxerunt mediatores ad praefatum pium regem, inquirentes, quo studio vel quali benignitate secundum sapientiam et possibilitatem ab ipso Deo sibi datam, ecclesiam Christi, illi per [Col. 0807A] regalem potestatem, et ipsis per sacerdotalem eminentiam, comissam defendere, et ministerium illorum amplificare et sublimare dignaretur. Proponentes ei propriam regis eminentiam, id est, ut misericordia et modestia omnes praecellat, et non secundum personam judicet, atque juxta Salomonem, justitiam, judicium et aequitatem diligat. Addentes insuper sacrarum exempla litterarum, quibus sapientia alumnos suis laboribus educatos instruens, ait: Meum est consilium et aequitas, mea prudentia, mea est fortitudo: per me reges regnant, et legum conditores justa decernunt: per me principes imperant, et potentes decernunt justitiam. Et item: Rex qui judicat in veritate, thronus ejus in aeternum firmabitur. Praeferentes etiam ei institutiones Martini episcopi [Col. 0807B] ad Mironem regem, quibus eum ad honestatem vitae et pietatem morum ordine rationis instituens, ait: »Prudentis proprium est, examinare consilia: atque subjunxit: si prudens est animus tuus, tribus temporibus dispensetur. Praesentia ordina, futura praevide, praeterita recordare. Et sermo tuus non sit inanis, sed aut suadeat, aut moneat, aut consoletur, aut praecipiat.« Quibus rex theologiam quasi ab alto disserentibus, ab augusta mentis suae sede, quia ut Sapientia ait: Cor regum inscrutabile est, arcanum mysterii sui revelans, in haec verba prorupit: »O pastores ecclesiarum Christi, et clarissima lumina mundi, agite, quae vobis imposita est, curam pastoralem. Et juxta Apostolum: Instate opportune, importune, arguite, obsecrate, increpate, in omni patientia [Col. 0807C] et doctrina, ut vigili cura et admonitione sedula, oves Christi ad caulas aeternae vitae introducere mereamini. Habetis me, omnibus ecclesiae Christi adversantibus, et vestro sacerdotali ministerio renitentibus, oppositissimum bellatorem. Quia, ut Apostolus Romanis scripsit: In his omnibus superamus propter eum, qui dilexit nos. Et item: Si Deus pro nobis, quis contra nos? Certus sum enim, quia neque mors, neque vita, neque instantia, neque futura, neque ulla creatura poterit nos separare a charitate Dei, et unanimitate sancta, beatissimi patres.« Gratulantes igitur beati, qui missi sunt, sacerdotes, congredientibus quibusdam optimatibus, de throno regis, causa justae legationis et verae unanimitatis, ad sanctam synodum directis, reversi sunt ad eos qui miserant [Col. 0807D] illos. Perambulantes igitur, et sacrum conventum inrumpentes, et ecclesiam illic congregatam consolatoria responsione laetificantes, siluerunt, et quid deinceps acturi essent, taciti expectare coeperunt. Exurgentes igitur de sedibus suis reverentissimi patres, cum astanti clero, ter quaterque proclamantes, et divinae majestati supplicantes: Exaudi, Christe, Arnulpho magno regi vita! et sonantibus campanis, Te Deum laudamus, concinentibus cunctis, glorificantes, et Jesum Christum conlaudantes, qui in servis suis consolabitur, qui ecclesiae suae sanctae tam pium et mitem consolatorem tamque strenuum adjutorem ad honorem nominis sui condonare dignatus est. Et peractis divinae majestati precibus, [Col. 0808A] inclinantes se, coram pii principis astantibus missis, gratificantes, et magno principi laudes debitas persolventes, deinde recto ordine consederunt, et praevio sancto Spiritu, quaedam capitula magis necessaria, ex canonicis institutionibus subscripserunt. Errata corrigere, superflua abscidere, recta via regia coartare. Post haec prudentissimus rex regnorum sacrosanctis divinae religionis interfuit mysteriis, et sancti patres secretis palatinis. Et concordia erat in cunctis, ad laudem Jesu Christi domini nostri, cui sit laus et gloria per infinita saeculorum saecula . . . .

Cap. 3. Nos igitur, quibus regni cura et solicitudo ecclesiarum Christi commissa est, aliter regnum et imperium jure ecclesiastico regere et gubernare [Col. 0808B] non possumus, nisi hos, Qui ecclesiam Christi, non habentem, ut Apostolus ait, maculam neque rugam, conturbant, zelo fidei persequamur. De quo rex David testatur, Nonne, qui oderunt te, Deus, oderam illos, et super inimicos tuos tabescebam? Perfecto odio oderam illos, inimici facti sunt mihi. Et cum Evangelium legeretur audivimus: Si te non audierit, sit tibi sicut ethnicus et publicanus. Et alibi: Qui percutit malos in eo quod mali sunt, minister Domini est. Idcirco non potentiam ostendentes, sed justitiam exhibentes, praecipimus, et auctoritate nostra injungimus omnibus regni nostri comitibus, postquam ab episcopis anathemate excommunicationis percelluntur, et tamen ad poenitendum non inclinantur; ut ab ipsis comprehendantur, et ante nos [Col. 0808C] perferantur: ut qui divina judicia non verentur, humana sententia feriantur. Unde per quendam sapientem dictum est: Rex qui sedet in solio judicii, dissipat omne malum intuitu suo. Si enim tam rebelles extiterint, ut comprehendentibus repugnare studuerint, et in tali temeritate interfecti fuerint, judicio episcoporum interfectoribus nulla imponatur poenitentia: et praecepto nostro, weregeldi nulla ab eis extorqueatur compositio. Constringanturque proximi et corum cognati cum juramento, ne in illis eos vindicent, sed pacem ad eos et concordiam servent . . . .

In hoc sancto et universali concilio praecidente et adjuvante pio principe Arnolfo gloriosissimo rege, consederunt, qui convenerant, sancti patres et venerabiles [Col. 0808D] ecclesiarum pastores, et quae catholica fide promulgaverunt, pari professione confirmaverunt, et unanimes subscripserunt.

Hattho, sanctae Mogontiacensis ecclesiae archiepiscopus subscripsi. Herimannus sanctae Agrippinensis quae et Coloniensis ecclesiae archiepiscopus, subscripsi. Ratbotus Treverensis ecclesiae archiepiscopus, subscripsi. Waldo, Frigisingensis ecclesiae episcopus, subscripsi. Erchanbaldus, Eihstatensis ecclesiae episcopus, subscripsi. Tuto, Radasponensis episcopus. Adalpero, Augustensis episcopus. Salomon, Constantiensis episcopus. Theodulfus, Curiensis episcopus. Iringus, Basiliensis episcopus. Baldrammus, Strazburgensis episcopus. [Col. 0809A] Cothethancus, Spirensis episcopus. Theotelaus, Wormacensis episcopus. Adalgarius, Bremensis [1559 1Kb] episcopus. Dado, Wirdunensis episcopus. Wigbertus, Hiltinesheimensis episcopus. Ruodulfus Wirziburgensis [Col. 0810A] episcopus. Sigimundus, Halvarastatensis [1560 1Kb] episcopus. Ruodbertus, Mettensis episcopus. Druogo, Mimidensis episcopus. Biso, Padarbrunnensis episcopus. Engilmarus, Osnebruggensis episcopus.




[Col. 0809]
ARNULFI IMPERATORIS CORONATIO. (An. 896 April. 18.) [1Kb]



Juramentum Romanorum.
[Col. 0809B]

Juro per haec omnia Dei mysteria, quod, salvo honore et lege mea atque fidelitate domno Formoso papae, fidelis sum et ero omnibus diebus vitae meae Arnulfo imperatori, et nunquam me ad illius infidelitatem [Col. 0810B] cum aliquo homine sociabo; et Lantberto filio Agildrudae, vel ipsi matri suae ad secularem honorem nunquam adjutorium praebebo: et hanc civitatem Romam ipsi Lantberto, vel matri ejus Agildrudae, vel eorum hominibus per aliquod ingenium aut argumentum non tradam.




[Col. 0809]
LAMBERTI IMPERATORIS CONVENTUS RAVENNAS. (An. 898 Oct.?) [2Kb]



CAPITULA SYNODALIA.
[Col. 0809C]


Praelocutio pontificis.

Quia divina inspirante misericordia, vestra nobiscum convenit fraternitas, ut nutu sancti Spiritus, qui suis numquam deest fidelibus, communi omnium vestrum consultu, fratres carissimi, ea quae necessaria sanctae Dei ecclesiae praevidimus, una cum spirituali filio nostro, gloriosissimo videlicet imperatore Lamberto, et vestro sancto collegio, et quae nocivo surculo pullulare conabantur in agro sanctae ecclesiae, canonico sarculo eradicare studeamus, quae capitulatim annotata sunt, si omnibus placent, in conspectu omnium legantur, examinentur, et examinata, manibus omnium pro futura memoria roborentur, ne ulli umquam sine status sui periculo [Col. 0809D] eadem violare liceat, sed rata et firma in perpetuum consistant ad statum et munimen sanctae Dei ecclesiae, ad salvationem omnium fidelium per Dei misericordiam.



Responsio.

Immensas Deo salvatori nostro laudes referimus, qui talem vos suae praefecit ecclesiae, ejus opportunitatem [Col. 0810C] decernere, ut omne ab ea zizanium eradicare conemini, prout in hac sancta synodo cunctis nationibus apertis declaratur indiciis. Capitula etiam quae pro generali omnium cautela ad robur et munimen sanctae ecclesiae conscripta sunt, si vestrae placet pietati, legantur, qualiter per ea omnes doceamur, quae observare, vel quae cavere debeamus, ne in aliquo a regulis sanctorum patrum, quod Deus avertat, deviare inveniamur.



Petitio synodi.

1. Si quis sanctorum patrum regulas contempserit, et gloriosissimorum imperatorum, Karoli videlicet magni imperatoris, et Hludowici atque Hlotharii, necnon et filii ejus Hludowici, quae de ecclesiasticis decimis in eorum capitularibus statuta atque sancita [Col. 0810D] sunt, non observaverit: et qui dat et qui recipit, auctoritate sanctae sedis apostolicae et sanctione sanctae synodi excommunicationi subjaceat.

2. Si quis Romanus, cujuscumque sit ordinis, sive de clero, sive de senatu, seu de quocumque ordine, gratis ad [vestram [(166) 1Kb] ] imperialem majestatem venire voluerit, aut necessitate compulsus ad [vos] voluerit [Col. 0811A] proclamare: nullus eis contradicere praesumat, et neque eorum res quispiam invadere vel depraedari, aut eorum personas in eundo vel redeundo vel morando inquietare praesumat, donec liceat imperatoriae potestati eorum causas, aut personas, aut per missos [vestros] deliberare. Qui autem eos inquietare, eundo, redeundo, vel morando tentaverit, vel eorum quidpiam rerum auferre: postquam per [vestram] misericordiam se proclamaverint, imperialis ultionis indignationem incurrat.

3. Ut privilegium sanctae Romanae ecclesiae, quod a priscis temporibus per piissimos imperatores stabilitum est atque firmatum, ita nunc a [vobis] firmetur, et diebus [vestris] sicut condecet immutilatum servetur, et sancta Romana ecclesia mater nostra [Col. 0811B] exaltetur, protegatur, ac defendatur, quoad imperii [vestri] est.

4. Ut synodus quae vestris temporibus in basilica beati Petri apostoli pro nonnullis malis eradicandis, et maxime pro causa domni Formosi sanctissimi papae acta est, vestro imperiali consensu, et venerabilium episcoporum et optimatum vestrorum roboretur, ac perpetualiter stabilita servetur. Quae non invidiae zelo, sed rectitudinis gratia canonice peracta.

5. Ut tantae impietates, pro quibus nos ad vos venissemus, quas etiam per territoria nostra vidimus in tractationibus, depraedationibus, incendiis, rapinis, et, violentiis, a vobis diligentissime inquirantur, et, prout necesse est, legaliter emendentur, quoniam tanto dolore perculsi sumus talia contemplantes, [Col. 0811C] quod magis mori cupieramus, quam talia in nostris diebus cernissemus [1561 1Kb] , de quibus, si emendata non fuerint, vos et nos a summo judice distincte quaeremur. Ideo petimus, et per Christum dominum adjuramus, ut talia impunita non dimittatis.

6. Ut pactum quod a beatae memoriae vestro genitore domno [1562 1Kb] Widone, et a vobis, piissimis imperatoribus, juxta praecedentem consuetudinem factum est, nunc reintegretur, et inviolatum servetur.

7. De locis autem atque rebus quae in eodem pacto continentur, praecepta nonnulla illicita facta sunt, quae petimus ut in eadem synodo terminentur, et quae non recte facta praecepta sunt, corrumpantur.

8. Ut patrimonia, seu suburbana, atque massae et colonitiae, necnon civitates quae contra rationem, quasi per praecepta largita sunt, petimus reddantur, [Col. 0811D] ipsaque . . . . . [1563 1Kb] .

9. Vestrae igitur majestati non manet incognitum, qualiter illicitas conjunctiones Romani et Longobardi, simul et Franci, contra apostolicam et imperialem voluntatem facere praesumpsere in territoriis beati Petri apostolorum principis: petimus, ut sicut a vestris antecessoribus imperatoribus prohibitum est, ne quoquo modo fierent, ita amodo vestro augustali decreto omnimodis prohibeantur, et synodaliter, ne amodo ac deinceps fieri tententur, [Col. 0812A] in perpetuum firmiter statuatur atque firmetur.

10. De hoc sane prae omnibus condolemus, quia ad tantum apostolicum culmen gratia Christi provecti, cum ecclesiam Domini salvatoris, quae Constantiniana vocatur, destructam cerneremus: direximus pro illius aliqua restauratione ad trabes incidendas; sed qui directi sunt a nobis, quae necessaria erant ad malitiosorum hominum infestationem facere nullo modo valuerunt. Super quibus omnibus, carissime fili, videte nobiscum, et quantum sit indecens, quantamque violentiam sancta mater Romana ecclesia sit passa, medullitus considerate, et ut amodo et deinceps vestro imperiali studio ad optatum vigorem perducatur, sicut dilectissimus ejus filius et imperator sublimissimus, operam date. Sed hoc [Col. 0812B] scire vos volumus, quoniam sancta Romana ecclesia tantum est ad nihilum deducta, quod et eleemosynae quae pauperibus pro sospitate vestri imperii distribui solebant, et stipendia clericorum ac famulorum ejus omnimodis sunt evacuata; pro quibus vero ad stabilitatem imperii vestri magis vos oportet cum vestris fidelibus prudenter tractare, ut sicut praediximus, alicui restaurationi ipsius, quae nimium est afflicta, operam detis.



His lectis, papa ad episcopos conversus sic perorat.

Quia vestra omnium fraternitas concordi voce sibi placere profitetur, quae Christi Dei nostri gratia inspirante praefiximus, hortamur, ut secundum debitam solicitudinem commissae sibi a Deo ecclesiae curam unusquisque vestrum agere studeat, et gregem [Col. 0812C] Christi sanguine redemptum bonis exemplis ac salutaribus documentis instruat, habens semper prae oculis illum tremendum judicem, qui suum sacratissimum sanguinem pro omnibus fudit, ut cum ante ipsius tribunal steteritis, unicuique vestrum dicat: Euge, serve bone et fidelis, quia super pauca fuisti fidelis, supra multa te constituam: intra in gaudium domini tui. Cumque Deo auxiliante ad propria veneritis, jejunium indicite, litaniam celebrate, rogantes et obsecrantes pium et misericordem Dominum, ut furorem mitiget, iram a populo avertat, pacem tribuat, schismata et seditiones comprimat, discordiam auferat, retroacta peccata tergat, et miserando aboleat; quatenus, indultis omnibus delictis, misericordiam rogantibus largiatur, et ad protectionem et [Col. 0812D] exaltationem sanctae suae Ecclesiae spiritualem filium nostrum, excellentissimum scilicet imperatorem Lambertum conservet, et superbarum gentium illi colla subjiciat sua potenti dextera Jesus Christus dominus noster, cui est cum Patre et Spiritu sancto honor et gloria in saecula saeculorum. Amen.



LAMBERTI IMPERATORIS CAPITULARE.

1. Ut comes inter honores suos, rapinam exercitus legi subjiciat.

2. Ut imperiales homines ad colloquium sive servitium [Col. 0813A] imperatoris properantes, suis stipendiis sint contenti.

3. Ut nullus comitum arimannos in beneficia suis hominibus tribuat.

4. Ut homines comitum nullatenus in domibus arimannorum resideant, sed domos rei publicae instaurent, ibique resideant.

5. Ut scriptoribus publicis nullatenus interdicatur res arimannorum transcribere, si quando eis fuerit opportunum. Quod si occasione vitandi exercitus aut placitum venditae fuerint, et ipsi eas pendere supersederint, exigatur ab eis utrumque, sicut ante transcriptionem.

6. Ut ipsi arimanni frequentius quam in lege statutum est, ad placitum ire non cogantur, nec a comitibus [Col. 0813B] nec a sculdalisiis.

7. Ut bannum missi exercitus imperialis solummodo exigant.

8. Ut pastus imperatoris ab episcopis et comitibus, secundum antiquam consuetudinem solvatur. Quod si novo tempore fiscus comitialis in jus ecclesiasticum conversus est, augeatur stipendium imperiale ab ecclesia, juxta quod res publicae fuerint minoratae.

9. Ut omnis decimatio ab episcopis, vel his qui ab eo substituti sunt praebeatur, nullusque eam ad suam capellam, nisi forte concessione episcopi, conferat. [Col. 0814A] Quod si fecisse contigerit, primum legibus subjaceat humanis, postea excommunicatione populi constrictus, ad ultimum ipsa capella, quae magis contentionem quam utilitatem aliquam praestat, destruatur.

10. Ut plebes ecclesiae nullatenus aut comitibus, aut episcoporum vassallis, aut ullis laicis in beneficia tribuantur.

11. Ut in domibus ecclesiarum neque missus, neque comes, vel judex quasi pro consuetudine neque placitum neque hospitium vendicent, sed in publicis vicis domos constituant, in quibus placitum teneant, et secundum antiquam consuetudinem hospitentur.

12. Ut singulae plebes archipresbyterum habeant. Propter assiduam ergo populi Dei curam singulis plebibus archipresbyteros praeesse volumus, qui non [Col. 0814B] solum imperiti vulgi solicitudinem gerant, verum etiam eorum presbyterorum, qui per minores titulos habitant, vitam jugi circumspectione custodiant, et qua unusquisque industria divinum opus exerceat, episcopo suo renuntient. Nec obtendat episcopus non egere plebem archipresbytero. Quod si ipse gubernare valeat, quia est valde idoneus, decet tamen ut partiatur onera sua, et sicut ipse matrici praeest, ita presbyteri praesint plebibus, ut in nullo titubet ecclesiastica solicitudo. Cuncta tamen ad episcopum referant, nec aliquid contra ejus decretum ordinare praesumant.




[Col. 0813]
KAROLI III CAPITULA DE TUNGRENSI EPISCOPATU. (An. 920.) [1Kb]

[Col. 0813C] In nomine sanctae et individuae trinitatis. Karolus vir illustris, divina propitiante clementia rex Francorum, omnibus archiepiscopis et episcopis in regno nobis a Deo commisso constitutis, pax et salus ab eodem Deo aeterno.

1. Quia divinae propitiationis beneficia, quae ab ipso ab ipsis crepundiis experti sumus, nullatenus enumerare possumus, idcirco laudem Domini loquetur os meum, et benedicet nomen sanctum ejus in seculum seculi. Unde quia, pluribus nostris exigentibus meritis, multotiens adversa quaeque sustinuimus, credimus non hoc ad nostrae damnationis meritum, sed ad gratiam suae reconciliationis nobis fore permissum: ut flagellis ejus eruditi, discamus perversa cavere, et in cunctis ejus voluntatibus parere. [Col. 0813D] Sicut vobis de multis notum est, cum olim quidam nostri fideles, a nostra debita fidelitate exorbitantes, vitam et regnum nobis auferre moliti sunt, euntes post inimicos nostros, eisque familiariter inhaerentes, res et episcopia nostri regni ab ipsis dari sibi concupierunt. Ut ergo de multis taceamus, unum, qui nobis nostris visceribus serpentinum virus infudit, vestrae sanctitati propalabimus, Hilduinum videlicet, qui contra regalem agens potestatem, contra quoque apostoli dicta, ubi dicitur: Deum timete, regem honorificate; et: Non est potestas nisi a Deo; et: Qui potestati resistit, Dei ordinationi resistit. [Col. 0814C] Non est enim potestas nisi a Deo; et adversus citharoedi David dicta, ubi ad Dominum loquitur: Imposuisti homines super capita nostra, quique ultra Rhenum ad inimicos nostros proficiscens, minimeque reminiscens sacramentorum suorum nobis promissorum, eaque retro dorsum abjiciens, ab Heinrico inimico nostro episcopium Tungrensis ecclesiae expetiit, suaque damnatione contra omnia statuta tam sacrorum patrum quam regum videlicet antecessorum nostrorum usurpavit. De qualibus in libro regum capitulari ita dicitur: Si quis praesumpserit quam non meruit a principe vel seniore justo dignitatem, sacrilegus habeatur. Et beatus Gregorius: Sicut qui invitatus renuit, quaesitus refugit, sacris est altaribus admovendus, sic qui ultro ambit, vel qui importunus [Col. 0814D] se ingerit, proculdubio est repellendus. Nam qui nititur ad altiora contendere, quid agit nisi ut crescendo decrescat? Cur non perpendit, quia benedictio illi in maledictum convertitur, qui ad hoc ut fiat haereticus promovetur.

2. Cum quidam pestiferi viri, ut supra memoravimus, a nostra fidelitate deviarent, convocavimus archiepiscopos praesules 16 nostri regni, nonnullos etiam proceres, marchiones, et comites, optimatesque, ut eorum consilio, auctoritate, atque virtute, tantae vesaniae resisteremus. Inventum est, ut nova gibborum genera novis medicationibus secarentur [Col. 0815A] ac sanarentur, pellentes eos episcopali auctoritate sacrorumque canonum constitutione a coetu et consortio christianorum. Quorum praesumptioni ac nefandae tyrannidi Hilduinus se intumescens, datis Heinrico suisque proceribus complurimis auri argentique ponderibus, non solum cum eis scienter participavit, sed etiam ex thesauris ecclesiae Tungrensis, quos instinctu diabolico rapuerat vel furatus fuerat, quibusdam minis ac terroribus egit, ut Herimannus Agrippinae civitatis archiepiscopus per violentiam Heinrici suorumque fidelium illum in pontificem consecraret. Nam si non fecisset, sicut ipse venerabilis archiepiscopus nobis postea in praesentia plurimorum retulit, sibi vitam resque ecclesiasticas auferret, omnemque familiam trucidaret, [Col. 0815B] ac illorum bona diriperet. Ideoque absque legitimorum antecessorum auctoritate cum consecravit, ut ipse adhuc testatur, sed tantis terroribus ac diris crudelitatibus coactus. Unde in Nicaeno concilio ita ad locum invenitur: Si quis ex clero deprehensus fuerit cum excommunicatis communicare, etiam ipse privetur communione, tanquam qui regulas confundit. Quae longe lateque in diversis conciliis et capitularibus regum de excommunicatis inveniuntur.

3. Idem etiam Hilduinus res nostri regni ex praefato episcopio invasit, diripuit, et pro libito abduxit, agens contra statuta Anacleti papae, ubi dicitur: Sanctus Anacletus, qui ab ipso Petro apostolo ordinatus est presbyter, postea in sede Romana successor illius factus episcopus cum totius mundi sacerdotibus [Col. 0815C] judicavit. Qui abstulerit, inquit, patri vel matri aliquid, homicidae particeps est. Pater noster sine dubio Deus est. Mater vero nostra Ecclesia est, quae nos in baptismo regeneravit. Ergo qui pecunias Christi et ecclesiae rapit, aufert, vel fraudatur, homicida est, atque homicida in conspectu justi judicis deputabitur. Qui rapit pecuniam proximi sui, iniquitatem operatur. Qui autem pecuniam vel res ecclesiae abstulerit, sacrilegium facit, et ut sacrilegus judicandus est.

4. Praefatus denique Hilduinus thesauros ecclesiae Tungrensis et Aquisgrani palatii juxta beati Lamberti martyris corpus in quadam arca positos avida cupiditate rapuit, eosque inimicis nostris, suis videlicet fautoribus, contulit, et ecclesiae abstulit. De quo quibusque hujuscemodi sacri canones ita decernunt: [Col. 0815D] Si quis inventus fuerit aliquid de ministeriis ecclesiae vendidisse vel abstulisse, sacrilegium commisit. Placuit eum in ordine ecclesiastico non haberi. Unde et beatus Augustinus 47 evangelii homilia Johannis dicit: Ecce inter sanctos est Judas, ecce fur est Judas; et ne contemnas, fur hic sacrilegus est, non qualiumcumque fur locorum, sed dominicorum; locorum, sed sacrorum. Et post pauca: Quicumque aliquid [Col. 0816A] de ecclesia aufert vel fraudatur, Judae proditori comparatur.

5. Hos ecclesiae thesauros episcopis et comitibus et fautoribus pro sua ordinatione dedit, non prae oculis habens statuta Africani concilii, quibus praecipitur ut nullus per pecunias ordinetur, ita inquiens: Si quis episcopus per pecunias obtinuerit dignitatem, deiciatur, modis omnibus abiciatur, sicut Simon magus abscissus est a Petro. Item in concilio Chalcedonensi: Si quis episcopus, presbyter, aut diaconus sub pretio Spiritus sancti gratiam obtinere voluerit, proprii gradus periculo subjacebit; et nihil ex hac ordinatione vel promotione quae est per negotiationem facta proficiat, sed anathematizetur.

6. Jam dictus Hilduinus ad cumulum suae damnationis [Col. 0816B] ante venerabilis Herimanni praesentiam veniens, super sacra nefande juravit, quod ego Karolus episcopium Tungrense dederim [(167) 1Kb] , et quosdam ex clericis et laicis jurare compulit. Quod quam sit absurdum quamque vitandum, sparsim sanctarum scripturarum testimonia approbant.

7. Memoratus praeterea Hilduinus per domnum Herimannum episcopum tertio vocatus ad synodum, ut contra haec quae sibi obiciuntur responderet, si justam causam haberet, aut si non posset, canonum feriretur spiculis. Qui quoniam quidem venire distulit, incidit sententiam Bonifacii papae ita dicentis: Probat vera esse illa quae adversus se dicta sunt, qui ad ea confutanda adesse minime vult. Et ne dubitet, quod ita judicium nocens subterfugit, quemadmodum [Col. 0816C] ut absolvatur qui est innocens quaerit. Et post pauca: Confitetur enim de omnibus, quisquis subterfugere judicium posse dilationibus putat. Item ipse: Si adesse voluerit, praesens, si confidit, ad objecta respondeat. Quod si adesse neglexerit, dilationem sententiae de absentia non lucretur.

8. Omnes tam clerici quam laici supradictae ecclesiae nostram adeuntes sublimitatem, luctuosis vocibus innotuerunt, quod jam memoratus Hilduinus cum suis praedonibus bona illorum diripuit, omnemque illorum facultatem et supellectilem abstulit, nihil illis remansit, unde saltem sibi victus sufficientiam adhiberent. Addentes etiam in precibus, ut vestro consilio citius ageretur, ne amplius praedae et direptioni paterent; [Col. 0816D] sed illis ad ordinandum daremus pontificem Richerum, quem concorditer elegerunt. De quibus videlicet omnibus hic capitulatim insertis vestrum precamur pontificium, ut propter Deum et debitam quam nobis polliciti estis fidelitatem, pro viribus exinde adjuvetis, ut noster honor in hujusmodi negotiis amplius non decrescat, et status sanctae Dei ecclesiae stabiliatur.




[Col. 0817]
HEINRICI I ET KAROLI CONVENTUS CONFLUENTIAE. (An. 922.) [1Kb]

[Col. 0817A] Anno Dominicae incarnationis 922 apud Confluentiam jussu venerabilium principum, Karoli videlicet et Henrici regum reverentissimorum, congregati sunt episcopi numero 8, Herimannus Agrippinae archiepiscopus, Herigerus Mogontiae archiepiscopus, Thiado Wirciburgensis episcopus [1564_65 1Kb] , Liutharius Mimidanensis episcopus, Dodo Osnebruggensis episcopus, Richgauwo Wormaciensis episcopus, Rihwinus Strazburgensis episcopus, Unwano Paderbrunnensis [1566 1Kb] episcopus, cum abbatibus aliisque sacri ordinis viris quam plurimis [(168) 1Kb] .

1. Qui, ipso cooperante et sententias eorum confirmante domino Christo, in synodali residentes conventu, multa utilia ac sanctae Dei Ecclesiae profutura saluberrimo tractantes consilio, inter caetera [Col. 0817B] quae statuerunt, hoc maxime necessarium et instanti pro dolor! tempore per abusionem frequentissimum, cognationis incestum summa cautela vitandum firmaverunt; hoc est, ne ullus christianus infra quintam [1567 1Kb] generationem nuptias copulare praesumat.

2. Item placuit, ut sicut praecedentium sententiis patrum firmatur, nullus proprium filium vel filiam a fonte baptismatis suscipiat, nec filiolam nec commatrem ducat uxorem, nec illam cujus filium aut filiam ad confirmationem duxerit. Ubi autem factum fuerit, separentur.

3. De eo, ut non plures ad suscipiendum de baptismo infantem accedant, quam unus sive vir sive mulier. In confirmationibus quoque id ipsum [Col. 0817C] fiat.

4. (Conc. Tribur. c. 51.) Si mulier vivente legitimo viro ab altero fortassis contra fas adulterata fuerit, non liceat illi adultero, fortassis si legitimus vita decesserit, illam quam prius stupravit moecham legitimo sociare conjugio, sed si hoc fecerint, separati paenitentiae subjaceant.

5. Ut aecclesiasticarum rerum judicia ad solos pertineant episcopos.

6. Hoc quoque statutum est, quatinus aecclesiae quorumcunque monachorum in singulis parroechiis [Col. 0817D] sitae, episcoporum ut decet divinitus subdantur regimini, [Col. 0818A] eisque debita obsequia in exercendis aecclesiasticae curae negotiis sollicite exhibeant. Ipsi procul dubio monachi episcopis suis in omnibus obediant [1568 1Kb] .

7. Item interrogatum est, quid de eo faciendum sit, qui christianum hominem vendiderit. Responsumque est ab omnibus, homicidii reatum ipsum hominem sibi contrahere.

8. Si quis vero laicus vel clericus seu utriusque sexus persona proprietatis suae loca vel res alicubi donare delegaverit, decimationum proventum priori aecclesiae legitime assignatum, inde abstrahere nullam habeat potestatem. Quod si facere temptaverit, talis traditio irrita prorsus ducatur, et ipse ad emendationem ecclesiastica coerceatur [Col. 0818B] censura.

9. Perlatum est quoque ad eandem sacram synodum, quosdam seculares inracionabiliter aliquibus presbiteris suas aecclesias commendasse et pro libitu suo cum voluerint auferre. Quo circa unanimiter firmari convenit, ut nullus presbyter deinceps aliquam suscipiat aecclesiam, nisi in praesentia episcopi vel ejus vicariorum, nec habeat quilibet laicus ullam potestatem eam auferendi [1569 1Kb] sine judicio episcopi aut ejus archipresbiterorum. Si enim isdem presbyter ratione justitiae perventus [1570 1Kb] fuerit, quod eam minus provide in aecclesiasticis procuraret officiis, auferatur ab eo. Sin autem, indemnis laboris sui utatur commodo. Cum vero defunctus fuerit, [Col. 0818C] nullum dominium [1571 1Kb] in substantiae illius possessionibus sibi ecclesiae dominus vindicet, sed duae partes in elemosinam pro ipsius largiantur anima, tertia autem pars aecclesiae cui servivit profutura relinquatur. Si quis praeter haec fecerit, aecclesiasticis correptionibus subjaceat.

10. Hoc quoque statutum est, ut nullus presbyterorum missarum sollemnia celebrare praesumat, nisi duobus praesentibus sibique respondentibus ipse tertius habeatur; quia cum pluraliter ab eo dicitur: Dominus vobiscum, et illud in secretis: Orate pro me, aptissime convenit, ut et pluraliter ipsius respondeatur [Col. 0818D] salutationi [1572 1Kb] .




[Col. 0819]
HEINRICI I CONVENTUS DIUSBURGENSIS. (An. 929.) [1Kb]

[Col. 0819A] 1. De episcopis Einhardo et Benedicto. 2. De monasteriis. 3. De decimis. 4. De Eginone. 5. De Gebeharto. 6. De Thiotmaro. 7. De Asiche. 8. De [Col. 0820A] Thiedriche. 9. De Hartmanno. 10. De Buosen. 11. De Luove [1573 1Kb] . 12. De falsis testibus. 13. De clericis et ecclesiasticis rebus.




[Col. 0819]
HEINRICI I CONVENTUS ERFORDIENSIS. (An. 932, Jun. 1.) [1Kb]

[Col. 0819A] Anno ab incarnatione domini nostri Jesu Christi 932 [1574 1Kb] , anno etiam domini Heinrici regis christianissimi XIV, indictione V, sub die Kalendarum Juniarum congregata est apud Erphesfurt sancta et universalis synodus, ut rex sapientissimus cum consilio primatum [Col. 0819B] suorum decrevit, inspirante omnium Salvatoris clementia pro utilitate et statu sanctae matris ecclesiae. Cujus rei [1575 1Kb] solertiam prudentissimi viri Hiltiberti archiepiscopi studium [1576 1Kb] gubernabat, considentibus [1577 1Kb] religiosissimis sacerdotibus, id est Ruoperto [1578 1Kb] sanctae Treverensis sedis [1579 1Kb] archiepiscopo, Unni sanctae Hammaburgensis aecclesiae archiepiscopo [1580 1Kb] , Adalwardo [1581 1Kb] Fardunensis sedis episcopo, Riquino [1582 1Kb] Argentinae civitatis episcopo, Notingo [1583 1Kb] Constantiensis [1584 1Kb] aecclesiae episcopo, Unwano Padarbrunnensis sedis episcopo, Uodalricho [1585 1Kb] Augustudunensis aecclesiae episcopo, Bernhardo Halvarastetensis sedis episcopo, Burchardo Wirziburgensis aecclesiae episcopo, Tuotone [1586 1Kb] Osneburgensis sedis episcopo, Rumaldo Mimigartenovurdensis [Col. 0819C] [1587 1Kb] aecclesiae episcopo, Eberiso [1588 1Kb] Mimidensis aecclesiae episcopo, necnon et abbatibus, aliisque sacri ordinis viris. Porro cum eorum unanimitate ac primum Deo favente capitula infra notata, tam pro nostra [1589 1Kb] quam pro populi christiani correctione, collecta sunt.

Cap. 1. Ut deinceps natalitia 12 apostolorum summa veneratione solemniter celebrentur; et in vigiliis antiquitus statutis atque hactenus ab antecessoribus nostris servatis jejuniorum vota omni diligentia persolvere decernimus; quia quos coelitus sublimioris meriti scimus, hos et amplioris dignitate honoris a nobis colendos esse non dubitamus.

[Col. 0820A] 2. Placita saecularia dominicis vel aliis festis diebus, seu etiam his [1590 1Kb] in quibus legitima jejunia celebrantur, secundum canonicam institutionem minime fieri volumus. Insuper quoque gloriosissimus rex ad augmentum christianae religionis concessit, [Col. 0820B] ut nulla judiciaria potestas licentiam habeat christianos sua auctoritate ad placitum bannire 7 diebus ante natalem Domini, et a quinquagesima usque ad octavas paschae, et 7 diebus ante nativitatem sancti Joannis Baptistae, quatenus adeundi ecclesiam orationibusque vacandi liberius habeatur facultas.

3. Praecipimus namque, ut nullus christianus ecclesiam pro reverentia petendo, ibique manendo, indeque revertendo, alicujus publicae potestatis banno ibidem constringatur, ne forte, dum ad ecclesiam causa orationis [1591 1Kb] properat, per bannum impediatur pro salute animae devote insistere.

4. Si quis presbyter aut diaconus, negligens vitae suae, mala de se suspicari permiserit, et ejus infamia [Col. 0820C] coram episcopo canonice denotatur, admoneatur ab episcopo semel, bis, ac tertio, ut vel prodendo reatum culpabilem se esse cognoscat, et sic justae correptionis sententiam excipiat, aut adhibitis secum collegis juramento se expurgando innocentem se esse demonstret.

5. Ut nemo nisi consentiente proprio episcopo, aut ejus misso, jejunium sub optentu [1592 1Kb] religionis sibi imponat, unum diem [1593 1Kb] prae aliis excipiendo, omni modo interdicimus. Quod et factum displicet, et in futurum fieri prohibemus, quia plus causa ariolandi esse dinoscitur [1594 1Kb] quam supplementum catholicae legis.



TRIUM OTTONUM CONSTITUTIONES ECCLESIASTICAE
(Pertz. Monum. Germ. hist.)



OTTONIS MAGNI CONSTITUTIONES.




[Col. 0821]
SYNODUS INGELHEIMENSIS. (An. 948.) [2Kb]



Praelocutio Rotberti Treverici metropolitani in synodo.
[Col. 0821A]

Multa sunt, Patres reverendi, quibus hic apud serenissimos reges, in unum coacti residemus. Plurima etiam quae vestra probitate ordinanda videntur. Totius pene Galliae rem publicam pravorum temeritate turbatam, magnisque subjacere periculis constat. Unde et leges divinae atque humanae indiscrete a malivolis contempnuntur, cum is cui regnorum jura debentur, et imperandi potestas transfusione paterna credita est, suorum insectatione captus, ergastuloque immaniter trusus sit, suorum adhuc gladiis infestetur, Remorum quoque metropolim absque pastore fures atrocissime insectentur, cultus divinus vilescat, religio canonica pro nihilo sit. His ergo, Patres, vehementissime insistendum [Col. 0821B] arbitror, multaque nobis diligentia enitendum, qui gratia sancti Spiritus hic in unum confluximus, quatinus res ante dissolutae sic in foedus redeant, ut et domno ac serenissimo regi libera regnandi reddatur potestas, et per eum ecclesiae Remensi debitus suus restituatur honor.



Responsio Marini Romanae sedis legati.

Optime atque utiliter frater ac coepiscopus Rotbertus rerum seriem tenuit. Etenim cum divinas leges humanis praeponendas ipse pernoscat, considerata tamen rerum fortuna, regiae dominationis imperium ante dixit restaurandum, ut ejus vigore firmato, ejusque potentia utiliter restituta, ejus post liberalitate, ecclesiarum Dei honor consequenter recrescat, ejus patrocinio agente, virtus bonis quibusque [Col. 0822A] redeat. Quod ut Deo annuente fieri queat, in primis audienda atque strenuissime disponenda videtur causa domni ac serenissimi regis, si id quoque vestri judicii paciatur censura.

Synodus dixit: Audiatur.



Conquestio Ludovici regis apud Ottonem regem et synodum regni.

Quanto Hugonis instinctu, quantoque ejus impulsu conqueri cogor, testis est ille, cujus gratia vos hic congregatos paulo ante relatum est. Pater ejus, ut a principio exordiar, patri meo regnum invidens, dum ei domi militiaeque servitium deberet, regno illum immaniter privavit et usque ad vitae ejus suprema ergastulo inclusum esse fecit. Me vero parvum in fasciculo farraginis a meis dissimulatum, in partes [Col. 0822B] transmarinas et prope in Rifeos fugere compulit. Patre autem extincto et me in exilium deportato, iste cum reminisceretur sui patris, ob insolentiam interfecti, regni curam suscipere formidabat. Nobis itaque invidens, Rodulfum promovit. Sed divinitas res illius sicut et cetera determinans, ei quando voluit finem regnandi dedit. Dum item regnum vacaret, consilio bonorum me a partibus peregrinis exulantem revocavit, ac omnium conibentia in regnum promovit, nihil mihi praeter Laudunum relinquens. Promotusque cum ea quae regii juris videbantur, repetere niterer, id invidissime ferebat. Factus ergo latenter adversarius, amicos si quos habebam, pecuniis subvertebat, inimicos in odium amplius incitabat. Tandem urgente invidia, apud piratas egit, [Col. 0823A] ut ab eis dolo caperer, regnum in se posse refundi arbitrans, si id fieri contigisset. Nec defuit insidiis effectus. Captus fui, carcerique mancipatus. Ille vero, me eripere simulans, filios meos jure obsidum dandos petebat. At iis qui mihi fide adjuncti erant omnes dari reclamantibus, dimisso uno, a piratis me recepit. Jam libertatem sperans, quo animus impelleret ire volebam. Verum aliter provenisse manifestum est. Nam captum mox in vincula conjecit, ac annuali carceri mancipavit. Unde cum a cognatis et amicis meis indignantibus sese impetendum adverteret, libertatem spopondit si Laudunum acciperet. Hoc tantum claudebar, hoc solo cum uxore et natis recipiebar. Quid facerem? Castro vitam praeposui; pro castro libertatem merui. Et en [Col. 0823B] omnibus privatus, omnium opem deposco. His si dux contraire audeat, nobis tantum singulariter congrediendum sit.



Oratio Rotberti pro Ludovico.

Quoniam domni atque serenissimi regis satis breviter ac dilucide digestam, optime ut arbitror conquestionem percepimus, consequens videtur, ut ejus causam in quantum fas est determinemus. Dux ergo quia omnia pene regni jura in sese transfudit, eique viribus reniti non valemus, mitius hoc attemptandum arbitror, ut qui Deum non metuit, et hominem non reveretur, multa ratione multaque rerum consideratione, ad normam Deo juvante reducatur. Igitur juxta Patrum decreta, et canonum [Col. 0823C] regulam, inprimis ad satisfactionem fraterne monendus est, verbisque suasoriis ad id modestissime revocandus. Quod si post blandam revocationis ammonitionem resipiscere noluerit, omnium anathemate feriatur, hoc habentes praesidio, quod jam a domno papa correctus sit, jussusque a domini sui insectatione quiescere.



Responsio Marini legati pro eodem.

Reminiscor domnum papam ante hunc annum anathema in reos misisse qui hunc dominum et regem Francorum insectabantur, epistolam quoque suasoriam, ut ab eo non deficiant, bonis quibuslibet delegatam, atque conquestionem de eadem re litteris expressam, iis quibus sanior mens erat delegatam fuisse. Unde et opinor justissime dictum, cum ante [Col. 0823D] a papa vocatus atque correctus sit, nunc quoque caritatis gratia revocandus est, et diligentissima suasione ut a malis quiescat commonendus. Et post omnium anathemate dampnandus. Et non solum ille, verum omnes qui ei in malis favere faventque. Sed hanc solum a nobis accipiet opem. Numquid vero ab alio quicquam opis accipiet? Ejus conquestio in sua clausula, opem omnium postulat. Sed si a nobis ei succurritur, a domno Ottone rege quid accipiet? Et decretalia sancta acclamant, postquam tirannis anathema dampnationis ab episcopis injectum est, a bonis quoque potentibus vim inferendam, ut si aecclesiasticis correctionibus ad normam redire nolunt, saltem potentium vehementi violentia ad bonum [Col. 0824A] redire cogantur, ut vel invitis bona praestentur.



Oratio Ottonis regis pro eodem.

Multa sunt, Patres, beneficia, quae a vobis domno ac serenissimo regi Ludovico utiliter accommodari valebunt. Etenim si ejus insectatores armis divinis adoriamini, consequenter aut facili tumultu devicti labascent, aut si quid impetendum relinquetur, facilius nostris armis infirmabitur. Vos ergo, jubente domni papae legato, vestri ordinis instrumenta exerite, ac tanti regis adversarios anathematis gladio transverberate. Contra quae si cervicem postea erigere audeant, et dominicis interdictis resistere non formidant, nostrum exinde erit, quibus commissum est in hac mundi parte sanctam Dei aecclesiam tueri, ut in tales arma sumamus, hujusmodi debellemus. [Col. 0824B] Et si necessitas adurgeat, strictis gladiis usque ad immanissimam caedem perditissimorum hominum deseviamus, habita in illos justissimae indignationis causa, quod illicita aggrediantur, et pro illicitis ammoniti, non corrigantur. Vos itaque tantum vestris insistite: et post modestiam vestram, virtus nostra sequetur.



Epistola a synodo ad Hugonem delegata.

Sancta sinodus in palatio Angleheim sub domnis atque orthodoxis regibus Ludovico et Ottone utiliter habita, Hugoni duci. Quantis malis, quantaque persecutione vexaveris illam venerabilem Remorum metropolim, quanta quoque crudelitate debacchatus sis in dominum tuum regem, ora omnium locuntur, apud omnes agitatur. [Col. 0824C] Quod quam sceleratum, et quam pernitiosum sit, divinae atque humanae leges copiosissime produnt. Unde et tibi compatientes, ab talibus te quiescere monemus, et ad dominum tuum, multa mansuetudinis humilitate quantotius reverti hortamur. Quod si contempseris, priusquam in diversa referamur, anathemate sine dubio te perstringemus, donec aut satisfacias, aut Romam apud domnum papam ratiocinaturus petas. Cujus litteris jam bis monitus es, et a tanto facinore prohibitus. Unde et nos post illum, tercio jam te ad correctionem revocamus.



ARTOLDI LIBELLUS SYNODO PORRECTUS.

Sanctae Romanae et apostolicae sedis vicario domno Marino, universaeque sanctae synodo apud [Col. 0824D] Engulenheim congregatae, Artoldus, divina propitiante clementia Remorum episcopus. Domnus Agapitus papa litteras nobis et ceteris coepiscopis nostrae dioeceseos direxit, in quibus praecepit, ut ad hoc vestrae sanctitatis concilium convenire studeremus, ita instructi de omnibus, ut rei veritas miseriarum nostrae sedis, quas patimur, coram sanctitate vestra manifesta fieri posset. Quocirca propalare prudentiae vestrae commodum duximus, qualiter res exordium coeperit litis hujus, quae adhuc inter me et Hugonem miserrime ventilatur. Defuncto siquidem Heriveo archiepiscopo, Seulfum, qui archidiaconatus urbis nostrae a tunc officio fungebatur, ad praesulatum [Col. 0825A] ejusdem sedis elegimus. Qui pontifex ordinatus assumens zelum contra proximos praedecessoris sui, cum eos per semet a loco depellere non valeret, consilio inito cum quibusdam laicis scilicet consiliariis suis, amicitiam quaesivit Heriberti comitis, quam dato jurejurando per eosdem consiliarios obtinuit eo tenore, ut post obitum ipsius ad electionem pontificis milites ecclesiae nullatenus aspirarent sine consilio ipsius Heriberti: idem vero comes fratrem Herivei praesulis, et nepotes ipsius a participatione rerum Remensis episcopii separaret. Quibus patratis, insimulati sunt iidem propinqui Herivei praesulis a consiliariis Seulfi episcopi de infidelitate ipsius senioris sui, accersitoque Heriberto [Col. 0825B] comite cum pluribus suis jubentur ad rationem reddendam coram ipsis venire. Et quia contra eos a quibus accusati fuerant, singulari congredi certamine noluerunt, sublatis ab eis rebus quas ex episcopio possidebant, comprehensi sunt atque deducti per Heribertum comitem ad Rotbertum regem, a quo etiam sub custodia sunt detenti usque ad mortem ipsius Rotberti. Tertio demum sui episcopatus anno Seulfus episcopus, ut plures asserunt, ab Heriberti familiaribus veneno potatus defungitur. Mox itaque comes Heribertus urbem Remensem adiit, et ecclesiae milites, clericorum quoque quosdam de rectoris electione ad suum consilium, ceu juratum fuerat, intendere fecit. Cum quibus ad Rodulfum [Col. 0825C] regem pergens in Burgundiam, obtinuit ab eo, ut sibi committeretur idem episcopium, eo tenore, ut tam clericis quam laicis debitum honorem concederet et conservaret, nec injustitiam alicui faceret: sed ipsum episcopium aequo jure gubernaret, donec talem clericum eidem regi praesentaret, qui ad episcopale ministerium exequendum rite ordinari valeret. Qui comes ad eamdem urbem regressus, res episcopii prout sibi placuit fautoribus suis divisit, caeteris abstulit, et absque ullo judicio vel lege, quos voluit rebus expoliavit, vel ab urbe propulit. Odalricum denique Aquensem episcopum in eadem urbe suscipiens, episcopale inibi ministerium celebrare praecepit. Sicque per annos sex et eo [Col. 0825D] amplius idem episcopium suo dominio vendicavit, pro libitu proprio illud tractans, et in sede praesulis residens tam ipse quam conjux sua, donec septimo tandem anno, ortis inter ipsum et regem Rodulfum atque Hugonem comitem quibusdam simultatibus, Rodulfus rex cum Hugone et Bosone fratre suo caeterisque pluribus tam episcopis quam comitibus Remorum obsidet urbem, succensentibus sibi episcopis, et conquerentibus adversus eum, quod tam diuturno tempore contra divinae legis auctoritates hanc urbem permiserit vacare pastore. Quorum querimoniis permotus rex, admonet clerum et populum de pastoris electione, dans eis id agendi facultatem [Col. 0826A] ad Dei honorem et sui fidelitatem. Sicque concordantibus cunctis, tam clericis quam laicis, qui extra obsidionem erant, pluribus etiam eorum qui clausi tenebantur in idipsum faventibus, eligitur humilitatis nostrae persona in hoc magis onere quam honore subeundo. Aperientibus tandem tam militibus quam civibus portas urbis regi Rodulfo, et episcopalem benedictionem mihi tradentibus episcopis qui aderant decem et octo, et suscipientibus nostram humilitatem tam clero universo quam reliquis civibus, inibi inthronizatus ab episcopis nostrae dioeceseos, impositum mihi, prout Deus concessit, ministerium per annos ferme novem tractavi, ordinans per dioecesim episcopos octo, et in episcopio multos, prout competens videbatur, clericos, [Col. 0826B] quousque nono postmodum anno, postquam Ludovicum regem, favente Hugone cunctisque regni principibus, Gerbergam quoque reginam benedixeram et sacro perfuderam chrismate, instigatus Hugo comes iracundia, quod ei consentire vel conjungi noluerim ad ipsius regis infidelitatem, adhibitis secum Heriberto comite et Willelmo Nordmannorum principe, Remensem obsidet urbem. Nec longum, sexta scilicet obsidionis die, deseror ab omni pene coetu laicalis militiae. Sicque derelictus ab his, ad Hugonem et Heribertum compellor exire, a quibus coarctatus et conterritus, cogor memet episcopali procuratione abdicare, et ita me propellentes, in coenobio sancti Basoli habitare constituunt: Hugonem vero filium Heriberti, qui Autisiodori diaconus ordinatus [Col. 0826C] fuerat, in urbem introducunt, et civitate potiuntur. Ludovicus autem rex a Burgundia rediens, me apud sanctum Basolum reperit, et assumens secum, simul cum propinquis meis, quorum res Heribertus comes abstulerat, Laudunum deducit, quod castrum tunc obsidebant Heribertus et Hugo: solutaque obsidione oppidum ingredimur, nobisque metatus degendi disponitur. Interim clerici nostri loci, sed et laici quidam, pessime ab Heriberto tractantur, et quidam clericorum in custodiis retruduntur, res eorum auferuntur atque diripiuntur, rapinae per totam urbem licite perpetrantur. Interea convocantur episcopi nostrae dioeceseos ab Hugone et Heriberto, satagentibus et quaerentibus ab eis de ordinatione Hugonis filii Heriberti. Qui Suessionis congregati, [Col. 0826D] mittunt ad me Laudunum Hildegarium episcopum cum aliis quibusdam legatis, mandantes ut ad eos venirem, ad consentiendum scilicet hujus ordinationis perversitati. Quibus remandavi, quod non esset mihi competens ad eos illo proficisci, ubi adversarii et inimici mei cum ipsis erant aggregati. Quod si loqui mecum vellent, ad talem locum devenirent, ubi sine periculo ad eos accedere possem. Quibus advenientibus in locum ab eisdem delectum, profectus sum ad eos, veniensque prosternor coram ipsis, obsecrans ut propter amorem et honorem Dei, tam mihi quam sibi competens consilium dare studerent. Qui me de ordinatione praedicti Hugonis interpellare coeperunt, et hoc omnimodis suadere, ut [Col. 0827A] eis in hac ordinatione consensum praeberem, promittentes res nonnullas episcopii mihi se impetraturos. At ego postquam responsum diu distuleram, videns eos cunctos in proposito quod ceperant perseverantes, surgens interdixi, palam cunctis audientibus excommunicans auctoritate Dei Patris omnipotentis, et Filii, et Spiritus sancti, ut nullus eorum ad eamdem ordinationem accederet, nec alicui in episcopali honore, me vivente, manus imponeret, sed nec ullus eamdem benedictionem suscipere praesumeret. Quod si forte fieret, ad sedem apostolicam eos provocabam. Illis inde furentibus, ut possem exire de medio eorum, et Laudunum reverti, temperavi responsum: dicens ut mitterent mecum, qui eis renunciaret, quid consilii reperire valerem super hac re in domina [Col. 0827B] mea regina, et fidelibus ejus, quia rex non aderat. Ad hoc illi mittunt Deroldum episcopum, putantes me esse mutaturum consilium. Quo veniente, et coram domina regina et fidelibus ejus inde me interpellante, iterum exurgens praefatae modum excommunicationis in eosdem episcopos jaculatus sum: vocationem quoque ad sedem apostolicam iterare curavi, excommunicans ipsum hunc Deroldum, id ut eis omnino non taceret, sed cunctis manifeste proferret. His ita gestis, parvipendentes illi nostram excommunicationem, Remis accedunt, et quidam eorum ordinationi huic manus applicuerunt, quidam vero se subduxisse sciuntur. Ego vero cum rege manens, quas ille scitur angustias pertulisse, secum pertuli: et quando eum bello aggressi sunt Hugo et [Col. 0827C] Heribertus, cum ipso eram, et vix mortis evasi periculum. Prolapsus itaque, auxilio et protectione Dei, de medio inimicorum, profugus et vagabundus loca invia quaeque silvasque perlustro, non ausus certo consistere loco. Comites autem Hugo et Heribertus affati quosdam nostros amicos sibi subditos, suadent, ut me requirentes ad ipsos deducant, pollicentes se mihi benefacturos, et rebus quas ipsi petissent ditaturos. Requirentes ergo me amici, reperiunt per diversa vagantem, et ita perducor a fratribus meis et amicis ad praefatos comites. Qui postquam me in potestate sua conspiciunt, quaerere coeperunt, ut eis pallium a sede Romana mihi collatum traderem, et sacerdotali me ministerio penitus abjurarem. Quod ego nullatenus me facturum, neque pro amore [Col. 0827D] hujus vitae praesentis, attestor. Districtus igitur et coangustiatus ab eis, episcopii tandem rebus abrenunciare compellor: sicque rursus ad sanctum Basolum, quasi vacans, habitaturus deducor. Mansi denique paucis diebus in ipso coenobio, quoadusque comperiens per certos ex familiaribus Heriberti comitis nuncios, quod ab eo male de mea tractabatur perditione, iterum iterumque nunciis hujusmodi pavefactus et impulsus, locum deserui, et abdita lustra silvarum vagabundus repetii, horisque silentibus, et itinere devio Laudunum revertor, ibique susceptus a rege, secum manere constituor. Mansi vero ibidem cum ipso vel fidelibus ejus, expectans et deprecans misericordiam Dei, donec ipse dignatus est [Col. 0828A] in cor domni regis Othonis mittere, ut ad subventionem senioris mei regis, et nostram, properaret in Franciam. Denique postquam domina nostra regina Laudunum, propter absolutionem domni regis, reliquerat, egressus inde ad domnum regem Othonem cum seniore meo deveni rege, simulque Remos accessimus. Cingitur itaque urbs exercitibus, et episcopi qui aderant, me sedi nostrae restitui censent. Mandatur ergo Hugoni a domno rege Othone, ut egrediatur, et pervasam deserat urbem. At ille nutans aliquamdiu et pro posse, ubi vidit ad resistendum penitus sufficere se nequaquam valere, nec amicorum sibi praesidia subvenire, decernit exeundum, quaerens ut liber cum suis dimittatur abscedere. Permittitur itaque sanus exire, cum omnibus qui [Col. 0828B] secum voluere comitari, et quaecunque secum voluit ferre, nullo contradicente, asportavit. Sicque cum regibus introgressus urbem, praecipior loco nostro et honori restitui. Susceptus igitur a domnis archiepiscopis Rotberto Trevirensi, et Frederico Magontiacensi, comitantibus ceteris et congratulantibus, tam clericis ecclesiae nostrae, quam reliquis civibus, ab ipsis restituor cathedrae episcopali. Hugo vero Remis egressus, Mosomum castrum cum suis occupat, et muniens contra fideles regis senioris nostri detinet. Habito denique colloquii placito inter reges, seniorem meum videlicet ac domnum Othonem, super Charam fluvium, convenimus ad illud, tam ego quam ipse Hugo cum ordinatoribus suis. Ibique res litis hujus ab episcopis auditur: protulitque litteras [Col. 0828C] ad sedem Romanam, quasi ex nostra persona datas, excusationis meae, ac si vacationem petentes administrationis episcopii nostri: quas me nunquam dictasse, neque vel subscribendo aliquatenus corroborasse protestatus sum, atque protestor. Et quia tunc synodus convocata non fuerat, id opponentibus fautoribus ipsius Hugonis, altercatio nostra determinari non potuit. Synodus autem circa medium mensis Novembris habenda Virduni utriusque partis episcopis annuentibus denunciatur. Interim vero sedes Remensis mihi regenda decernitur: idem vero Hugo Mosomi commorari permittitur. Nec longum, instante scilicet vindemiae tempore, hic noster aemulus Hugo, assumens secum Theobaldum, regis inimicum et regni nostri, cum aliis pluribus malefactoribus, in [Col. 0828D] villas Remensis episcopii contiguas urbi devenit, et omne pene vinum ex his colligens in diversos pagos abduci fecit. Tum multa mala inibi perpetrata, et ecclesiae nostrae homines captivi abducti, et ad redemptionem variis sunt adacti tormentis. Synodus autem circa medium mensis denunciata, Virduni celebratur, praesidente Rotberto praesule Trevirensi, praecepto domni papae Romani, praesente quoque domno Brunone, cum episcopis et abbatibus nonnullis. Ad quam praefatus Hugo evocatus, missis etiam duobus ad eum deducendum episcopis, Adalberone et Gozlino, venire contempsit. Universa vero synodus mihi Remense regendum decernit episcopium. Indiciturque iterum synodus habenda die [Col. 0829A] Iduum mensis Januarii, quae et aggregatur, ut denunciatum fuerat, in ecclesia sancti Petri ante prospectum castri Mosomi, a domno Rotberto, convenientibus ceteris quoque Trevirensis dioeceseos episcopis, et aliquibus Remensis. Veniens autem illuc aemulus noster Hugo, et locutus domno Rotberto, synodum noluit ingredi: litteras vero quasi ex nomine domni papae direxit ad episcopos per clericum suum, qui eas Roma detulisse ferebatur, nihil auctoritatis canonicae continentes, sed hoc tantum praecipientes, ut Hugoni Remense redderetur episcopium. Quibus recitatis, ineuntes episcopi consilium cum abbatibus et ceteris qui aderant sapientibus, responderunt non esse dignum vel congruum, ut mandatum legationis apostolicae, quam dudum Rotbertus [Col. 0829B] archiepiscopus, deferente Frederico praesule Magontiacensi, coram regibus et episcopis tam Galliae quam Germaniae susceperat, et partem jam praeceptionis ipsius exegerat, propter illas litteras intermitteret, quas insidiator noster exhibebat: immo quod regulariter coeptum fuerat, ut canonice pertractaretur, unanimiter censent: praecipiturque recitari capitulum Carthaginensis concilii nonum decimum de accusato et accusatore. Quo recitato, judicatum est juxta diffinitionem ipsius capituli, ut communionem et parochiam Remensem me retinente, Hugo, qui ad duas jam synodos evocatus interesse contempserat, a communione et regimine Remensis episcopii abstineret, donec ad universalem synodum, quae indicebatur, sese purgaturus vel rationem redditurus [Col. 0829C] praesentaret. Ipsumque capitulum mox in charta episcopi coram se describi fecerunt, subnectentes hanc etiam definitionem suam, et eidem Hugoni miserunt. Qui post alteram diem chartam eamdem Rotberto praesuli remisit, hoc verbis remandans: quod ipsorum judicio nequaquam obediturus esset. Sicque absoluto concilio, ipse Mosomum contra mandata regum et episcoporum retinet, et ego Remos regressus, reclamationis meae querelas ad sedem Romanam per legatos domni regis Othonis destinavi, praestolans mandata ipsius sanctae sedis, ejus decretis et universalis hujus sancti concilii vestri judiciis parere paratus.



ACTA SYNODI EX CODICE WEINGARTENSI.

[Col. 0829D] In nomine sanctae et individuae Trinitatis, anno [Col. 0830A] ab incarnatione Domini nongentesimo quadragesimo octavo, indictione 6, 7 Idus Januarii. Anno serenissimi regis Ottonis 13, ipso quoque cum illustrissimo rege Ludovico in praesentia manente, sancta ac generalis synodus apud Engilenhem in ecclesia sancti Remigii confessoris Christi, in pago Nagawi dicto collecta est, praesidente videlicet domni Agapiti papae apocrisiario [1 1Kb] , venerabili Polimarciensis ecclesiae episcopo, Marino [2 2Kb] , et considentibus archiepiscopis, Wichfredo sanctae Coloniensis ecclesiae archiepiscopo; Frithurico sanctae Moguntinae sedis archiepiscopo; Rhotberto sanctae Trevirensis ecclesiae archiepiscopo; Ardoldo sanctae Rhemensis ecclesiae episcopo; Adaldago [3 1Kb] sanctae Hammaburgensis [4 1Kb] ecclesiae archiepiscopo; Richgawone Wangionensis ecclesiae archiepiscopo; [Col. 0830B] Heroldo sanctae Juvavensis [5 1Kb] ecclesiae archiepiscopo, Udalrico Augustensis ecclesiae episcopo; Bernardo Halbarstetensis [6 1Kb] ecclesiae episcopo; Thiedhardo [7 1Kb] Hildinesheimensis ecclesiae episcopo; Dudone Padebrunnensis ecclesiae episcopo; Cuonrado Constanciensis ecclesiae episcopo; Starcando Eistettensis ecclesiae episcopo; Reginbaldo Nemetensis ecclesiae episcopo; Bobbone Wirciburgensis ecclesiae episcopo; Adalberone Metensis ecclesiae episcopo; Gozlino [8 1Kb] Tullensis ecclesiae episcopo; Berengero Virdunensis ecclesiae episcopo; Balderico Trajectensis ecclesiae episcopo; Wichardo Basilensis ecclesiae episcopo; Duodone Osneburgensis ecclesiae episcopo; Eberiso Mimidonensis ecclesiae episcopo; Hildiboldo Mimigardevurdensis ecclesiae episcopo; [Col. 0830C] Varaberto Tungrensis ecclesiae episcopo; Volgberto Camaracensis ecclesiae episcopo; Rudolfo Lugdunensis ecclesiae episcopo; Michaele Radesbonensis ecclesiae episcopo; Adalberto Lauriacensis ecclesiae episcopo; Liopdago Ripuensis ecclesiae episcopo; Oredo Slesvicensis [9 1Kb] ecclesiae episcopo; Reginbrando Arusuensis ecclesiae episcopo; cum coetu abbatum, canonicorum, nec non et monachorum; unius spiritus amore ferventium, quatenus coelitus adminiculati zizania divini cultus agro ab inimica manu supersita, canonicarum sarculis sententiarum radicitus exstirparentur.

Igitur recitato primitus evangelio, oramineque finito, et sanctorum canonum quam plurimis institutionibus [Col. 0830D] linguarum clavibus coram reclusis, missus [Col. 0831A] apostolicae sedis chartam suae legationis honorifice protulit; in qua pro debitae reverentiae dono Romano pontifici exhibendo commoniti sunt, ut universalis ecclesiae puppis exoptatae tranquillitatis portui secura succedat, seque procelloso tribulationum turbine vexari diutius non timeat. Significatum est autem in ejusdem recitaminis sententia, praedictum praesulem Marinum ab ipso universali papa tali tenore ad nostros fines directum fuisse, quo in omni ecclesiasticarum legum discussioni ipsius existens vicarius, quaecunque liganda essent, apostolica auctoritate ligaret; et quae solvenda viderentur, parili solveret potestate. Hujusmodi proculdubio affaminis tam salubri missatico gloriosissimi reges praefati cum pontificibus omniumque clero congratulantes, ut [Col. 0831B] dignum fuit, se in omnibus consentire et obedire professi sunt. A quibus, auctorante et confirmante legato apostolico, capitula subsequentia statuta sunt.

Dehinc ex sessionis suae loco se subrigens inclytus rex Ludovicus ad praesentiam serenissimi regis Ottonis totiusque sanctissimi concilii unanimitatem, satis lacrymosi conquestus protulit querimoniam, videlicet quod regia privaretur potestate a quodam principe Hugone nominato, quondamque sibi subjecto, cujus anxietati et multimodae reclamationi condolentes, in unitate spiritus coadunati sanctissimi patres, ejusmodi super hac re sententiam protulere.

1. Reclamatio Ludovici, qualiter Hugo comes illum de regno suo privavit. Nullus deinceps regiam potestatem [Col. 0831C] praesumat populari, seu aliquam perfidiae maculam sibi fallaciter exhibere. Decrevimus enim Toletani concilii judicium exequendo, Hugonem, regis Ludovici regni invasorem et raptorem, excommunicationis gladio feriendum, nisi forte tempore statuto ad synodale concilium veniat, et a tam nefaria protervitate satisfaciendo resipiscat.

2. Item reclamatio Ardoldi episcopi, qualiter Hugo pseudoepiscopus sedem suam illicite invasit. Ardoldus Remensis ecclesiae archiepiscopus, propria de sede expulsus, ex canonica auctoritate in pristinum honorem inthronizatus, Hugo autem, qui ejus sedem [Col. 0831D] contra fas sibi usurpat, anathematis est mucrone [Col. 0832A] multatus; ejusque ordinatores, et qui ab eo sunt ordinati, nisi 6 Idus Septbr. Treviris veniant, et ibi pro erratibus dignam satisfaciendo poenitentiam subeant, similem excommunicationis sententiam sustineant.

3. Item reclamatio Rudolfi Lugdunensis ecclesiae episcopi. De antedicto Hugone comite, qui Ruodolphum Lugdunensis ecclesiae episcopum propria de sede, non causa alicujus criminis, sed pro fidelitate Ludovici praefati regis proprii senioris expulit, decrevimus in sancta synodo eum pro hac re, sicut de praescripta, excommunicandum, nisi veniendo satisfecerit.

4. Ut laici sine episcopali licentia presbyteris ecclesias dare vel dimittere non praesumant.

[Col. 0832B] 5. Ut nullus laicorum presbyterum flagitare seu fatigare [10 1Kb] , vel aliquam sibi injuriam inferre audeat.

6. Ut paschalis hebdomada festive tota celebretur; et in pentecosten 2, 3, 4 feria non minus quam dies dominicus sollemniter honorentur.

7. In letania majore jejunium, sicut in rogationibus ante ascensionem Domini, exerceatur.

8. Ut oblationes fidelium quater [11 1Kb] altari deferantur, nihil omnino ad laicalem pertineant potestatem, dicente Scriptura: Qui altario deserviunt, de altario participentur.

9. Ut decimae, quas Dominus praecipit in horreum suum deferri, si ecclesiis Dei non fuerint redditae, sed nefaria cupiditate, quae saevior Aetnae ignibus ardet, a secularibus fuerint retentae, saecularia super [Col. 0832C] hoc non exerceantur judicia, nec in forensibus discutiatur causis, sed in sancta synodo ab ipsis sacerdotibus, quorum deputatae sunt usibus, quid exinde debeat actitari certis diffiniatur promulgationibus.

10. Ut evangelica auctoritate et sacrorum canonum institutione [12 1Kb] . . . . , poenasque proponere divini judicii, ut nostra sit absoluta conscientia, et illarum pro se rationem Deo reddat intentio. Cavendum est quippe, quod de earum moribus actibusque beatus Paulus testatur apostolus. Quod planius exponere praeterimus, ne sexus instabilis non tam deterreri, quam admoneri videatur.




[Col. 0831]
CONSTITUTIO FRANCOFURTANA. (An. 951.) [1Kb]

[Col. 0831D] Anno incarnationis Domini 951 [13 1Kb] , indict. 9 [14 1Kb] constitutum est in Franconofurt a rege gloriosissimo Ottone, anno illius 15, consentientibus episcopis, [Col. 0832D] comitibus, aliisque fidelibus compluribus, canonum sanctorumque patrum auctoritate, nec non capitularium praecedentium regum institutis coram positis, [Col. 0833A] ne oppressio virginum aut viduarum, vel raptus, ab ullis hominibus fiat; et ut qui rapiunt eas sub nomine simul habitandi, cooperantes et conniventes [15 1Kb] raptoribus, siquidem clerici sunt, decidant a gradu proprio; si vero laici, anathematizentur; et raptores sine spe conjugii perpetuo maneant [16 1Kb] . Quod si post haec jungere se praesumpserint, utrique anathematizentur.

[Col. 0834A] 2. Inventum est etiam a praefato rege, ut nulla abbatia quae per se electionem habet, ad monasterium nec alicui in proprium dari possit; illae vero quae electione carent, regis donatione et privilegio ad aliud [17 1Kb] monasterium quod sub ejus mundiburdio consistit subrogari possint [18 1Kb]




[Col. 0833]
CONVENTUS AUGUSTANUS. (An. 952, Aug. 7.) [1Kb]

[Col. 0833B] Cum excellentissimus piissimusque Otto rex, superna attractus clementia, non minus de negotio spiritali, quam de statu christiani imperii tractare disponeret [19 1Kb] , imprimis pontificum, aliorumque primatum suorum communi consilio fretus, anno incarnationis 952, indictione 10, anno vero regni ejus 16 sub die 7 Id. Aug., placitum conventumque synodalem Augustae fieri decrevit, quatenus concordi diligentia, tam sancti cleri quam populi ecclesiae stabilitatis profectus et totius christianitatis utilitates tractarentur. Cujus divinae rei dispositionem per reverentissimi atque prudentissimi Frithurici Maguntinae sedis archiepiscopi industriam maxime gubernari deliberavit. Heroldo etiam Juvavensis [20 1Kb] ecclesiae archiepiscopo, Manase quoque Mediolanensis ecclesiae [Col. 0833C] archiepiscopo, Petro Ravennati archiepiscopo, caeterisque Italiae, Galliae, Germaniae, subnotatis pontificibus huic discussioni operam exigentibus: Udalrico Augustensis ecclesiae episcopo; Annoni Wangionensis ecclesiae episcopo; Starcando Eihstetensis [21 1Kb] ecclesiae episcopo; Cunrado Constantiensis ecclesiae episcopo; Poponi Werziburgensis ecclesiae episcopo; Godefrido Nemetensis ecclesiae episcopo; Harberto Curiensis ecclesiae episcopo; Uodoni [22 1Kb] Argentinensis ecclesiae episcopo; Lantberto Frisingenensis ecclesiae episcopo; Hugone Brixiensis [23 1Kb] ecclesiae episcopo; Michael Radesbonensis [24 1Kb] ecclesiae episcopo; Adelberto Pataviensis [25 1Kb] ecclesiae episcopo; Luidfrido Ticinensis [26 1Kb] ecclesiae episcopo; Gisibrando Terdonensis ecclesiae episcopo; Antonio Bricsiensis [Col. 0833D] ecclesiae episcopo; Waldone [27 1Kb] Cumano episcopo; Deodato Parmensis ecclesiae episcopo; Wittone Mutinensis ecclesiae episcopo; Adelhardo Regenensis ecclesiae episcopo; Sigolfo Placentinae ecclesiae episcopo; Adalgiso Aquensis [28 1Kb] ecclesiae episcopo; cum eorum unanimis diligentia huic ecclesiastico negotio vigilanter instaret, omnibus ratum putabatur, [Col. 0834B] principem regni beatae matris ecclesiae devotum filium postulare, quatenus ibidem divina discutientibus interesse dignaretur. Tum die praefinito eo veniens, dulcisona modulationum jocunditate, honorifice, uti regiam dignitatem decuerat, ab omnibus acceptus [29 1Kb] , missae celebratione [30 1Kb] finita, satisfaciendo pontificum petitioni cum insigni privatim turba synodum intravit. Interim reverendus Mogontinae sedis archiepiscopus Frithuricus se e solio erigens, humiliter, strenueque sermonem regulari studio congruentem protulerat; deinde cuncta, quae de jure ecclesiastico juxta canonicam auctoritatem et imitanda sanctorum patrum decreta erant ventilata pronuncians, in hisce omnibus huic rei necessariis se in commune ejus praesidium sentire postulabat. Quibus rex, superni [Col. 0834C] amoris igne succensus et zelo divini amoris animatus, mentis corporisque nisu ecclesiasticarum rerum auxiliatorem, defensorem promptissimum, se esse promittendo certificavit. Hac videlicet promissione audita regali, praelibatus archiepiscopus residens, communi caeterorum assensu capitula subsequentia titulari praecepit.

1. Si quis episcoporum, presbyterorum, diaconorum, subdiaconorumque uxorem acceperit, a sibi injuncto officio deponendus est, sicut in concilio Carthaginensi tenetur cap. 25.

2. Episcopos, presbyteros, vel aliquem de clero, canes venandi amore vel accipitres habere non licet, sicut in concilio legitur Toletano cap. 10. Quisquis autem personarum hujusmodi in hac voluptate delectatus [Col. 0834D] [31 1Kb] fuerit, quamdiu in illa detestabili voluptate detinetur, ab omni ecclesiastico officio cesset.

3. Episcopus, presbyter, aut diaconus aleae vacans, si ab hoc interdicto opere cessare noluerit, velut in canone apostolorum habetur capitulo quadragesimo secundo, deponendus erit.

4. Nullus in clericatus officio manens mulierem [Col. 0835A] subintroductam secum habitare permittat. Si vero aliqua suspicionum maculis adspersa contra haec agere tentaverit, ab episcopo vel ejus misso virgis caesa detondeatur. Si autem saecularis potestas hoc fieri prohibuerit, regia potestate faemina coacta praelatae sententiae subjaceat.

5. Diversa saecularis vitae negotia fugientes, et monasticae institutionis normam aggredientes, extra claustrum sine licentia proprii abbatis ire non licet: sed tantummodo jejunio et orationi vacare, in locis quibus renunciaverunt seculo permanentes, sicut in concilio Chalcedonensi praecipitur.

6. Oportet etiam episcopum, in cujus dioecesi coenobium situm est, monachorum providentiam gerere, et si aliquid correctione dignum repperit, [Col. 0835B] corrigere festinet.

7. Clericis monachicum habitum sequi cupientibus, et pro remuneratione divina saecularibus spretis arctiorem vitam adire volentibus, nullatenus introeundi aditus ab episcopo denegetur, sed potius [Col. 0836A] eum in tali conversatione perstare exhortari conetur, sicut in concilio Toletano habetur cap. 50.

8. Sanctimonialis, quae spontanea voluntate, strictiori vitae proposito se alligare voluerit, nulla re obstante, id quod bona intentione disposuerat peragendum, ab episcopo impediatur.

9. Ut laici presbyteros sine conscientia et consensu proprii episcopi ab ecclesiis eis canonice commendatis non ejicere praesumant, nec alios locum eorum subire faciant; quia ut ab episcopis ordinantur, ita necesse est ab ipsis ecclesias procurandas accipiant, sicut in concilio habetur Arelatensi cap. 4.

10. Ut omnis decimatio in potestate episcopi sit, et si neglecta fuerit, quidquid inde emendandum sit, [Col. 0836B] coram episcopo ejusve misso corrigatur.

11. Episcopus, presbyter, diaconus, subdiaconus, ut in multis conciliis firmatum est, quia divina ministeria contrectant, ab uxoribus abstineant. Caeteri autem clerici, quando ad maturiorem aetatem pervenerint, licet nolentes, ad continentiam cogantur.




[Col. 0835]
CORONATIO ROMANA. (An. 962, Febr. 2.) [2Kb]



Juramentum quod facere fecit suos fideles Otto Augustus antequam Romam adiret.
[Col. 0835C]

Tibi domno Johanni papae ego rex Otto promittere et jurare facio per Patrem et Filium et Spiritum sanctum, et per hoc lignum vivificae crucis, et per has reliquias sanctorum, ut si permittente Deo Romam venero, sanctam Romanam aeclesiam et te rectorem ipsius exaltabo secundum meum posse; et numquam vitam aut membra neque ipsum honorem quem nunc habes et per me habiturus eris, mea voluntate aut meo consensu aut meo consilio aut exortatione perdes. Et in Roma nullum placitum neque ordinationem faciam de omnibus quae ad te vel ad tuos Romanos pertinent, sine tuo consilio. Et quicquid de terra sancti Petri ad nostram potestatem venerit, [Col. 0835D] tibi reddam. Cuicumque autem regnum Italicum commisero, jurare tibi faciam illum, ut adjutor tui sit, ad defendendam terram sancti Petri secundum suum posse.



Juramentum futuri imperatoris.

Domno Johanni pape duodecimo rex Otto [32 1Kb] per nos mittit, et jurat per Patrem et Filium et Spiritum sanctum et per hoc lignum vivifice crucis, et has reliquias [Col. 0836C] sanctorum, quod si permittente Deo Romam venerit, sanctam Romanam aecclesiam et eundem domnum Johannem papam rectorem ipsius exaltabit secundum suum posse, si vivum invenerit. Sin autem, eum qui legabiliter illi succedet. Et nunquam vitam, aut membra neque ipsum honorem quem habet, et qui eum habiturus est sua voluntate, aut suo consensu, aut suo consilio, aut sua exhortatione perdet, neque ipse, neque aliquis successorum ejus. Et in Roma nullum [33 1Kb] placitum, aut ordinationem faciet de omnibus quae pape et Romanis pertinet, sine consilio domni pape. Et quicquid de terra sancti Petri ad ejus potestatem venit vel veniet, Romane aecclesiae restituet. Cuicumque autem regnum Italicum committet, jurare faciet illum, ut adjutor sit [Col. 0836D] domno pape et successoribus ejus ad defendendam terram sancti Petri secundum suum posse. Sic adjuvet Deus eundem domnum regem Ottonem, et hec sancta evangelia, et hec sacrosancta sanctuaria.



Juramentum corporaliter praestitum.

Tibi dompno pape Johanni ego rex Otto promitto et juro per Patrem et Filium et Spiritum sanctum et per hoc lignum vivifice crucis et per has sanctorum [Col. 0837A] reliquias, quod si permittente Deo Romam venero, sanctam Romanam Ecclesiam et te rectorem ipsius exaltabo secundum meum posse, et numquam vitam aut membra neque ipsum honorem quem habes, mea voluntate aut consensu aut mea exhortatione perdes. Et in Romam [34 1Kb] nullum placitum aut ordinationem [Col. 0838A] faciam de omnibus que ad te aut ad Romanos pertinent sine tuo consilio; et quicquid de terra sancti Petri ad nostram potestatem venerit tibi reddam. Cuicumque regnum Ytalicum commisero, jurare faciam illum, ut adjutor tui sit ad defendendam sancti Petri terram secundum suum posse.




[Col. 0837]
OTTONIS MAGNI PACTUM CUM JOHANNE XII [(1) 1Kb] . (An. 962, Febr. 13.) [10Kb]

[Col. 0839A] »In nomine sanctae et individuae Trinitatis, Otto servus apostolorum, et secundum voluntatem Dei Salvatoris Romanorum imperator augustus.

»Romam caput mundi profitemur, Romanam ecclesiam matrem omnium ecclesiarum esse testamur, sed incuria et inscientia pontificum longe suae claritatis titulos obfuscasse. Nam non solum quae extra Urbem esse videbantur vendiderunt, et quibusdam colluviis a lare sancti Petri alienaverunt, sed quod absque dolore non dicimus, si quid in hac nostra Urbe regia habuerunt, ut majori licentia evagarentur, omnibus cum vindicante pecunia in commune dederunt, et sanctum Petrum, et sanctum Paulum, ipsa quoque altaria spoliaverunt, et pro reparatione semper confusionem duxerunt. Confusis [Col. 0839B] vero papaticis legibus, et jam abjecta ecclesia Romana, in tantum quidam pontificum irruerunt, ut maximam partem imperii nostri apostolatui suo conjungerent, jam non quaerentes quae et quanta suis culpis perdiderunt, non curantes quanta ex voluntaria vanitate effuderunt; sed sua propria, utpote ab illis ipsis dilapidata, dimittentes, quasi culpam suam in imperium nostrum retorquentes, ad aliena, id est, ad nostra et nostri imperii maxime, migraverunt. Haec sunt enim commenta ab illis ipsis inventa, quibus Joannes diaconus, cognomento digitorum mutius, praeceptum aureis litteris scripsit, sub titulo magni Constantini longa mendacii tempora finxit. Haec sunt etiam commenta, quibus dicunt, quemdam Carolum 35 1Kb] sancto Petro nostra publica tribuisse. [Col. 0839C] Sed ad haec respondemus, ipsum Carolum nihil dare jure potuisse, utpote jam a Carolo meliore [36 1Kb] fugatum, [Col. 0840A] jam imperio privatum, jam destitutum et annullatum. Ergo quod non habuit, dedit: sic dedit, sicut nimirum dare potuit, utpote qui male acquisivit et diu se possessurum non speravit. Spretis ergo commenticiis praeceptis et imaginariis scriptis, ex nostra liberalitate sancto Petro donamus quae nostra sunt, non sibi, quae sua sunt, veluti nostra conferimus. Sicut enim pro amore sancti Petri dominum Silvestrum magistrum nostrum papam elegimus, et Deo volente, ipsum serenissimum ordinavimus et creavimus: ita pro amore ipsius domini Silvestri papae sancto Petro de publico nostro dona conferimus, ut habeat magister quod principi nostro Petro a parte sui discipuli offerat. Octo igitur comitatus pro amore magistri nostri domini Silvestri papae [Col. 0840B] sancto Petro offerimus et donamus, ut ad honorem Dei et sancti Petri cum sua et nostra salute habeat et teneat, et ad incrementa sui apostolatus nostrique imperii ordinet. Hos autem sibi ad ordinandum concedimus: Pisaurum, Fanum, Senogalliam, Anconam, Fossabrunum, Callium, Esium et Ausimum, ut nullus umquam ei et sancto Petro audeat aliquam inquietationem facere, aut eum aliquo ingenio fatigare. Quicumque vero praesumpserit, omnia quae habuerit, amittat, et sanctus Petrus quae sunt sua recipiat. Ut hoc autem in aeternum ab omnibus conservetur, hoc praeceptum manu nostra diu, Domino adjutore, victura confirmavimus, et nostro sigillo praecepimus insigniri, ut sibi suisque successoribus valeat.

[Col. 0840C] »Signum domini Ottonis invictissimi Romanorum imperatoris augusti.«





[NOTA.]
[Col. 0841]

Charta haec Karoli II (Calvi) donationem Karoli III (Crassi) victoria ad nihilum redactam profitetur; nec ob titulum imperatoris nec ob formulas impugnanda, litteris aliis Ottonis ad Gerbertum datis illustratur. Namque scribit imperator Italiam relicturus et Germaniam appetens, epistola 158 apud Chesnium pag. 826: vestroque solatio atque subsidio primores Italiae relinquimus. Hugonem Tuscum vobis per omnia fidum, S. comitem Spoletinis et Camerinis praefectum, cui OCTO COMITATUS QUI SUB LITE SUNT vestrum ob amorem contulimus nostrumque legatum eis ad praesens praefecimus, ut populi rectorem habeant, et vobis ejus opera debita servitia adhibeant. Haec anno 999, circa mensem Novembrem, Romae scripta esse existimaverim. Cum igitur Caroli II donatio a posterioribus imperatoribus pro irrita habita sit, sententia Benedicti de S. Andrea, qui ipsa donationis Ottonianae verba exscripsit, minime tenere potest, cum Caroli II donatione potentiam imperatorum imminutam esse statuit [(16) 1Kb] . Nec hoc tantum, sed aliud quoque Ottonis charta docemur, scilicet quod saeculo decimo exeunte Romae falsae donationum imperialium chartae a Joanne quodam fictae aureisque litteris conscriptae habebantur.

Licet igitur minime dubitari possit, Ottonem I aeque ac antecessores ejus, imperatores inde a Carolo Magno omnes, pactum et privilegia Romanae Ecclesiae renovasse, chartae tamen, quae sub nomine ejus in tabulario Vaticano hodie habetur, partem aliquam, scilicet a vocibus in partibus Campaniae Soram, Arces, etc., usque Cajetam et Fundum cum omnibus earum pertinenciis, gravi suspicione attingi confitemur. De alia parte Insuper offerimus tibi beate Petre usque Terranem cum pertinentiis suis, quid certi statuamus, non habemus, quandoquidem nonnisi generatim, Ottonem Joanni papae restitutionem terrae sancti Petri promisisse, legimus.

Quibus exceptis, si pactum Ottonis charta ista proponitur, in aliquibus tamen a genuina forma discedit; nam Pippinum imperatorem vocatum, annum Ottonis imperii XXVII, loco regni XXVI, et imperii I, scriptum, tum Preterea alia minora huic operi inserenda previdimus et cruci imperatoris: + Signum domni Ottonis serenissimi imperatoris ac suorum episcoporum abbatum et comitum ascriptum fuisse, cum signa singula episcoporum aliorumque testium subsequerentur, ea non diploma authenticum, sed apographum quoddam incertae auctoritatis produnt. Mirari quoque aliquis posset cur imperator dicat pontificem haud consecrandum priusquam talem promissionem faciat qualem domnus et venerandus spiritalis pater noster Leo sponte fecisse dinoscitur, cum nec Leonem VII promissionem aliquam Ottoni fecisse constet, nec Leonem VIII Joanni XII posteriorem fuisse ambigi possit; nisi verba ista ex Ludovici I pacto cum Stephano IV in pactis sequentium imperatorum repetita statuere velimus, quod certe haud multum abs re cadere videretur.

Ut igitur rem uno verbo absolvam, chartam genuinum quidem Ottonis et Joannis XII pactum, sed superaddita donatione vitiatum, forma etiam haud omnino sincera, referre censeo. Eam inde ab exeunte saeculo undecimo pro genuina venditam, in codices Vaticanos transcriptam, sensimque fidem populorum nactam, inde a dissidio Philippi, Ottonis IV et Friderici II imperatoribus quoque creditam, demumque a Rudolfo I et successoribus ejus confirmatam fuisse, omnibus notum est. Ecce textum ab III. Marino Marinio propositum:

[Col. 0841A] »In nomine domini Dei omnipotentis Patris, et Filii, et Spiritus sancti. Ego Otto Dei gratia imperator Augustus una cum Ottone glorioso rege filio nostro divina ordinante providentia, spondemus atque promittimus per hoc pactum confirmationis nostre, tibi beato Petro principi apostolorum, et clavigero regni coelorum, et per te vicario tuo domno Johanni summo pontifici et universali XII pape, sicut a predecessoribus vestris usque nunc in vestra potestate atque dicione tenuistis et disposuistis civitatem Romanam cum ducatu suo et suburbanis suis, atque viculis omnibus et territoriis ejus, montanis ac marittimis, litoribus ac portibus, seu cunctis civitatibus, castellis, oppidis, ac viculis Tuscie partibus, id est Portum, Centumcellas, Cerem, Bledam, Marturianum, [Col. 0841B] Sutriam, Nepem, Castellum, Gallisem, Ortem, Polimartium, Ameriam, Tudam, Perusiam cum tribus insulis, id est majore et minore, Pulvensim, Narniam, et Utriculum, cum omnibus finibus ac territoriis ad suprascriptas civitates pertinentibus: nec non exarcatum Ravennatem sub integritate, cum urbibus, civitatibus, oppidis et castellis, quae piae recordationis domnus Pipinus et domnus Karlus [Col. 0842A] excellentissimi imperatores, predecessores videlicet nostri, beato Petro apostolo et predecessoribus vestris jamdudum per donationis paginam contulerunt: hoc est civitatem Ravennam, et Emeliam, Bobium, Cesenam, Forumpopoli, Forumlivii, Faventiam, Immolam, Bononiam, Ferrariam, Comijaclum, et Adrianis atque Gabellum, cum omnibus finibus, territoriis, atque insulis, terra marique ad supradictas civitates pertinentibus: simul et Pentapolim, videlicet Ariminum, Pensaurum, Phanum, Senogalliam, Anconam, Ausimum, Humanam, Hesim, Forumsimpronii, Montemfeltri, Urbinum, [37 1Kb] et territorium Balnense, Callis, Luciolis et Eugubium, cum omnibus finibus ac territoriis ad easdem civitates pertinentibus. Eodem modo territorium Sabinense, [Col. 0842B] sicut a domno Karlo imperatore, antecessore nostro, beato Petro apostolo per donationis scriptum concessum est sub integritate facte; [38 1Kb] in partibus Tuscie Longobardorum Castellum Felicitatis, Urbem veterem, Balneum regis, Ferenti, Viterbium, Orthem, Marcam, Tuscanam, Suanam, Popolonium, Roselles, cum suburbanis atque viculis omnibus et territoriis ac maritimis, oppidis, ac viculis seu finibus [Col. 0843A] omnibus. Itemque a Lunis cum insula Corsica, deinde in Suriano, deinde in monte Bardonis, deinde in Berteto, exinde in Parma, deinde in Regia, exinde in Mantua, atque in Monte Silicis atque provincia Venetiarum et Istria: necnon et cunctum ducatum Spoletanum ac Beneventanum, una cum ecclesia sanctae Cristinae posita prope Papiam juxta Padum, quarto miliario. Item in partibus Campanie, Soram, Arces, Aquinum, Arpinum, Teanum, et Capuam; necnon et patrimonia ad potestatem et ditionem vestram pertinentia, sicut est patrimonium Beneventanum et patrimonium Neapolitanum, atque patrimonia Calabriae superioris et inferioris. De civitate autem Neapolitana cum castellis et territoriis ac finibus et insulis suis sibi pertinentibus, sicuti ad [Col. 0843B] easdem aspicere videntur, necnon patrimonium Siciliae, si Deus nostris illud tradiderit manibus, simili modo civitatem Cajetam et Fundum cum omnibus earum pertinenciis. Insuper offerimus tibi beate Petre apostole vicarioque tuo domno Johanni papae et successoribus ejus, pro nostre anime remedio, nostrique filii et nostrorum parentum, de proprio nostro regno civitates et oppida cum piscariis suis, idest Reatem, Amiternum, Furconem, Nursiam, Balvam, et Marsim, et alibi civitatem Terranem cum pertinentiis suis. Has omnes suprascriptas provincias, urbes et civitates, oppida atque castella, viculos ac territoria, simulque et patrimonia, pro remedio animae nostrae et filii nostri sive parentum nostrorum ac successorum nostrorum et pro cuncto a Deo conservato [Col. 0843C] atque conservando Francorum populo, jam dictae ecclesiae tuae, beate Petre apostole, et per te vicario tuo spiritali patri nostro domno Johanni summo pontifici et universali papae, ejusque successoribus usque in finem seculi, eo modo confirmamus, ut in suo detineant jure, principatu, atque dicione. Simili modo per hoc nostrae delegationis pactum confirmamus donationes quas piae recordationis domnus Pipinus rex et postea domnus Karlus excellentissimus imperator beato Petro apostolo spontanea voluntate contulerunt; necnon et censum vel pensiones seu ceteras daciones que annuatim in palacium regis Longobardorum inferri solebant, sive de Tuscia sive de ducatu Spoletano, [Col. 0843D] sicut in suprascriptis donationibus continetur, et inter sanctae memoriae Adrianum papam et domnum Karlum imperatorem convenit, quando idem pontifex eidem de suprascriptis ducatibus, id est Tuscano et Spoletano, suae auctoritatis preceptum confirmavit, eo scilicet modo ut annis singulis predictus census ad partem ecclesiae beati Petri apostoli persolvatur; salva super eosdem ducatus nostra in omnibus dominatione et illorum ad nostram partem et filii nostri subjectione. Ceterum, sicut diximus, omnia superius nominata ita ad vestram partem per hoc nostrae confirmationis pactum roboramus, [Col. 0844A] ut in vestro permaneant jure, principatu atque dicione, et neque a nobis neque a successoribus nostris per quodlibet argumentum sive machinationem in quacumque parte vestra potestas imminuatur, aud a vobis inde aliquid subtrahatur, de suprascriptis videlicet provinciis, urbibus, civitatibus, oppidis, castris, viculis, insulis, territoriis, atque patrimoniis, necnon et pensionibus atque censibus; ita ut neque nos ea facturi simus neque quibuslibet ea facere volentibus consenciamus, sed potius omnia que superius leguntur, id est provinciae, civitates, urbes, oppida, castella, territoria, et patrimonia, atque insulas, censusque et pensiones, ad partem ecclesiae beati Petri apostoli atque pontificum in sacratissima sede illius residentium, nos in quantum [Col. 0844B] possumus defensores esse testamur, ad hoc. ut ea in illius ditione ad utendum et fruendum atque disponendum firmiter valeant optineri; salva in omnibus potestate nostra et filii nostri posterorumque nostrorum, secundum quod in pacto et confirmatione ac promissionis firmitate Eugenii pontificis successorumque illius continetur. Id est [39 1Kb] ut omnis clerus et universi populi Romani nobilitas, propter diversas necessitates et pontificum inrationabiles erga populum sibi subiectum asperitates retundendas, sacramento se obliget, quatinus futura pontificum electio quantum uniuscujusque intellectus fuerit, canonice et juste fiat. Et ut ille qui ad hoc sanctum atque apostolicum regimen eligitur, nemine consentiente consecrari [40 1Kb] fiat pontifex, priusquam [Col. 0844C] talem in presentia missorum nostrorum vel filii nostri seu universae generalitatis faciat promissionem pro omnium satisfactione atque futura conservatione, qualem domnus et venerandus spiritalis pater noster Leo sponte fecisse dinoscitur. Preterea alia minora huic operi inserenda previdimus, videlicet ut in electione pontificum neque liber neque servus ad hoc venire presumat, ut illis Romanis, quos ad hanc electionem per constitutionem sanctorum patrum antiqua admisit consuetudo, aliquod faciat impedimentum. Quod si quis contra hanc nostram institutionem ire presumpserit, exilio tradatur. Insuper etiam, ut nullus missorum nostrorum [41 1Kb] cujuscumque impeditionis argumentum componere in [Col. 0844D] prefatam electionem audeat, prohibemus. Nam et hoc omnimodis instituere placuit, ut qui semel sub speciali defensione domni apostolici sive nostra fuerint suscepti, impetrata juste utantur defensione. Quod si quis in quemquam illorum qui hoc promeruerint violare presumpserit, sciat se periculum vitae suae esse incursurum. Illud etiam confirmamus, ut domno apostolico justam in omnibus servent obedientiam seu ducibus ac judicibus suis ad justitiam faciendam. Huic enim institucioni hoc necessario adnectendum esse perspeximus, ut missi domni apostolici seu nostri semper sint constituti, qui [Col. 0845A] annuatim nobis vel filio nostro renunciare valeant, qualiter singuli duces ac judices populo justitiam faciant, hanc imperialem constitucionem quomodo observent. Qui missi decernimus, ut primum cunctos clamores qui per negligentiam ducum seu judicum fuerint inventi ad notitiam domni apostolici deferant, et ipse unum e duobus eligat, aut statim per eosdem missos fiant ipsae necessitates emendatae, aut misso nostro nobis renunciante per nostros missos a nobis directos emendentur. Hoc ut ab omnibus fidelibus sanctae Dei ecclesiae et nostris firmum esse credatur, propriae manus signaculo et nobilium optimatum nostrorum subscriptionibus hoc pactum confirmationis nostrae roboravimus et bullae nostrae impressioni adsignari jussimus. + Signum [Col. 0845B] domni Ottonis serenissimi imperatoris ac suorum episcoporum abbatum et comitum. + Signum Adaldagi Hamaburgiensis ecclesiae archiepiscopi. Signum Hartberti Curiensis ecclesiae episcopi. Signum Druogonis [Col. 0846A] [42 1Kb] Osnabrugguensis ecclesiae episcopi. Signum Uotonis Argentenensis ecclesiae episcopi. Signum Otwini Hiltinesemensis ecclesiae episcopi. Signum Landwarti Mindonensis ecclesiae episcopi. Signum Otgeri Nemetinensis ecclesiae episcopi. Signum Gezonis Tortunensis ecclesiae episcopi. Signum Hucberti Parmanensis ecclesiae episcopi. Signum Widonis Mutunensis ecclesiae episcopi. Signum Hattonis Fuldensis monasterii abbatis. Signum Gunthari Herolfesfeldensis monasterii abbatis. Signum Eberharii comitis. Signum Guntarii comitis. Signum Burgharii comitis. Signum Utonis comitis. Signum Conrates comitis. Signum Ernustes. Signum Thietheres, Ricdages, Lupen, Hartuiges, Harnolves, Inghilthies, Burchartes, Retinges, anno dominicae [Col. 0846B] incarnationis 962, indictione 5, [43 1Kb] mense Februario, 13 die ejusdem mensis, anno vero domni Ottonis imperii invictissimi imperatoris 27, facta est hec pactio feliciter.«




[Col. 0845]
SYNODUS ROMANA. [1Kb]





Litterae synodi ad Joannem XII papam.
[Col. 0845C]

Summo pontifici et universali papae, domno Joanni, Otto divinae respectu clementiae imperator augustus, cum archiepiscopis Liguriae, Tusciae, Saxoniae, Frantiae, in Domino salutem. Romam ob servitium Dei venientes, dum filios vestros, Romanos scilicet episcopos, cardinales, presbyteros et diaconos, insuper et universam plebem de vestri absentia percontaremur, et quid causae esset, quod nos ecclesiae vestrae vestrique defensores videre noluissetis, talia de vobis tamque obscoena protulerunt, ut si de histrionibus dicerentur, nobis verecundiam ingererent. Quae ne magnitudinem vestram omnia lateant, quaedam vobis sub brevitate describimus: quoniam si cuncta nominatim exprimere cupimus, dies nobis [Col. 0845D] non sufficit unus. Noveritis itaque, non a paucis, sed ab omnibus tam nostri quam et alterius ordinis, vos homicidii, perjurii, sacrilegii, et ex propria cognatione, atque ex duabus sororibus, incesti crimine esse accusatos. Dicunt et aliud auditu ipso horridum, diaboli vos in amore vinum bibisse; in ludo aleae Jovis Veneris, caeterorumque daemonum auxilium poposcisse. Oramus itaque paternitatem vestram obnixe, ne Romam venire atque ex his omnibus vos purgare dissimuletis. Si forte vim temerariae multitudinis formidatis, juramento vobis adfirmamus, nihil fieri praeter sanctorum canonum sanctionem. Data 8 Idus Novembris.





Joannis papae apologeticus.

Joannes episcopus, servus servorum Dei, omnibus episcopis. Nos audivimus dicere, quia vos vultis alium papam facere: si hoc facitis, excommunico vos de Deo omnipotente, ut non habeatis licentiam nullum ordinare et missam celebrare.





Synodi rescriptum ad papam.
[Col. 0846C]

Summo pontifici et universali papae domno Joanni, Otto divinae respectu clementiae imperator augustus, sed et sancta synodus Romae Dei ob servitium congregata, in Domino salutem. Praeterita synodo, quae celebrata est 8 Idus Novembris, litteras vobis direximus, in quibus accusatorum vestrorum verba, atque accusationis causae detinebantur. Rogavimus etiam eisdem litteris magnitudinem vestram, quemadmodum justum est, Romam venire seque ex his quae obiciuntur purgare. Recepimus autem litteras a vobis, non quales temporis qualitas, sed inconsultorum hominum vanitas exposcit. Non veniendi ad synodum rationabilis esse excusatio debuit. Sed et praesentes magnitudinis vestrae debuerunt nuntii [Col. 0846D] interesse, qui aut aegritudinis, aut certe difficultatis causa satisfacerent, sanctam vos synodum declinasse. Est et aliud vestris in litteris scriptum, quod non episcopum, sed puerilem ineptiam scribere deceret. Excommunicastis etenim omnes, ut non haberent licentiam canendi missas, ordinandi ecclesiasticas dispositiones, si alium Romanae sedi constitueremus episcopum. Ita enim scriptum erat, »non habeatis licentiam nullum ordinare.« Nunc usque putavimus, immo vere credimus, duo negativa unum facere dedicativum, nisi vestra autoritas priscorum sententias infirmaret autorum. Nos vero intentioni vestrae non verbis respondemus. Si ad synodum venire et objecta purgare non differtis, autoritati vestrae proculdubio obedimus. Sed si, quod absit, venire et objecta vobis capitalia crimina purgare dissimulatis, quum praesertim vos nihil venire impediat, non maris navigatio, non corporis aegritudo, [Col. 0847A] itineris longitudo: tunc excommunicationem vestram parvipendemus, eamque potius in vos retorquebimus, quoniam quidem juste facere possumus. Judas Domini nostri Jesu Christi proditor, imo venditor, cum ceteris prius ligandi atque solvendi potestatem a magistro in haec verba acceperat: Amen dico vobis, quaecumque alligaveritis super terram, ligata erunt et in coelis, et quaecumque solveritis super terram, erunt soluta et in coelis. Quamdiu enim bonus inter condiscipulos fuit, ligare atque solvere valuit: postquam vero cupiditatis causa homicida factus, vitam omnium occidere voluit, quem postea ligatum solvere, aut solutum ligare potuit, nisi seipsum, quem infelicissimo laqueo strangulavit? Data 10 Kalend. Decembr. et missa per Adrianum [Col. 0847B] cardinalem presbyterum, et Benedictum cardinalem diaconem.





Ottonis oratio ad synodum.

Expectavimus adventum ejus, ut praesente eo, quod nobis egerit, quereremur: verum quoniam eum non adfuturum certo scimus, quam perfide nobiscum egerit, ut diligenter agnoscatis, etiam atque etiam flagitamus. Notum itaque vobis facimus, archiepiscopis, episcopis [44 1Kb] presbyteris, diaconibus, reliquoque clero, necnon et comitibus, judicibus, omnique plebi, quod idem Joannes papa oppressus a Berengario atque Adalperto, rebellibus nostris, misit nobis in Saxoniam nuntios, rogans, ut ob amorem Dei in Italiam veniremus, et ecclesiam sancti Petri ac seipsum ex eorum faucibus liberaremus. Nos vero, adjuvante Deo, quantum fecerimus, non [Col. 0848A] est necesse dicere, ut impraesentiarum videtis. Ereptus vero mea opera ex eorum manibus, et honori debito restitutus, oblitus juramenti et fidelitatis, quam mihi supra corpus sancti Petri promisit, eundem Adelpertum Romam venire fecit, et contra me defendit, seditiones fecit, et videntibus nostris militibus, dux belli factus, lorica et galea est indutus. Quid super hoc sancta synodus decernat, edicat.





Synodi responsum.

Inauditum vulnus inaudito est cauterio exurendum. Si corruptis moribus soli sibi, et non cunctis obesset, quoquo modo tolerandus esset. Quot prius casti hujus facti sunt imitatione incesti? Quot probi hujus exemplo conversationis sunt reprobi? Petimus itaque magnitudinem imperii vestri, monstrum illud [Col. 0848B] nulla virtute redemptum a vitiis, a sancta ecclesia pelli, aliumque loco ejus constitui, qui nobis exemplo bonae conversationis praeesse valeat, et prodesse sibi: recte vivat, ac bene vivendi nobis exemplum praebeat.





Ottonis consensus.

Placet quod dicitis, nihilque gratius nobis, quam ut talis, qui huic sanctae et universali sedi praeponatur, inveniri possit.





Electio Leonis papae.

Leonem venerabilem, sanctae Romanae ecclesiae protoscriniarium, virum approbatum, ad summum sacerdotii gradum nobis in pastorem eligimus, ut sit summus et universalis papa Romanae ecclesiae, reprobato ob improbos mores Joanne apostata.




[Col. 0847]
OTTONIS I IMPERATORIS ET OTTONIS II REGIS EDICTUM. (An. 967. Oct. 29.) [1Kb]


[Col. 0847C] Incipit [45 1Kb] kapitula quae instituit domnus Otto gloriosissimus imperator et item Otto filius ejus gloriosus rex, una cum summis principibus, id est episcopis abbatibus judicibus, seu cum omni populo.

Antiquis [46 1Kb] est institutum temporibus, ut si cartarum inscriptio [47 1Kb] , quae constabat ex praediis, falsa ab adversario diceretur, sacrosanctis evangeliis tactis veram esse ab ostensore probabatur, sicque sibi praedium deliberatione judicum vendicabat. Qua ex re mos detestabilis in Italia improbusque non imitandus inolevit, ut legum specie jure [48 1Kb] jurando acquireret, qui Deum [49 1Kb] non timendo minime perjurare [Col. 0848C] formidaret. Tempore igitur quo piissimus rex Otto Romae unctionem suscepit imperii, residente [50 1Kb] in synodo summo [51 1Kb] et universali papa [52 1Kb] domno [53 1Kb] Johanne [54 1Kb] tercio decimo anno [(17) 1Kb] , ab Italiae proceribus est adclamatum, ut imperator sanctus mutata lege facinus indignum destrueret, per quod, si corpore quisquam dives fieret, anima [55 1Kb] vero pereunte pauper in aeternum maneret. Judicio [56 1Kb] itaque domni papae piissimique augusti expectatum est ad illam usque synodum quae parva post intercapedine [(18) 1Kb] habita est Ravennae. Cumque ibidem ex eadem re proclamatio repeteretur, ob quorumdam [Col. 0849A] procerum absentiam usque ad id tempus est expectatum, quod [57 1Kb] gloriosissimi [58 1Kb] augusti Ottonis [59 1Kb] rex Otto gloriosus filius, et Chuonradus Burgundiae rex Italiam properantes, Veronae colloquium cum omnibus Italiae proceribus habuerunt. In hoc itaque cum ab omnibus imperatoriae aures magnis quaestibus pulsarentur, ut mutata lege fraudem hanc tam diram ab Italia tolleret, convenientibus vel [60 1Kb] consentientibus cunctis, legem hujusmodi secundum inferiora promulgavit capitula [61 1Kb] .

1. Si de praediis [62 1Kb] contentio emerserit, et utraque pars sive altera cartis seu scriptionibus [63 1Kb] praedium sibi vendicare voluerit, si ipse qui cartam falsam appellaverit, per [64 1Kb] pugnam declarare voluerit, ut ita decernatur. Sin aliter, secundum priora capitula [Col. 0849B] determinetur edicimus [(19) 1Kb] .

2. De aecclesiarum rebus, ut per advocatos fiat, similiter jubemus.

3. De investitura praedii si contentio fuerit, similiter ut per pugnam decernatur edicimus.

4 [65 1Kb] . Si quis per se ipsum, aut suum nuntium quicquam alicui deposuerit, et depositum cupiditate victus negaverit [66 1Kb] , si viginti solidorum pretium fuerit, ut [67 1Kb] per pugnam veritas [68 1Kb] decernatur praecipimus.

5 [69 1Kb] . Si quis dixerit quod per vim de praedio cartam alicui fecerit [70 1Kb] , ut per pugnam veritas decernatur edicimus.

6. De furto aut scacho [71 1Kb] , si ultra sex solidos fuerit, similiter ut [72 1Kb] per pugnam veritas inveniatur [Col. 0849C] praecipimus.

[Col. 0850A] 7. Si quis equum suum vel cetera animalia sive rem suam super aliquem reppererit, et ipse warentem dare se dixerit, statim juret ut ad certum warentem eum conducat, et super [73 1Kb] tertium warentem et [74 1Kb] tertium comitatum non procedat. Et si hoc [75 1Kb] facere noluerit, rem perdat, et secundum legem componat.

8. Laicorum vero nullum praeter comites [76 1Kb] in solis ecclesiasticis rebus advocatorem habere ullum permittimus.

9. Quacumque lege, sive etiam Romana, in omni regno Italico homo vixerit, haec omnia, ut in his capitulis per pugnam decrevimus, servare [77 1Kb] praecipimus; ita tamen, ut si eorum unum aut juvenilis aut decrepita aetas seu infirmitas pugnare prohibuerit, [Col. 0850B] liceat ei pro se pugnatorem imponere, et alterum similiter facere [78 1Kb] .

10. Aecclesiae [79 1Kb] et comites seu viduae lites suas de his [80 1Kb] quae in suprascriptis capitulis continentur, per consimiles advocatos [81 1Kb] pugna dirimant. Ceteri homines natura liberi, secundum legem pristinam per semetipsos respondeant et determinent.

11. Diaconorum, presbiterorum, episcoporum filios, notarios, sculdasios [82 1Kb] , comites, judices fieri, omnibus modis [83 1Kb] prohibemus.

Actum [84 1Kb] sub urbe [85 1Kb] Veronense, in [86 1Kb] loco qui dicitur insula sancti Zenonis, 4 Kalendarum Novembrium, anno dominicae incarnationis 967 [87 1Kb] , imperii domni Ottonis [88 1Kb] serenissimi imperatoris augusti sexto, regni vero filii ejus domni Ottonis [Col. 0850C] sexto, inditione undecima.




[Col. 0849]
OTTONIS MAGNI MANDATUM DE INTHRONIZATIONE ARCHIEPISCOPI MAGDEBURGENSIS. (An. 968. Oct.-Nov.) [1Kb]

[Col. 0849C] In nomine sanctae et individuae Trinitatis. Otto divina favente clementia imperator augustus, omnibus fidelibus nostris, episcopis scilicet et comitibus ceterisque comprovincialibus, aeternam in Domino salutem et omne bonum.

[Col. 0850C] Quoniam augmentum divini cultus salutem et statum esse regni vel imperii nostri credimus, idcirco cunctis, quibus posse suppetit, modis hoc amplificare tendimus et desideramus. Igitur Magadaburgensi civitate, sicut omnium vestrorum novit [Col. 0851A] caritas, archiepiscopalem sedem fieri desiderantes, oportunum etiam nunc temporis ad hoc peragendum tempus invenientes, consilio venerabilis archiepiscopi Hattonis [(20) 1Kb] et Hildewardi [(21) 1Kb] episcopi, ceterorumque fidelium nostrorum, virum venerabilem Adalbertum episcopum, Rugis olim praedicatorem destinatum et missum, archiepiscopum et metropolitanum totius ultra Albiam et Salam Sclavorum gentis, modo ad Deum conversae vel convertendae, fieri decrevimus pariter et elegimus, quem et Romam pro pallio a domno papa suscipiendo direximus. Et ut hec nostra electio firmior et subnixior fiat, eum vestrae caritati dirigimus, et ut a vobis omnibus et vocum acclamatione et manuum elevatione electus, suae sedi intronizetur, omnimodis [Col. 0851B] desideramus. Ne vero haec ejus electio vel intronizatio futuris, quod absit, temporibus aliquorum valeat invidia molestari, tres ab illo episcopos, unum Merseburgo, alterum Citicae [(22) 1Kb] , tertium Misnae [(23) 1Kb] , in praesentia legatorum domini papae et vestra, volumus ordinari, ut haec eadem praesentia vestra ante Deum et sanctos ejus intentionis nostrae sit testis futura. Et quia vir venerabilis Bouso multum jam in eadem Sclavorum gente ad Deum convertenda sudavit, inter Merseburgensem et Citicensem ecclesiam, quam velit, electionem habeat. Altera vero [Col. 0852A] secundum convenientiam nostram in dispositionem archiepiscopi nostri cedat. Vos autem marchiones nostros, Wigbertum scilicet, Wiggerum et Guntherium, fidelitate nobis debita obtestamur et admonemus, ne quid in hac ordinatione archiepiscopo nostro in vobis obsistat, sed secundum disposicionem nostram et suam, ut vobis dixerit, fiat. Et quaecumque ab illo audieritis, nos velle sciatis. Ne vero idem episcopi qui ordinandi erunt, pauperes et villanis similes aestimentur, volumus caveatis et consilio archiepiscopi et eorum, qui cum illo in natale Domini erunt, episcoporum et comitum, qualiter sustententur inveniatis. Quicquid enim illis impenditur, pro nostra Deo salute offertur, vestraque per hoc merces apud Deum non minorabitur. Super haec [Col. 0852B] domni episcopi Dudo [(24) 1Kb] et Doudelinus [(25) 1Kb] in archiepiscopi nostri electione volumus ut subscribant, et fidem subjectionemque illi promittant.

Et ut haec nostra vestraque postmodum electio firma et stabilis perseveret, cartam vel noticiam hanc in ecclesia Magadaburgensi perpetualiter permansuram, et eorum quae praediximus testem jugiter futuram, scribi jussimus, et manu propria subtus firmavimus, et anuli nostri impressione signari jussimus.

Signum domini Ottonis (L. M.) magni et invictissimi imperatoris augusti. (L. S.)




[Col. 0851]
CONVENTUS PAPIENSIS. (An. 971.) [1Kb]


[Col. 0851B] Capitulum Ottonis magni Romanorum imperatoris Augusti datum Papia anno incarnationis Domini 971.

Si inter ecclesias vel alios ingenuos vel liberos [Col. 0852B] homines, aut inter ecclesiam vel hominem de prediis seditio vel certamen sit, pugna decernatur. Si non audeat, res sue infiscentur, et ecclesie vel homini cui justitia pertinet, res sue reddantur.



[OPERA OTTONIS II.]




[Col. 0851]
OTTONIS II IMP. PAX CUM VENETIS. (An. 983. Jun. 7. Veron.) [1Kb]



Pacificatio et confirmatio Ottonis cum Venetis.
[Col. 0851D]

In nomine sancte et individue Trinitatis. Otto divina favente clementia imperator augustus. Omnibus nostris fidelibus presentibus ac futuris notum esse volumus, eo quod orta fuit dissensio inter nos et Veneticos. Unde nos divina pietate commoti, et interventu nostre serenissime Adheleidae dominae matris augustae, ac Theophanu dilectae conjugis nostrae nostrique imperii consortis, deliniti, precibusque [Col. 0852D] pauperum ipsius gentis sedati, pacem et fedus inter nos inivimus, eo tenore, quatenus de hac dissensione ita nos quam nostri heredes ne molestiam nec inquietudinem nullo ipsius gentis homini inferant, et a nobis et a nostris heredibus hujus [89 1Kb] similem dissensionem post hac sine juditio, quod in pacto quod illis constituimus continetur, non [90 1Kb] recipiant; sed inlesi et securi omnium hominum molestia remota in perpetuum permaneant. Et ut verius credatur, diligentiusque [Col. 0853A] ab omnibus observetur, sigilli nostri impressione subtersignari jussimus.

Signum (L. M.) domini Ottonis secundi imperatoris et invictissimi augusti.

Adelbertus cancellarius ad vicem Petri episcopi et archicancellarii recognovi et scripsi.



Securitas Venetorum prestita [91 1Kb] per Ottonem imperatorem.

In nomine Patris et Filii et Spiritus sancti. Anno dominice incarnationis 983, indictione undecima, anno vero regni secundi Ottonis 26o, imperii autem ejusdem 16, 7 Idus Junias. Residentibus cum Ottone piissimo imperatore ac invictissimo augusto Adheleida matre sua, cum Theuphanu conjuge ejus, seu principibus ultramontanis et Italicis, Willigiso Maguntino archipresule, et Gislario Magdiburgensi [92 1Kb] , [Col. 0853B] seu Ecberto Treveriensi archipresulibus, Petro Ticinensi [93 1Kb] et Petro Cumano episcopis, Deodrico Mettensi, Albino Bresenono episcopis, Ezulo duce Bajoariorum, Ottone Wilelmo [94 1Kb] comitibus, aliisque [Col. 0854A] quam pluribus majoris et inferioris ordinis nobilibus hominibus, imperialem adierunt celsitudinem Venetici, ostendendo precepta et confirmationes quas antecessores eorum a regibus et ab imperatoribus habuerunt, quatenus pacem et foedera tam firma et rata per imperialem paginam dignitas imperialis constitueret, ut liberi et securi absque ulla laesione per totum suum imperium habirent. Ob quam gratiam consultum est ab omnibus ecclesiasticis viris et secularibus propter divinum amorem et recompensationem regni caelestis, congruum esset efficere, quod iidem Venetici petebant. Idcirco jussit majestas imperii hujuscemodi [95 1Kb] scriptum scribere, et cum confirmatione suae propriae manus sigilli sui impressione corroborare, ut deinceps talis dissensio [Col. 0854B] nunquam inter se et illos aut suos heredes oriatur, ut majores et minores illius Venetiae populi patriae per suum imperium, orientem versus meridiem occidentem et septentrionem, libere et secure ambulent.



[OPERA OTTONIS III.]




[Col. 0853]
OTTONIS III IMPERATORIS EDICTUM. (An. 996? Mai.) [1Kb]


[Col. 0853C] Incipit [96 1Kb] kapitulum domni Ottonis tercii imperatoris piissimi Augusti.

Cotidie contra leges agitur, cotidie mali male [97 1Kb] facere non verentur. Ideo hac lege omne per aevum, divinitate propicia, valitura edicimus [98 1Kb] , ut toto anni tempore liceat judicibus causas agere, lites dirimere, tumultus quaestionum [99 1Kb] terminare et diffinire, ut qui cotidie leges [100 1Kb] offendunt, cotidie legis sententia feriantur. Nec enim tempore messium [101 1Kb] vel vindemiarum legis edictum debent effugere, qui [102 1Kb] nullo tempore peccare desierunt [103 1Kb] . Bene enim facere, verum dicere, justiciam amare, rectum [104 1Kb] judicare, omni tempore [105 1Kb] licet, semperque licebit, quia a [Col. 0854C] bonis numquam, a malis autem operibus semper requiescendum esse catholice didicimus et jugiter conservandum, Deo auctore et imperiali majestate, decrevimus. David autem rex et propheta dicit: Beati qui custodiunt judicium et faciunt justitiam in omni tempore. In natale vero Domini, in epiphania [106 1Kb] , in pascha, in ascensione Domini [107 1Kb] , in pentecosten, in diebus dominicis et in festis praecipuis [108 1Kb] et in constitutis jejuniorum diebus judiciarios motus exequi, publicas quaestiones appeti, ut cum omni vigilantia solennitates christianorum [109 1Kb] celebrentur, penitus prohibemus [110 1Kb] .




[Col. 0853]
OTTONIS III CONSTITUTIO TICINENSIS. (An. 998. Sept. 20.) [1Kb]


[Col. 0855A] Incipit constitutio decretatis sacrae legis domni Ottonis piissimi imperatoris.

Otto Dei gratia Romanorum imperator augustus, consulibus [111 1Kb] senatus populique Romani [112 1Kb] , archiepiscopis [113 1Kb] , abbatibus, marchionibus, comitibus et cunctis judicibus intra Italiam constitutis in perpetuum. Comperimus, quod episcopi et abbates ecclesiarum, possessionibus abutantur, et per scripta quibuscumque personis attribuant, et hoc non ad utilitatem ecclesiarum, sed pecuniae, affinitatis et amicitiae causa. Dumque eorum successores et pro domorum Dei restauratione ac pro rei publicae officio nostroque obsequio commonentur, suarum ecclesiarum praedia ab aliis detineri causantur, seque imperata non posse perficere, re vera demonstrant. [Col. 0855B] Proinde quia status ecclesiarum Dei annullatur, nostraque imperialis majestas non minus patitur detrimentum, dum subditi nobis debita [114 1Kb] non possunt exhibere obsequia, constituimus et imperiali edicto confirmamus, ut omnia scripta, sive si libelli nomine sive si emphitheusis prolatum fuerit, quod de ecclesiis Dei sive aliquo modo effici non possit, obeunte actore obeat, solusque detrimentum habeat, qui se ei scripto obligavit atque vinxit, nec omnino ad eum suprascripta damna pertineant, qui ei in regimine successit; sed sit ei libera facultas, omnia quae per libellos vel alia quaelibet scripta abalienata fuerint, [Col. 0856A] in proprium jus ecclesiae revocare, et ita ordinare, ut Deo et nobis debitum obsequium valeat exhibere. Nam cum regibus et imperatoribus ea quae regni et imperii sunt, nisi se viventibus [115 1Kb] , dare non liceat, exceptis ecclesiis, quomodo abbatibus et episcopis res ecclesiarum per tempora suorum successorum distribuere liceat? Omne quippe jus, sive lex, sive quodlibet scriptum, vel quaelibet consuetudo, si contra ecclesiae utilitatem fuerint, in irritum deducenda sunt; nec nostra auctoritate debent firmari, quae contra imperii auctorem et propagatorem probabuntur inferri. Hoc ergo solum scriptum pro lege in talibus causis habeatur, quod ecclesiae Dei prosit et nullo modo obesse possit. Quod si aliquis contra hanc constitutionem nostram ire tentaverit, tamquam [Col. 0856B] rebellis judicetur, et sit ei anathema maranatha, nisi resipiscat, ab universis episcopis qui huic imperii nostri edicto subscripserunt vel assensum praebuerunt, sive presbyteri sunt. Amen.

Actum [116 1Kb] 12 Kalendas Octobris, indictione 12 anno 3 domni Gregorii quinti papae pontificatus, promulgata per manus Gerberti sanctae Ravennatis ecclesiae archiepiscopi, in ea synodo in qua Mediolanensi episcopo Arnulfo nomine papatum ablatum est, in basilica beati Petri quae vocatur ad Coelum aureum; et subscripserunt omnes qui adfuerunt episcopi.



MONUMENTA LITURGICA.



[MISSAE GALLICANAE.]




[Col. 0855]
HENRICI DENZINGER IN UNIVERSITATE WIRCEBURGENSI THEOLOGIAE PROFESSORIS, DE MISSIS GALLICANIS UNDECIM A cl. MONE detectis DISQUISITIO CRITICA.

Cum nuper vir in re diplomatica versatissimus Franciscus Josephus Mone, archivio, Magni Ducis Badensium praefectus, rescriptum codicem Reichenaviensem [(1) 1Kb] bibliothecae in Carlsruhe perquireret, missas Gallicanas vetustissimas undecim detexit, quae sub commentarii Hieronymiani in Matthaeum charactere latitabant; quas et publici juris fecit, additis insuper disquisitionibus liturgicis et palaeographicis aliisque liturgiarum fragmentis aliunde a se congestis [(2) 1Kb] , oportebat quidem viro doctissimo eas [Col. 0857] partes concedere, ut, qui monumentum istud non exigui sane momenti detegendo optime de re catholica meruit, hac in bibliotheca edendo et ipse praeluderet. Verumtamen, cum ea quae de missarum tempore ipse, utpote minus in theologicis versatus, statuit, eruditis non aeque probata fuerint, prolixioresque tractatus, qui minus ad rem hanc nostram faciant, huc inserere non juvet: integram quaestionem adhibitis omnibus, quae ab ipso Cl. Mone vel ab aliis [(3) 1Kb] hac de re scripta fuere, retractare suscepimus.

Reliquiae sacrae, quas viro bene merentissimo debemus, ex quadraginta quinque foliis missarum Gallicanarum consistunt, quarum tamen nulla integra remansit. Forma foliorum est in quarto, quod dicunt, minori, unde codex recte libellus dici potest, ut Gregorius Turonensis Sacramentaria Gallicana missae sacrificio inservientia vocare assolet [(4) 1Kb] . Missae nostrae ex illarum numero sunt, quae sub missarum quotidianarum et Dominicalium in Sacramentariis Gallicanis caeteris adjungantur. Ex quarum integra serie duae tantum desunt, eum tertia in manuscripto codice numerum V, quarta numerum VI super scriptum habeat. Falsus est autem Mone cum inde conclusit, alias Sacramentarium nostrum praeter duas supra undecim superstites non habuisse. Missa porro ultima S. Germani numerum VII habet, cui respondet numerus III missae septimae, ita ut et aliae deperditae videantur. Missa octava metrica, nona et undecima ad sanctos referuntur. Aliquam inter missas pro defunctis referendam esse, ut autumat Mone, vix rationibus effici poterit. Canonem Romanum in usu nondum fuisse, inde sequitur quod oratio brevissima post sanctus continuo ad illa verba qui pridie perducat, sicut et in missali Gothico-Gallicano Mabillonii videre licet. Sane ad puriorem illum et antiquiorem ritum Gallicanum, quem Gothico-Gallicanum appellavit Mabillonius, generatim referendae sunt missae nostrae. Lingua, qua conscriptae sunt, est rustica Galliarum, in multis propria, de quibus egregie disseruit Mone [(5) 1Kb] . Quod ad tempus attinet, exemplar istud Sacramentarii infra saeculum VII reponendum praeprimis non est. Nam ejus, qui superscriptus est, commentarii initium eo charactere descriptum est, ut saeculi VII exeuntis esse videatur, proindeque ab ipso S. Germinio monasterii Reichenaviensis fundatore [(6) 1Kb] , ex patria Austrasia huc delatus praesumi possit. Quod et eo ex capite confirmatur, quod in fine commentarii recentiori manu addita fuerint verba haec: »Benedicat Deus Iohanne episcopo et congregatione nostrae. »Est autem Joannes iste secundus nominis episcopus Constantiensis, qui et abbas Reichenaviensis fuit et ab anno 760 ad 781 usque illi Ecclesiae praesedit.

Verumtamen longe altius ascendendum nobis est. Postremum Sacramentarii folium orationes duas exhibet charactere Merovingico saeculi VI descriptas, quae alienarum gentium hostilem incursum concernunt. Illa ergo tempora attingunt missae nostrae, imo superant, cum ipsas adjectas orationes non exiguo annorum spatio excedere oporteat. Porro missis ipsis superaddita reperitur missa de S. Germano Antissiodorensi episcopo, quae manu paulo recentiori descripta esset quam illa fuit, quae missarum libellum praeformaverat. Quod aliunde deducendum non est, nisi ex eo, quod jam absoluto codici primario, invalescente illius sancti cultu, addita fuerit recentior liturgia, quae ejus nomen praeseferret. Cum autem beatus ille Germanus anno Christi 448 ad superas conscenderit, decem priores missas non longo ab ipsius obitu tempore transcriptas fuisse oportet.

Denique vix infra Chalcedonensis synodi tempora reponenda videtur liturgia, quae, cum orthodoxis inservierit, eo tamen de persona Christi modo, quo nostra loquitur. Nimirum in secunda contestatione missae sextae Verbum dicit e coelo missum, »quod humani corporis immixtione concretum perditas saeculi partes et vulnera antiqua curaret.« Vix enim quis in animum inducat post lata in Eutychetem anathemata ejusmodi formulam ex publica liturgia non fuisse amotam, quae haeresiarchae illius erroribus favere videatur [(7) 1Kb] .

Habemus igitur terminum ad quem descendere nobis liceat, saeculum quintum medians; quaeritur terminus a quo in statuenda libelli epocha incipiendum nobis erit. Si Cl. Mone audiamus ad ea tempora ascendendum est, quae Lugdunensis et Viennensis Ecclesiae celebratissimam illam persecutionem consecuta sunt. Proferantur documenta, expendantur rationes! Ait vir clarissimus ea in missis suis reperiri, quae adhuc grassatas fuisse persecutiones innuant et antiquissimam illam specialius non obscure indigitent. In missae quartae oratione ante nomina haec nempe decantari: »Praesta veraciter te credere, rationabiliter confiteri, si tentatio ingruat, non negare.« In septimae praefatione: »Afflictos poenis et vexationibus . . . exaudire dignetur.« Praeprimis vero contestationis quintae missae verba adhibet, quae sequuntur: »Nullae quidem nobis adhuc citharae personant. Sancti tui, qui bestiam saeculi hujus concordia virtutum perseverante vicerunt. (Hic verbum deesse, vel particulam qui abundare ait). Nullum de nobis Moysi canticum, qui inter fluctus adhuc istius saeculi volutamur. Nulla vox angelorum nisi forte laudare nos possunt, (hic possumus legendum esse autumat) cum Filii tui dilectissimi corpus sacramus et sanguinem, sed pia cura pro populo et sancta pro salute plebis oratio et mens cultui intenta divino, si non potest majestatem tanoperis explicare, nititur tamen usum concessi muneris frequentare.« Ex his certissime censet, cum conit fecta est liturgia, adhuc viguisse persecutiones, Christianos Judaeis aequiparari, Babylonica vel Aegyptiaca captivitate detentis, fideles majestatem cultus divini explicare, hoc est publice sacris vacare, Deumque angelorum, hoc est alta voce laudare non potuisse.

Verum neque nos neque alii in allatis verbis ea vidimus, quae detegere sibi visus est vir caeteroquin benemerentissimus, neque nisi subtilitates venari vimque textibus inferre velimus, videre possumus. Captivitates Babylonica et Aegyptiaca hic loci vitae praesentis tantum figurae sunt, in qua nobis Deum sicut in illa beatissima futuri saeculi requie laudare non est concessum. Nihilo secius tamen nitendum esse monet liturgia, ut quod possumus id saltem praestemus. Nondum quidem nobis resonare citharas, coelestis nempe Jerusalem, sanctos nondum Moysi canticum nobis decantare, qui adhuc fluctibus [Col. 0859] hujus vitae jactamur. Sancti nimirum locum Moysis hic tenent et cum populus nondum mare hujus saeculi transierit, nondum pericula evaserit, triumphalem hymnum de nobis decantare non possunt. Nondum ita pergit contestatio, angelorum coelestes voces audiuntur, quae nos de parta victoria laudent, nisi forte nos laudare possunt propter eximium ac divinum plane opus quo fungimur, angeli qui sacrosancto sacrificio astant. Digne igitur opus Dei non possumus conficere neque majestatem tanti sacrificii explicare, hoc est verbis exponere atque extollere; nihilominus frequentare usum concessi muneris nitamur oportet, ne Deo cultus, populo gratia desit. En manifestum loci istius sensum. Quod ad alterum utrumque attinet, fatendum est ad persecutiones et perversionis periculum inde exortum respicere, maxime cum in septimae missae praefatione inter diversos ordines, pro quibus Deum exorat sacerdos, nulla adhuc Christianorum principum mentio fiat. Nihil tamen inde sequitur, nisi quod partes quaedam liturgiae antiquissimae sint et persecutionum tempore conscriptae; nullo tamen modo legitime inde concludas, formam istam liturgiae integram, qualem exhibet exemplar Reichenaviense ad ejusmodi tempora referendam esse. Nam et in missis Mabillonii ambabus similia prosunt [(8) 1Kb] , cum tamen harum missarum epocha certissime multo magis adhuc deprimenda sit. Denique nec saeculo V deerant persecutiones ab Arianis barbaris motae, nec perversionis periculum inde exortum.

His praestitutis vix operae pretium erit, fusiori calamo ea perstringere ex quibus Mone speciatim ad primam et celebratissimam in Galliis Ecclesiae calamitatem allegata verba referre studuit. Vix enim sunt, quae in omnibus persecutionibus facta non fuerint, vel nonnisi mutata lectione contortisque interpretationibus ad editoris sensum inflecti possint. Tot sunt denique documenta sequioris aetatis eaque manifestissima, ut in his diutius immorari non conveniat.

Habes praeprimis formulas dogmatum, quae a saeculi II vel III, non dico doctrina, loquendi tamen modo discedant. Vox Triadis vel Trinitatis vix non in quavis pagina occurrit, cum ejus usus saeculo Ecclesiae III parcus admodum exstiterit: prima vice apud Antiochenum Theophilum, postea vero apud Tertullianum invenies. Tertiae missae collectio Nicaenum exhibet his verbis: »Filium cum Patrem semper exstantem, omnia saecula consubstantialiter et aequaliter dominantem.« Contestatio vero ejusdem missae Spiritum sanctum dicit ex Patre et Filio mystica processione subsistentem. Haec vero additio ad symbolum facta est eo tempore quo incurrentes barbari Arianae factioni dediti Gallias et Hispaniam devastabant, ut adversus eorum errorem Spiritus sancti divinitas definiretur, inter omnes prima synodus Galleciensis anni 447 ejusmodi additamentum adhibuit. Proinde ante saeculi V initium vix ejusmodi controversia in Galliis mota fuisse videtur et vix in publica liturgia ejusmodi formula adhibita; imo antiquissimum forsan ejusmodi formulae monumentum in nostris missis adesse, postea apparebit.

Nos, nisi fallimur, ex quibusdam illius quintae missae contestationis verbis alterum momentum detexisse nobis videmur, ex quo perspicue satis sequatur, non ante saeculi V initium conscriptam fuisse liturgiam nostram. Nimirum ait liturgus, hominem utpote limum indignum quidem esse, qui Deum laudet, sed ipsum Deum huic limo mentem immortalem inspirasse, legem prophetasque dedisse, hoc limo Salvatorem in cruce triumphasse; denique addit: »Quid loquar, ad tuorum cineres martyrum torqueri incorporeas potestates: urit hic limus, quos flamma non tangit; torquet favilla, quos ungulae poena non invenit; auditur gemitus, quorum tormenta non cernimus.« Haec sane videntur ad facta quaedam spectatissima, quae liturgiae tempora praecesserint, pertinere. Vix enim post generica illa, quibus hominis dignitatem extulerat, tam speciale factum retulisset auctor liturgiae, nisi ejusmodi fuisset, quod exiguo ante conscriptam liturgiam tempore omnium animos perculisset. Atqui similia apud Gregorium Turonensem reperimus qui l. II De gloria martyrum, c. 30, de miraculis sanctissimi martyris Juliani disserens, narrat quae sequuntur: »Energumeni vero cum advenerint, plerumque evomunt in sanctum Dei convicia, cur sanctos alios ad sua convocet festa, ipsosque nominatim confitentes eorum fatentur virtutes et merita. Aiunt enim: Sufficiat tibi, Juliane, nos propria virtute torquere. Ut quid reliquos provocas? Quid invitas extraneos? Ecce Martinum Pannonicum inimicum jugiter nostrum, qui tres a nostris cavernis repulit mortuos. Adest Privatus ex gabalis, qui oves suas barbaris, nostra instigatione commotis, tradere noluit. Advenit Ferreolus collega tuus ex Viennensibus, qui nobis in te supplicium, incolis praesidium misit. Quid Symphorianum Aeduum, quid Saturninum vocas Tolosanum? Aggregasti concilium, ut nobis ingeras infernale tormentum. Haec et his similia dicentibus, ita sanctos Dei humanis mentibus repraesentant, ut nulli sit dubium eos inibi commorari: multi tamen ab his infirmi curantur et sani recedunt.« Energumenum narrat [(9) 1Kb] coram Juliani reliquiis »percussis palmis coepisse debacchando clamare vel dicere quod martyris Juliani virtute exureretur,« postea vero tactu pignoris sacri fuisse liberatum. Porro cum Turrone [(10) 1Kb] reliquiae Juliani deferrentur ad basilicam in ejus honorem exstructam, conquestum energumenum, quod Martinus Juliano se junxerit. Jam vero quam crebro haec acta sint, ex iis conjicere licet, quibus narrationem hanc conclusit Gregorius: »Jam exinde tempore procedente quanti ibi energumeni, frigoritici vel diversis morbis oppressi martyris virtute sanati sint, nec nomina retineri, nec numerus potuit colligi.« Atqui ipse Julianus sub Diocletiano martyrium subiit; haec porro omnia in ejus basilica Brivatensi acta sunt, quae, ut ex ipso Gregorio [(11) 1Kb] conjicere licet, eo tempore exstructa est, quo Burgundiones in Galliam vix irruerant, saeculo igitur V ineunte.

Haec ipsa nos movent, ne cum Cl. J. G. Mueller, professore Hildesiensi, qui caeteroquin Moniana sphalmata egregie ac iisdem fere ac nos rationibus solvit, liturgiam nostram in alteram saeculi IV partem referamus. Nam et ea quae ex Juliani Vita retulimus, et ea quae de Spiritus sancti processione habentur ejusmodi libelli aetatem non admittunt. Accedit denique character codicis, quem Cl. Mone, hac in re judex competens, partis mediae prioris saeculi V esse evicit. Nempe missa S. Germani adjecta eodem fere charactere scripta est ac codex canonum Darmstadianus anni 535, neque junioris aetatis esse potest, cum seriores codices jam in multis divergant. Character vero decem missarum saeculi IV esse posset, nisi d minus occurreret unde in priorem partem saeculi V reponendum esse, jure censet.

[Col. 0861] 1-4. Ex decem primis missis.---5, 6. Ex missa S. Germani Antissiod.---7. Orationes additae mane saeculi VI.---14-18. Ex decem missis.
[Figure: [Manuscript] 42Kb]

[Col. 0863] Quo semel statuto, missas nostras, si forsan minutissima quaedam excipias, antiquissimum Gallicanae liturgiae monumentum esse exsurgit. Nam missa Gothico-Gallicana, a beato Joanne Maria cardinali Thomasio [(12) 1Kb] edita, post annum 687 reponenda est, cum S. Leodegarium hoc ipso anno mortuum commemoret, et saeculi VIII ineuntis esse videatur. Alterum Sacramentarium Gothico-Gallicanum, quod Mabillonius Museo suo Italico inseruit [(13) 1Kb] , saeculi VI exeuntis vel VII ineuntis est, cum Martinum et Benedictum in canone recenseat et B. Sigismundum, a. 523 ab Arianis occisum, celebret.

Praeter venerandam antiquitatem, traditionis ecclesiasticae monumenta, quae hac nostra liturgia continentur, celebranda sunt, quae ex dictis ad saeculi V partem priorem referenda sunt. Habes missae sacrificium [(14) 1Kb] , orationem pro defunctis [(15) 1Kb] , cultum sanctorum [(16) 1Kb] et reliquiarum [(17) 1Kb] , poenitentiae sacramentum [(18) 1Kb] , missae fructum pro defunctis [(19) 1Kb] . Quod vero imprimis notandum, transsubstantiationis documenta insignia prosunt. Missa tertia Deum invocat, »ut suae potestatis sanctificationem largita, haec oblatio in Christi corpore et cruore conversa proviciat«; porro, »ut his creaturis altario tuo superpositis spiritus sanctificationis infundas, ut per transfusione caelestis adque invisibilis sacramenti panis hic mutatus in carne et calex translatus in sanguine sit totius gratia,« etc. Quarta denique missa, »ut fiat nobis legitima eucharistia in transformatione corporis et sanguinis Domini.« Haec sane vox transformationis non ut apud nos fieri assolet, de mutatione formae cujusdam exterioris tantummodo est interpretanda. Nam forma, , apud antiquos idem valebat atque , praeeunte Apostolo, qui Phil. II, 6, ait Christum, cum in forma Dei esset, formam servi accepisse. Quare Patres non raro utramque in Christo naturam formae appellatione designarunt [(20) 13Kb] unde et Psellus: .

Denique de ipsa methodo, qua cl. Mone textum typis excudi curavit, haec praenotanda sunt, quae ipse monuit. Vetustum comma, quod cifrae J simile est, moderno signo reddidit. Interpunctionem, quam dicunt, codicis retenuit; quae cum a nostra mirum quantum divergat, signa potius cantus quam dividendi sensus videntur. Missarum numerum uncis inclusum et litteris cursivis impressum ipsemet addidit, similiter et orationum nomina ad instar Sacramentarii Gothici apud Mabillonium. Tituli vero orationum et numeri missarum, qui in codice superstites exstabant, majoribus et stantibus characteribus redduntur. Foliorum codicis numerus in margine additur et cujusque folii finis verticali lineola indicatur. Notas Moneanas, quantum fieri oportuit, retinuimus, pauca addidimus.




[Col. 0863]
MISSAE GALLICANAE UNDECIM A F. J. MONE ARCHIVIO MAGNI DUCIS BADENSIUM PRAEFECTO DETECTAE. (Lateinische und Griechische Messen ans den zweiten bis sechsten Jahrhundert herausgegeben von Franz Joseph Mone, Archivdirector zu Karlsruhe.) (C)



(MISSA I.)
[Col. 0863]

(ante orationem dominicam) . . . cato sancto nomine suo iubeat liberari et iam eos nostris praecibus adiuuemus. qui ignorantes adhuc iter uerum a diabulo in erroribus saeculi detinentur. ut omnes agnitione [Col. 0864] suae maiestatis inluminet per Jhesum Christum dominum nostrum cujus mandata retenentes [(21) 1Kb] oramus et dicimus.

(post orationem dominicam.) Libera domine libera nus ab omni malo. et constitue nos in omni opere [Col. 0865A] bono [(22) 114Kb] qui uiues et regnas cum patre et spiritu sancto in secula seculorum. amen.

(post communionem.) Spirita- || li esca haustuque recreati [(23) 1Kb] omnipotentem deum patrem debita gratiarum actione ueneremur per dominum nostrum Jhesum Christum filium suum uiuentem manentemque secum cum spiritu sancto in aeterna saecula saeculorum. amen.

(collectio.) Exaudi nos Deus pater omnipotens et praesta quae petimus per dominum Jhesum Christum filium tuum qui uiuet [(24) 1Kb] regnat deus in saecula seculorum [(25) 1Kb] .

(benedictio.) Sit domine meseratio tua digna misericordia uox petentum cunctus [(26) 1Kb] || respiciens jn singulus non repelles. hoc uotiuum nobis faciens. [Col. 0865B] quod necessarium esse cognusces. ne aliut nostra intemperantia studeat petere. quam tua praesciat potentia conuenire. p. d.



(MISSA II.)

(collectio.) Deum fidelium saluatorem, conseruatoremque credentium. deum aeterne. inmortalitatis auctorem. fratres dilectissimi. unianimiter dominum depraecemur. ut nobis pietatis suae dono spiritali || misericordiam indeficienter imperciat p. d.

(collectio ante nomina.) Deus qui pro magnitudinem tuam per uniuersa deffunderis et ubi [(27) 1Kb] tamen totus adsistis. discriteus [(28) 1Kb] omnium uoluntatis qualitatebus locis temporibus adque personis. uotorum omnium capax. propiciatus exaudi. dum ad cunctus adspices foues [(29) 1Kb] omnebus misereris. p. d.

[Col. 0865C] (post nomina.) Recitata nomina dominus benedicat et accep- || ta sit domino uti huius oblatio. nostrisque praecebus intercessio suffragetur. spiritibus quoque karorum nostrorum laetis sedibus conquiiscant. et primi [(30) 1Kb] resurrectionis gaudia consequantur. p. d. nm.

(ad pacem.) Exaudi nos deus salutares [(31) 1Kb] noster. et in consortio nos diuinorum sacrificiorum dignanter admitte. hac [(32) 1Kb] pacem tuam benignus largire. p. d.

(contestatio.) Dignum et iustum est. equum et iustum est ut te sancte pater omnipotens aeterne [Col. 0866A] deus. omnibus locis. omnibusque temporibus. per omnia momenta ueneremur. tibi supplices simus. tibi deferamus praecis [(33) 1Kb] , te totis stodiis et effectibus [(34) 1Kb] adoremus. deus qui ultra omnibus [(35) 1Kb] uirtutis. ultra omnis es potestatis. deux uniuersorum arbiter. judex secretorum. quem caeli et terra. quem angeli || et archangeli. quem throni et dominationis. quem cherubin. et serafin. incessabili uoce proclamant dicentes. SS. SCS. SS.

(contestatio.) Dignum et iustum est. nos tibi gratias agere domine deus per Xpm Jhm filium tuum. qui cum deus esset aeternus. homo fieri pro nostra salute dignatus est. O unice singulare. et multiplex saluatoris nostri mysterium. nam unus idemque et deus summus et homo perfectus, || et pontifex maximus. [Col. 0866B] et sacrificii sacratissimum. secundum diuinam potentiam creauit omnia. secundum humanam conditionem liberabit [(36) 1Kb] hominem. secundum uim sacrificii expiauit conmaculatus [(37) 1Kb] . secundum jus sacerdocii reconciliauit offensus. O unice redemptionis. mysterium singulare. in quo uetusta illa uulnera. nova domino [(38) 1Kb] medicina sanauit. et primi hominis praeiudi- || cia. salutares nostri praeuiligia resciderunt ille concupiscentiae exagitatus stimolis. hic oboedientiae, confixus est clauis. ille ad arborem manus incontinenter extendit. iste ad crucem pacienter abtauit. ille uoluptate inlecitus gustus explebit. iste cruciatu indebite dolores [(39) 1Kb] afflictus est. ideo merito poena innocentiae facta est absolutio debetores jure. etenim obnoxii demittuntur debita || [Col. 0866C] quae pro eis ille qui nihil habebat absoluit. quod singulare mystirium. non solum homines in terris. uerum etiam. angeli uenerantur in caelis. cui me [(40) 1Kb] .

(post sanctus.) Uere sanctus. uere benedictus dominus noster Jhs Xps filius tuus [(41) 52Kb] . qui pridie.

(post mysterium.) Domini ac dei nostri sempeterni gloriam depraecemur. orantis [(42) 1Kb] uti hoc sacrificium tua benedictione. benedictas et sancti spiritus tui rore perfundas. ut accipientibus uniuersis. legitima sit eucharestia [(43) 1Kb] per Jhm Xpm filium tuum deum ac dominum conseruatoremque nostrum. cui [Col. 0867A] est aput te domine cum spiritum sanctum [(44) 1Kb] regnum sempiternum perpetua diuinitas in saecula seculorum amen [(45) 1Kb] .



(MISSA III.)

(collectio.) Omnipotentem deum in trinitatem [(46) 1Kb] uenerabilis subsistentem patrem diuinitatis. auctorem. filium cum patrem semper extantem omnia saecula. consubstantialiter et || aequaliter dominantem. fratres karissimi [(47) 1Kb] . dilectionis plinitudinem depraecemur. ut sinsus nostri terrensis actibus segregati. illi inseparabiliter. copolentur. a quo se intellegunt. accepisse quod uiuunt. et cum auctore suo se humiliando. mens deuota subdederint reparatur noster exaltet. inclinata. maiestatis potentiam quos redemit. p. d.

[Col. 0867B] (ante nomina.) Deus qui exuberantem fontem misericor- || diae. tardus ad uindicta [(48) 1Kb] . celeriter ad ueniam. quem peccatorum nostrorum non ignorantia reuocat. sed patientia clementer expectat. propiciosa a [(49) 1Kb] nobis te indulge. intellectum. dilige dilectum inrepraehinsibiliter. emitari. ut uitantis. qui morimur ualeamus accidire [(50) 1Kb] te praeuio quo uiuamus. p. d. nm.

(post nomina.) Propiciatorem nostris facinoribus fratres amantissimi uene- || rabiliter supplicis exoremus. ut recitatis nominibus defunctorum [(51) 1Kb] dignanter munera respiciat offerentum. ut suae potestatis sanctificationem [(52) 1Kb] largita. haec oblatio in Xpi corpore et cruore conuersa proviciat, defunctis ad requiem fiat. offerentibus ad mercidem [Col. 0867C] maniat. sumentibus ad salutem, p. d. nm.

(ad pacem.) Deus uniuersalis creaturae dominatur [(53) 1Kb] et conditur. quem agnuscere lux est. et colere salus || desiderare corona est. suscipere humilitatis nostrae libenter. et tribuae diuinitatis tuae dignanter indulta. ut qui munira tui honoris offerimus. culpae nostrae debita non luamus. depraecantes ut quicumque junguntur ad osculum. magis inlegentur [(54) 1Kb] affectu teneantur [(55) 1Kb] hoc pectore quod ore profertur. p, q. I. Xm.

(contestatio.) Dignum et iustum est. uere equum et iustum est. nos tibi gratias agere omnipotens. aeterne deus, || pater unigenite spiritus sancte. ex patre et filio mystica processione. subsistens. una [Col. 0868A] eademque in sanctam trinitatem trium personarum substantiam. coaeterna essent et non discreta concordia. aequalis potentia. uoluntas unita. ipsa apud se permanens. ante tempora uniuersa uel saecula nihil ultra se habens. nihil intra se nesciens. cuncta supereminens. et se cunctis infundens, loca continens. et locis excedens. nullius || indigens. et omnia complens. sermone ineffabilis. uirtute efficax. etsi uoce non capax solo praecepto potentiae. caelum terram maria cum suis formis in generibus procreasti. sed inter reliquas animantium creaturas et [(56) 1Kb] peculiarius in tua laude uiuerint [(57) 1Kb] hominem ad imaginem in similitudinem beatissima trinitatis condedisti ut conlocatus in suauitate paradyssi creaturi seruiens, creaturis reliquis imperarit. || et [Col. 0868B] tibi fedeliter famolando haberit in aliis generibus dominatum. sed culpa [(58) 1Kb] praeuarecatione admissa. homine proiecto. de uita paradissi successit mors de poena. peccati. et iacebat in tenebris, tuae lucis. iussa contemnens. inter hoc nullus erat. qui caeco lumen ostenderit. postramanuu [(59) 1Kb] porregerit [(60) 1Kb] . exoli patriam redderit. sepulto uitae munera reformarit. tu autem climens et conditor condo- || lens tuo homini praeualuisse. culpam peccati, ut iacens potuissit erigi. ad illum inclinata potentia discendisti. in hoc enim personam [(61) 1Kb] unigeniti fili humana [(62) 1Kb] carnis absoluit. et quod omnipotens dedit per pietatem humilis reformauit formis. igitur digne proferat. quod indignis praestetit diuinae clementiae. et deum admirabiliter. uniretur divinitas. et [Col. 0868C] homini per deo trebuetur aeternitas [(63) 1Kb] , cui me.

(contestatio.) Dignum et iustum est. uere equum et iustum est. et sanctum est. nos tibi gratias agere. domine sancte pater omnipotens aeterne deus. praecem fundere te confetiri. in tuis laudibus gloriari. qui omnem [(64) 1Kb] uerbum. iubes sapientia. sapientia disponis uirtutem. [(65) 1Kb] confirmas, rationem dispensas, digne igitur ac iuste. te laudare quem omnis angeli cumlaudant, et astra mirantur, maria be- || nedicunt, terra ueneratur. ininferna [(66) 1Kb] suscipiunt, cui cyruphym et seraphym non cessant. clamare dicentes:

(post sanctus.) Benedictus deus et clementi proposito. pro erudiendis [(67) 1Kb] . mortalitatis nostrae facinoribus, [Col. 0869A] infertis [(68) 1Kb] ipse [(69) 1Kb] etiam unigenitus pro parte quae [(70) 1Kb] caro factus est. abitus [(71) 1Kb] est. mortalis ultro se subdens ludibriis. et colomna sui corporis, dilectionis nostrae ruinas fulcirit || ac sui casus condere [(72) 1Kb] hostes arma conterens forciore rubore [(73) 1Kb] quam ecclesiam ruiramus [(74) 1Kb] erigit. p. d. Qui pridie.

(post secreta.) Recolentes igitur. et seruantes praecepta [(75) 1Kb] unigeniti. depraecamur pater omnipotens. ut his creaturis altario tuo superpositis spiritus sanctificationis infundas, ut per transfusione caelestis. adque inuisibilis sacramenti. panis hic mutatur, in carne [(76) 1Kb] , et || calex translatus in sanguine [(77) 9Kb] , sit totius gratia, sit sumentibus medicina. p. d.



(MISSA IV.)
[Col. 0869B]

POST PROFETIAM [(78) 1Kb] . Dum profitica dicta, nostrae deuotionis cometamur obsequiis. et benedictionem reddimus gratias, et uecessitudinem pro uisitatione desoluemus, et quia omnipotens plebi suae fecit in domo Dauid cornu erecturus. et gaudio adsignans, post spacia temporum, uaticinia profetarum, gressusque nostros. || et uia paces dirigens, et salutes p. d. nm. Ihm. Xpm.

VI. [(79) 1Kb] (praefatio.) [(80) 1Kb] Unum deum patrem et filium hac spirito sancto, diuisis personarum nominibus, indiuisa diuinitate confessi. fratres. karissimi. totis mentibus depraecemur, ut in omni loco. uel tempore, cuncti fidem rectam uitam habiant innocentem, [Col. 0869C] auctorem conditionibus suae [(81) 1Kb] ac redemptiones agnuscant resurrecturus se, ac secundum sua opera iudi- || candus intellegant. et quia ex uiciate naturae, contacto nostrae uoluntatis habit fragilitas, ut laedatur suae benignitatis praestit pietas ut placetur. p. d. nm.

(ante nomina.) Deus cuius tam inmensa est. bonitas, quam potestas, praesta quod iustis polliceris. accepire quod reis minaris, euadere, ueraciter te credere, rationabiliter confetiri, salubriter conuersari [(82) 1Kb] , sit quies. adridat, || te colere, si timptatio ingruat non negare, temporariae uitae, necessariis abundare. aeternis gaudiis non carere p. d.

[Col. 0870A] (post nomina.) Sanctifica tua omnipotens deus ea quae a te ordinata sunt, plagabilitate dignatur. libens suscipe. quod offeremus, et clemins indulgeat, quod laetamus, sanctorum tuorum nos gloriosa merita. ne in poena [(83) 1Kb] ueniamus. excusent, defunctorum fedilium. animae quae beate- || tudinem [(84) 1Kb] gaudent, nobis opetulentur, quae consolatione indigent, ecclesiae praecibus. absoluantur, quorumque oblatio, quorum ante altarem [(85) 1Kb] tuum, nomina recitantur. ita sit in tuis oculis placita, ut illis sit in beneficiis copiosa p. d. nm.

(ad pacem.) Dona nobis domine deus noster, in custodienda. pacem tuum donum, tuumque depositum custudire, et sic in nominibus sequi quam ipsi [(86) 1Kb] , || jubias. et trebues caritate, ut in aliquibus [Col. 0870B] culpas noueremus odisse. non animas, finem optare crimine, non salute si cunctis, concordia sit amori. ut discordia. nec inferre ulli liceat. nec referre p. d.

(contestatio.) Dignum et iustum est. omnipotens pater. tibi semper gratias agere, te super omnia diligere, pro omnibus te laudare, cujus munera [(87) 1Kb] cunctis homenibus. imaginis tuae, dignitas concedetur. in natu- || ra. aeternitatis facultas dignatur. in anima libertas arbitrii praestatur in uita filicitas baptismi offertur. in gratia hereditas. caeli promittetur in innocentia. utelitas remedii seruatur. in paenitentia bonitatis ueniam. [(88) 1Kb] iniquitatis poenam. proponetur. ut habundantius in omnes homines dei pietas, nec in militia uellit degenere [(89) 1Kb] quos condedit, [Col. 0870C] nec in ignorantia perire. quos docuit. nec in supplicio permanere quos diliget. nec a regno discedere || quos redemit, ante cujus conspectu. [(90) 1Kb] omnes angeli non cessant clamare dicentes. SSS.

ITEM CONTESTATIO. Dignum et iustum est. nos tibi semper gratias agere, trinitas deus. cujus nos potestas uerbo creauit, per [(91) 1Kb] mereto nostro offensa damnauit, per filio [(92) 1Kb] pietas liberauit. per baptismum et paenitentia. ad caelos uocauit. cui m. omnes. SS.

POST SANCTUS DICES. Deus qui nos caelestium numquid hymnum tibi uis offerri sed meretum et [Col. 0871A] sacrum, angelorum tam || loca tenere quam carmena dona qui supernarum uirtutum concentum. in tua praedicationem [(93) 1Kb] sumemus etiam superiores uitae affectum. ex correctione. sumamus. illa domini nostri Ihu Xpi que in memoria [(94) 1Kb] passionis suae tradedit uerba dicturi p. d. Qui pridie.

COLLECTIO. Deus Abraham. deus Isaac. deus Jacob deus et pater domini nostri Ihu Xpi tu de caelis tuis. propitius affauens. hoc sacrificium nostrum. indullentissima pietate prosequere. discendat || domine plenitudo. magistatis. diuinitatis, pietatis. uirtutis, benedictionibus [(95) 1Kb] et gloriae tuae. super hunc panem. et super hunc calicem. et fiat nobis. legitima eucharistia in transformatione [(96) 1Kb] corporis et sanguinis domini. [Col. 0871B] ut quicumque et cotienscumque ex hoc panem. et ex hoc calice libaberimus. sumamus nobis. monimentum, fidei. sincerem dilectiones. tranquilla [(97) 1Kb] spem resurrectionis. adque immortalitatis aeterne in tuo filique tui. hac . . . .



(MISSA V.)

(contestatio.) res gratiae debitores, iugi continuatione [(98) 1Kb] , ueneremur, seu cum publica praece sacra adolemus altaria, siue cum secretis mentium penetralibus ineffabilia dicta quae feceris, aestimantes tacito fouemus adfectu, justae enim uox [(99) 1Kb] tuae rex gentium. quis non timebit. et magnificabit nomen tuum. nullae quidem nobis adhuc cythare personant. sancti tui. qui bestiam saeculi hujus. concordia uirtutum perseverante uicerint [(100) 1Kb] || nullum [Col. 0871C] de nobis Moysi canticum. qui inter fluctus adhuc istius saeculi uolutamur. nulla uox angelorum nisi forte laudare nos possunt, qui adesse nobis possent, cum fili tui dilectissimi corpus sacramus et sanguinem, sed pia cura pro populo. et sancta pro salute plebis oratio. et mens cultui intenta diuino si non potest maiestatem tanti operis explecare, nititur tamen usum concessi muneris, frequentare, quis enim || possit perfuncturio sensu, diuina tua praeterire munera, tu corruptibili. limo lutoque solubili spiritu [(101) 1Kb] uitae insufflare dignatus es, hominem fecisti esse quod limos est. [(102) 1Kb] materiamque mortalem, ad imaginem similitudinemque tuam spiritali uiuificasti uigore naturae, ut pigram [Col. 0871D] humum hebetemque limum igneus uigor. intus animaret. agilisque motu uenae tepentis. caro nostra uiuesceret, quid sumus. et quantum eruemus || huic limo leges. huic limo profetarum oracula [(103) 1Kb] angelorum ministeria militarunt, huic limo ipse dominus Ihesus [Col. 0872A] labores miseratus humanos. cruce sui corporis triumfauit, quid loquar ad tuorum cineres martyrum torqueri incorporeas potestates, urit hic limus quos flamma non tangit, torquet fauilla quos ungulae poena non inuenit. auditur gemitus quorum tormenta non cernimus, et haec quam magna parui laboris prae- || mia, infilex uoluptas quod eicit misera caro. quid sibi inuidet. de caelo se reuocat, et luto reddit. nec hoc mirum si terra praeponderat. sed quia tu domine deus pater omnipotens. in tui unigeniti leuatus corpore caelum nos separare [(104) 1Kb] iussisti. ne quaeso. patiar ui perire, nobis misericordiam tuam satis sit quod inclusa corpore anima in leges misera transit alienas generisque poena communi pro errore unius est persoluta || amiserimus certe [Col. 0872B] proerogatiuam naturae non amittamus redemptionis tuae gratiam, mercem igitur domine tuam tibi serua, quam fili tui dilectissimi tibi corpore conparasti, nihil huic carni debemus et sanguini [(105) 1Kb] jussumque dominicae redemptionis. ut quemadmodum scriptum est. simus eius qui a mortuis resurrexit, merito tibi.

ALIA CONTESTATIO. Dignum et iustum est. aequum et iustum est, nos tibi gratias agere || sancte pater omnipotens deus qui quamuis magnitudinis tuae meritum digno sermone non ualemus attingere, laudis tamen debitum libentissime confitemur, cujus nomen inuictum regit caelum, terram maria, et cum ex te omnia tu in omnibus inueniris, es enim tam excellens. ut celsa possedeas, tam dignabilis ut [Col. 0872C] terrena non deseras, sic etiam pius ut nec inferis desis, namque cum totus semper et ubique sis, clementia maiestatis tuae, || nota sideribus patefacta terrenis apud inferos manifestata perclaruit, quia miseratione qua polles. sic fidem credentium pascis, ut hoc tam copioso profetarum numerum [(106) 1Kb] spiritus sanctus semper operatus sit, nec discrepans. alter ab alio sed potius deum unum et dei dona. omnis profetia consona voce testetur, ut eo sit nobis manifesta fides. qui abundantius profetarum numero et testimonio perhibetur. incrementum ma || ius habitura credulitatis [(107) 1Kb] intentio cum conlatis, hinc et inde fidei membris plenitudo corporis inuenitur. nec frustra in nobis per saecula nuntiantur, uidelicet [Col. 0872D] ne inopinantibus accederet caeleste beneficium. et difficile ignorantia crederet quod statim deberet, fides inluminata suscipere, traditis itaque legis ordinibus et inspiratis profetarum uocibus indicia cucurrerunt, ut cum caelesti beneficio gratularemur, [Col. 0873A] beneficiorum etiam || confiteremur auctorem qui dei clementiam uenerati praecolorata singula uideremus in Xpo, qualiter signa praemissa indicium mox futurae passionis ostenderent, ut captiuitatem generis humani triumphus passionis euinceret cum deus noster aduersarium mortis destruxerit qui mortis obtinuerat potestatem, cui merito.

OR. POST. SCS. Hic inquam Christus dominus noster. et deus noster qui sponte mortalibus || factus adsimiles [(108) 1Kb] per omne [(109) 1Kb] hunc aeui diem. inmaculatum tibi corpus ostendit. ueterisque delecti [(110) 1Kb] idoneus expiator. sinceram inuiolatamque peccatis exhibuit animam, quam sordentem rursus sanguis elueret [(111) 1Kb] , abrogataque in ultimum lege moriendi. in caelo corpus perditum atque ad patris dexteram [Col. 0873B] releuaret. p. d. nm. Qui pridie.

POST SECRETA. Addit etiam istud edictum. ut quotienscumque corpus ipsius sumeretur. et sanguis. || commemoratio fierit dominicae passionis, quod nos facientis Jhesu Christi fili tui domini ac dei nostri. semper gloriam praedicamus, rogamus uti hoc sacrificium tua benedictione benedicas et sancti spiritus rore perfundas, ut accipientibus uniuersis, sit eucharia pura uera legitima, per Jhesum Christum filium tuum dominum ac deum nostrum qui uiuet et regnat tecum cum spiritu sancto in aeterna saecula saeculorum amen.

ITEM ORATIO. Oremus deum nostrum ut oblationem quam . . .



(MISSA VI.)

[Col. 0873C] (oratio ante nomina.) . . . (po) pulo. adsto [(112) 1Kb] imperata seruicia. persoluenti sit saltim obidientia. pro meretum quia polloetur, conscientia. per reatum obteneatque ueniam quatrata confessio. quia amisit gloriam scelerata conuersatio. et quod in nobis stimolis carnalibus petolans culpa contraxit. purgent suspiria. per dolorem, quod perpetrasse caro cognuscetur uoluptate p. d.

POST (nomina) Offerentum nun- || copatione conpertamque etiam dantum. accipiendumque personas. nota uocabolorum. designatione, monstrauit ad delictam [(113) 1Kb] . praecum reuertamur officia, sperantes de potentiam trinitatis inminse ut et superstitum confirmi uota. et defunctorum laxit ergastola. ut [Col. 0873D] uiuis praestans gratiam. pariter et sepultis. et os [Col. 0874A] [(114) 1Kb] exaudiat cum inuocauerint. et illus quia condam inuocauerunt non condemnet p. d.

(ad pacem.) Exaudi nos deus pater omnipotens. et praesta que petemus. p. d. pax domini sit.

(contestatio.) Dignum et iustum est. te laudare trinitas deus, qui hominem tuum limi glotino. quoagolante constrictum. et ad imaginis tuae. speciem concordatium. liniamentorum officio nurmali ratione plasmatum. effeceras. de terra sidereum. de puluere sempeternum, nam spiritum tuum infundens protenus per mem- || bra turpentia. caluit sanguis in uinis. [(115) 1Kb] uigor in neruis. et ad caelestis creatoris [(116) 1Kb] imperio mox meruit. terra. animam. anima spiritum. spiritus rationem [(117) 1Kb] . cui cuncta. operis tui elementa conmittens, sicut eum plasmaueras [Col. 0874B] praestanciorem membris. ita uolueras esse sublimiorem et meretis. sed misire carnis. inlicebrosa uoluptate. flammatus concessa perdedit. dum inlicita concupiuit, nam dum dissimiles [(118) 1Kb] fieri. per edulia in- || terdicta contendit, accepit confertim [(119) 1Kb] pro aeternitatem mortim, pro edacitate ieiunium. pro praesumcione supplicium cunctisque mortalibus. conformis effectui meruit per culpam. quod non acceperat in naturam. sed formae tuae imaginis. miseratur. tibi doluit perire quod feceras. cum ille nescirit, se perdedisse quod dederas. igetur cum ipse captiuitates nescirit uinculum, tu raedemptionis || distenas [(120) 1Kb] modum. mittendum [(121) 1Kb] nobis. unigenitum tuum dominum ac deum nostrum Jhesum Christum. qui in se et per se nostrum nexus exsolueret. debetorum. [Col. 0874C] qui mortem nostram. sua morte prosterneret et uulneres sui cruore pariter lymfaque perfusus purgaret. baptismo martyrio [(122) 1Kb] coronarit. fieritque nobis praeuius in paradyso, raedemptor in tartaro doctor in mundo, inuitatur in caelo. cui merito.

ITEM CONTESTATIO. Dignum et iustum est. aequum et iustum est. hic et ubique tibi gratias agere domine sancte pater. aeterne deus. qui nos ex morte perpetua. adque ultimis inferorum tenebris euulsisti, materiamque mortalem luto solubili. congregatam filio tuo aeternitatique donasti, quis in laudibus tuis gratus relator, quis operum tuorum copiosus adsertor, te omnis lingua miratur, tuam cuncti || extollunt gloriam sacerdotes, tu chaos confusisque principiis, [Col. 0874D] et nantum rerum. caliginem sempiternam, admirabiles [Col. 0875A] formas elementis, stupentibus addidisti, cum solis ignibus tener mundus [(123) 1Kb] erubuit. et lunare commercium rudis terra mirata est, hac ne haec omnia nullus habitator ornaret, solisque rebus uacuis orbis intenderet, facta est de limo manibus tuis figura. praestantior. quam sacer ignis || intus animaret, pigrasque per partes agilis anima uiuesceret, scrutari non licet pater interiora mysteria, tibi soli operis tui nota maiestas, quid illud in homine quod pauidus artus. terraque uiuentem, clausus in uenis sanguis. interluit quod solutae corporum. species neruis rigentibus colliguntur, et in terris sola uisceribus. ossa redolescunt, sed unde tantum miseris bonum, ut filio tuo tibique si- || miles fingeremur, et aliquid de terra esse aeternum. beatae [Col. 0875B] maiestates tuae praecepta perdidimus, mortalesque rursum in terram ex qua ueneramus inmersi deflebamus, aeterna doni tui amissa solacia, sed tua multiplex bonitas. inaestimataque maiestas, salutare uerbum misit e caelo, quod humani corporis inmixtione concretum. perditas saeculi partes. et uulnera antiqua curaret, ipsum igitur omnes angeli cum multiplici. turba sanctorum. incessabili uoce conlaudant dicentes. SSS.

(post sanctus.) Hanc in excelsis gloriae tuae laudem supernarum creaturarum uoce resonante, nobis quoque famulis tuis cognitam fieri pietas tua uoluit, et haec praecunia sedebus celebrata. sidereis. magnificentiae tuae donum. non solum noscendam [Col. 0875C] famulis tuis. sed etiam himetandam [(124) 1Kb] patuerunt, Qui pridie.

|| (post secreta.) Respice igitur clementissime pater. fili instituta ecclesiae mystiria credentibus munera, a supplicantibus oblata et eroganda supplecantibus p. d. nm.

(ante orationem dominicam.) indigni quidem sumus nomina filiorum omnipotens deus sed iouente [(125) 1Kb] te [(126) 1Kb] domino nostro Jhesu Christo filio tuo. licet tripidantes tamen oboedientes, humili mente oramus et dicemus.

(post orationem dominicam.) Libera nus a malo nos- || tra libertas, quia tibi suli. licet augere merita. et demitti peccata. euacua nos uitiis. et reple nos uirtutibus, ut sanctificata atque auxta. sanctificet [Col. 0875D] corda dum creditur. deleat peccata dum sumetur, ut hic et in aeternum salui esse mereamur p. d. nm.

[Col. 0876A] (post communionem.) Refesti [(127) 1Kb] esca caelesti. poculo domini recreati deo patri omnipotenti laudes et gratias referamus p. d.

(benedictio.) Exaudi nos domine et praesta quae te petimus, pacem tuam || perfectam de caelis. da nobis hodie pacificum quoque hunc diem. et citeros dies uitae nostrae praesta pacem p. d. nm. [Figure: [Symbol] 1Kb] , [(128) 1Kb]



(MISSA VII.)

(praefatio.) Supplicantes. humili praece. dei patris, et domini nostri Jhesu Christi. maiestatem ubique dominantem. humili praece depraecemur, commemorationem facientes, pro omnibus epyscopis, praesbiteris diaconibus subdiaconibus omnibusque menistris suis. uti eos sancto spiritu regat. deuotum sibi ac dicatum || uirginum podorem. et continentium [Col. 0876B] propositum integrum in omnibus intemeratumque concedat uiduarum laboriosam. tolerantiam sua miseratione confoueat, orfanis quoque opem paternae pietatis indulgeat [(129) 1Kb] , misericordibus misericordiam largiatur, aegrotis medellam tribuat, ubertatem quoque terrae et frugum copiam sumministret, adflictos poenis. ac uexationibus. piasque omnium praeces exaudire dignetur p. d. [(130) 1Kb]

(collectio.) Exaudi nos deus pater omnipotens et praesta que petimus per unigenitum et primogenitom Jhesum Christum filium tuum dominum et deum nostrum uiuentem manentemque tecum. cum spiritu sancto in aeterna saecula saeculorum. amen

(ante nomina.) Oremus carissimi pro fratribus nostris. qui offerunt deo nostro spiritalia munera, [Col. 0876C] petentes ut oblationis illorum. accepto ferre dignetur. restituat illis. pro modicis || . . .



(MISSA VIII.)


(praefatio.)


Siderea de sede nitens bone conditur orbis,
te pietate probans non nostra hic crimina pinsas [(131) 1Kb]
expositas admitte preces, et iudice libra
mitior aequali non reddens pondere poenam,
errores ignosce gregis pastorque fidilis
ereptis obibus [(132) 1Kb] paradissi pabola reddas. p. d. n.


(collectio.)


Summe satur rerum, qui spinis cultor ad- || imptis [(133) 1Kb]
catholicae ecclesiae plantaria fida locasti,
[Col. 0876D] plecte [(134) 1Kb] oculos ad uota pius. age mente serena,
haec ut apostoleco fodeatur uinea rastro,
adridens foliis, uiuaci palmite uernans,
[Col. 0877A] ruscida fonte tuo, nullo cruciata uapore,
nutriat aeternus [(135) 1Kb] filici germine fructus,
fertiles [(136) 1Kb] , et placeat largo uindimiae [(137) 1Kb] partu.


(ante nomina.)


Adnuae [(138) 1Kb] rector opem, uultuque aduerte secundo,
quae damus acci- || piens, quod poscimus, ipse rependens;
et quamuis trepidet proprio mins tacta reatus [(139) 1Kb] ,
uel sacra reddentes commendet causa redimptus,
hoc speciale bonum tribuens, ut corde fidili
uiuamus domino, moriamur crimine mundo [(140) 1Kb] , p. d.


POST NOMINA.


Quod poscit diuinus honor, quod funus amantum
[Col. 0877B] obsequio reddente deo solemni [(141) 1Kb] tributum,
suppliciter dominum per uota gemella praecemur [(142) 1Kb] ,
ut quos culpa praemit, pietas miserata relaxit [(143) 1Kb]
|| atque interventu sacri libamini [(144) 1Kb] huius
uita superstitibus detur, indulgentia functis. [(145) 1Kb] p. d.


(ad pacem.)


Arbiter orbis, apex rerum, spis una reorum,
tardus uindictae, uiniae celer, inmemor irae,
qui loca perquiris, miseris ubi parcere possis
inuitans ad dona magis, ne crimina damnis [(146) 1Kb] ,
necte fidem populis, pacem serere [(147) 1Kb] pectora iunge
ut teneant animo, quod blanda per os- || cola produnt. p. d. nr.


[Col. 0877C] CONTESTATIO.


Dignum et iustum est, nos gratias tibi dicere dignas
summe deus semperque manens dominatur [(148) 1Kb] ubique,
et qui cuncta potens propriis animata figuris
artefice [(149) 1Kb] sermone facis, quique edita cernens [(150) 1Kb]
ante uidens rerumque creans [(150) 1Kb] per nomina formas.
[Col. 0878A] cum fierent, uox semen erat [(151) 1Kb] , nec distulit ortus
imperium natura sequens; mox spiritus oris [(152) 1Kb]
aethera curuavit sola ++), nec suetaequora fudit,
materiamque operis sola est largita uolontas
Ne defurme iugum similis portarit imago,
tigmine seruile latuit regnator [(153) 1Kb] Olimpi,
ut sua gentiles [(154) 1Kb] implerent coepta furoris.
Quis dolus Herodis, cum tristia bella moueret,
infantum, mandata neci? quos ubire raptus [(155) 1Kb]
uulnera suscipiunt paruis errantia membris,
uix habitura locum, saeuoque iubente thiranno
nasci poena fu- || it, cujus tulit impitus aeuum.
quem nesciuit agi, qui perdedit. o noua mortis
condicio, solus uitam pro fine subire.
et cum prima dies atque ultima sit simul una,
[Col. 0878B] posse magis quam scire mori. Quis lumine sicco
aut gemetu cessante queat memorare Pilati,
quod deflent elimenta, nefas? quod judice [(156) 1Kb] Christus
subdere pro mundi uoluit sua membra periclis,
ut carnalem [(157) 1Kb] malum caro soluerit et feros hostis,
cuius ab injenium [(158) 1Kb] || fluxerunt tela ueneni,
perderet antiqui lacrimosa piacola belli,
materia superante pari; nec criminis ultra
per subolem proderit [(159) 1Kb] onus. damnatio justi
libertas est facta reis. Da semina uerbi
per tua dona, colis [(160) 1Kb] signisque noualibus usa,
collegat ista manus te fructificante manipolus [(161) 1Kb] .
de quibus ipse tui conponas horrea caeli
[Col. 0878C] triticiamque fidem lulio pereunte coronis [(162) 1Kb] .
Per quem cuncta tibi, quae sunt caelestia, || semper
uirtuisque toas [(163) 1Kb] sacro modolamine carmen
angelorumque chorus resonant his uocibus hymnum:
quaesumus ut jubeas nunc nos audire canentes
et tibi sint placitae, laudes cum dicimus istas


CUI SS SS SS


(Contestatio.)


Dignum aequum ac iustum est, tibi nos piae [(164) 1Kb] clangere laudes,
[Col. 0879A] lux, uia, uita, decus, spis, fons, sator, arbiter, auctor
gratia, dulcido, sapientia, gloria regnum,
qui sine prin- || cipio praestas [(165) 1Kb] sine fine per eum [(166) 1Kb] .
cujus trinus apex statuit tria maxime [(167) 1Kb] rerum.
sol, luna, astra, polus radiarunt lumine mundum,
funs, pecus, herba, frutex terras uariauit honore,
piscis, concha, lapis, sal, murex aequora complet [(168) 1Kb]
sic hominem genitor finxisti ductile [(169) 1Kb] limo
atque reformasti post crimina fonte lauacri.
unde tibi merito rerum deus una triades [(170) 1Kb]
uocibus angelicis haec carmine sancta resultat || cui m.


[Col. 0879B] (post sanctus.)


Uere terribilis, sanctus, metuendus, amandus,
conditur, instructor, modiratur, tutor, operatur,
qui proprium genitum, per quem uirtutem paternam [(171) 1Kb]
tunc adoliscentes [(172) 1Kb] formasti exortia mundi,
mittere sede poli demum dignatus es orbi,
qui reparatur [(173) 1Kb] adest nostrarum animarum. p. d. n. qui pridie.

(post secreta.) Misirere domine supplecibus tuis. et peticionis humiliate || tibi plebis placatus intellege, moueat te ad misericordia, inmenens nobis te, deserente discrimen, aspice quaesomus. lacrimas nostras. ubertate fletuum. uix cadentis audi. singultebus. interpellata suspiria, et praesta in iudicio [Col. 0879C] liberos quos uides in confessione conpunctus. et quos aspices humilis per reatum. erictus munerare digneris in praemio, mitigans || . . .



(MISSA IX.)

(ad pacem.) . . . spirito sancto nomine, in conmunione, omnium. sanctorum remissionem. omnium. nostrorum. criminum. credemus domine quod haec nobis fessa [(174) 1Kb] credulitate poscentibus praestabis p. d.

CONTESTATIO. Dignum. et iustum, et aequum et iustum. est. nos tibi semper gratias agere. domine sancte pater omnipotens aeterne deus, qui in sanctorum tuorum patriarcarum Heliam famosissimo. dare dignatus es uatem discurrebat inter deum || et homines uirus legatus, castitatis balteo cinctus, ad [Col. 0880A] propiciandam diuinam potentiam. stabat fidelissimus seruus. redundabat cupiens. gens cernicatam, et inter dapsilis. dapes patriam neglixerat. jura unius mulieres inpudice, purtentuosae [(175) 1Kb] colebantur figmenta. et ad sacrorum uolumenum. legalia contemnebantur praecepta. conflagrat at Helias, supernum zelum accensus, || aduersus indometa [(176) 1Kb] plebem, mox imperat aelementis, caelos praecepit ac nubebus. ne ros darent ne pluuias, lugebat tellus steriles. ueduata rosceda prata. et terrena sacries pallebat ora ieiuna [(177) 1Kb] . placabiles exorat dinuo, et inbrium cataractae, reserantur. et aetherio a sacra jobet discendere ignem. ut inpuluta [(178) 1Kb] hostia. siderea uectat ad side ''' [(179) 1Kb] quid fuit inquid illum [(180) 1Kb] mirificum. summum- || que prodigio ut quod [Col. 0880B] prius pulsauerat. infernum. et morteferum. jam antrum defunctum, unicum filium suaeque matri reddedit uiuum. his uirtutebus septus, ad angelorum uita pergit serus. raptatur carruca flammegera. et igniis uallatis equis. uolat per astra. ascendit angelorum cuniis circumdatus, jn cuijus translatione unus testis est. Helisaeus gloriosum. || nunc fruetur chorum. [(181) 1Kb] conlaudat regem sedentem in tronum, merito.

CONTESTATIO. Dignum et iustum et. aequum et iustum est. nos tibi semper gratias agere, domine sancte pater omnipotens aeterne deus, tu in sanctis laudibus gloriaris, tu in caelis regnaris, tu agnus immaculatus tu pater [(182) 1Kb] sempeternus es filius, tu splendor sacrum, tu martyrum coronatur omnium [Col. 0880C] animarum protectur. orfanorum, || pastor. viduarum. gobernatur. caecorum inluminatur. peccatorum ueniam promissor captiuorum liberatur [(183) 1Kb] , languentium saluatur, mortuorum suscitatur. paradyssi plantatur, maris stabilitur. caeli et terrae fabricatur, gentibus intellectum, catecuminus ad baptismum prouocatur, presbiteris sacerdotium, episcopis apostolatum datum, tu domine caelestia possedes, terrestria iudicas, inferna suscitas, aeterna || moderaris, merito tibi domine omnes angeli. N. SS. SS. SS.



(MISSA X.)

Post proFETIam Deus sancte eclisiae constitutur, qui stans in medio discipolorum tuorum, uenerationis huius sacramenta docuisti, praesta ori meo [Col. 0881A] divinitatis gratiam ut quae acceptabilia sunt in laude tua verba labiorum meorum inueniant, inlumina faciem tuam super seruum tuum ut de meis oneribus absolutus, recte etiam tibi pro populo tuo rogaturus adsistam, p. dnm, nm. Ihm.

(collectio) || Misericors et miserator domine, qui si nobis quod meremur rependeris. nullum tuis dignum remissionibus inveneris, multiplica super nos indulgentiam tuam, ut ubi abundavit peccatum. gratia remissionis exuberet. [(184) 1Kb] p. d. [(185) 1Kb] .VII. [(186) 1Kb]



(MISSA XI.)


(De s. Germano episcopo Autissiodorensi [(187) 1Kb] .

(Collectio.) Unianimes [(188) 1Kb] . fratres karissimi domino depraecemur ut haec nobis sollemnitas beatissimi [Col. 0881B] patris nostri Germani episcopi. meretis inchoata ipso interueniente, plebi suae pacem tribuat, fidem augeat, corda pure- || ficit, lumbus accingat, et ianuam salutis. aperiat. p. d.

(ante nomina.) Exaudi nus domine sancte pater omnipotens aeterne deus, et meritis, siue intercessionibus sancti antestitis tui, Germani episcopi hanc plebem tuam tuae miserationis costudi. benignitate conserua, pietate saluifica. p. d.

COLL POST (nomina.) Oremus, fratres karissimi. ut hanc oblatio nostra. accepta sit domino. ut quos in honorem summi sacerdotis sui Germani episcopi uidet esse deuotus. ita sibi beneplacito esse concedat ut defunc- || torum spiritibus et requiem tribuat. et beatitudinem largiatur. p. d.

[Col. 0881C] (ad pacem.) Praesta domine ut intercedente sancto antestite tuo Germano, cuius hodie in conspectu maiestatis tuae beatitudinis gloriam dignis laudibus exultamus, ut omissis, odiis in pace, quia nobis daturi sumus, pura tibi ac pacifica corda nostra pandamus. p. d. pax domini sit.

CONTEstatio. Dignum et iustum est deus noster, uere dignum est, majestati tuae semper gratias agere atquae in laudibus, || tuis cum laetitia et exultatione sanctorum tuorum praeconia dicere; laudes adtollere eorumque jugiter exultare [(189) 1Kb] uirtutis, nam beatissimi, patris nostri, antestitis tui Germani episcopi. cuius hodie annua, ac praecipua dispositionis [(190) 1Kb] festa celebramus, cuius tantus erga te [Col. 0882A] fuit amor domine, tanta dilictio ut tam praesentes saeculi seductione calcata, ad futuram beatitudinem mirabile uirtute tetenderit nec potuerit peccatorum funibus inligari, aut gladiis, uel sagittis, antiqui, || hostis attingi, quem per luricam justitiae et scutum fidei, protectio tua, ouibus suis liberum ac securum fecerat. esse pastorem, pro quibus, utique obibus in elymosinis in ieiuniis, in uigiliis, omni tempore. constitutus, pastor egregius, mori potius desideravit. quam lupi rapacis potuerit in aliquo morsibus superari fuit etiam eclisiae iustissimus judex, sapientiae primus. spiritali instructione praecipuus, humilitate magnus, affabilitate, suauis. patientia fortis distrione necessa- || rius doctrinae. religionis pater, dilectione frater, fidei amicus, misericordiae proximus, [Col. 0882B] coepyscopus suos, oratione iuuit, consilio suppleuit. auctoritate monuit. praesbiteros diaconos omnemque clerum totaque [(191) 1Kb] plebem tuam domine uelut sua membra dilexit, erexit obpressos, indefessos fouit dissidentes fecit esse pacificus. discordes docuit seruare concordiam, reddedit caecis uisum, clodis gressum, febricitantibus medicinam. et occubatas, ab inmundissimis spiritibus animas || uelociter liberauit, quo igitur interueniente. supplicis [(192) 1Kb] tui pietatis [(193) 1Kb] tuae misericordiam postulamus. omnipotens domine, ut qui eius meritis aequari non possumus, psaltim [(194) 1Kb] peccatorum nostrorum ueniam consequi mereamur, angelica te exultatione laudantes, cui merito angeli et clamant dicentes.

[Col. 0882C] 1. . . . io . . . . . . . . . erat . . . nes peccamina se imparibus nostris. iniuste egemus iniquitatem fecimus omnia hereditates tuae dona perdedemus. Confusio nostrorum labe peccaminum: domus nostra aliginigenus [(195) 1Kb] hostis inuasit. subiecti facti sumus serui dominantibus nobis. addicti uinculo dilectorum [(196) 1Kb] : Conuerte nus domine ad seruiendum tibi. renovas tui operatione [(197) 1Kb] mandati. p. d. n.

2. Exaudi domine quaeso. gemitum populi tui: ne plus aput te ualeat offensio delinquentium. quam miseratio: semper indultu fletebus supplecantium. P. d. no.




[Col. 0883]
LITURGIAE GALLICANAE FRAGMENTA Litteris maximis in Ambrosiano palimpsesto scripta.
(Apud Maii, Script. vet. nov. Collect. tom. III, p. 247.)
(C)

[Col. 0883A] . . . . quis non diligat, cujus filium scit pro sui redemptione suspensum? Quis non metuat, quem scit in judicii majestate venturum? Debemus interim timere, quod dominus est; et amare, quod pater est: utriusque satisfactione subnexi [1 1Kb] , filiorum affectu, et servitute famulorum. Per Dominum nostrum.

Invitemos [2 1Kb] , fratres karissimi, redemptoris nostri serenus [3 1Kb] oculos, et benignus auditos.

CONTESTATIO. Dignum et iustum est, vere aequum et iustu [4 1Kb] est, nos ingenitae bonitatis tuae profunda laudare, domine sancte pater omnipotens aeterne Deus, qui detersis tenebris. . .

. . . . et in praesenti requiem, et in prima resurrectione participes. Per Dominum nostrum.

Praesta nobis, Domine, in domo tua sancta unanimitate [Col. 0883B] viventibus pacem habere quam tradimus, pacem servare quam sumimus [(1) 1Kb] . Maneat in nobis et sine osculis pax dummodo oscula sine pace non maneant. Per D.

Sancte Domine, semper tuis exorabilis, qui numquam pias tuorum praeces fidelium asperaliter [5 1Kb] intueris famulorum, orationem familiae tuae per. . . sanctae ecclesiae membra dispersae tutius soliditatis prospiritate [6 1Kb] , concorpora; et quod praecantium sollicitudine fuit varium, fiat donante tuae misericordiae liberalitate. . . . .

. . . . . Sine qualitate bonum, sine quantitate magnum, sine situ praesentem, sine ambitu omnia continentem [7 1Kb] , sine loco ubique totum, sine tempore sempeternum [8 1Kb] sine ulla sui mutatione mutabilia [Col. 0883C] facientem, nihili patientem. In hac ergo natura tibi patri spirituque tuo suoque conformis et consubstantialis unigenitus, abiectionem pulveris nostri, celsitudinem tuae maiestatis. . . . .

Debitas tibi omnipotens sancte pater referemus gratias, quia sive vivemus, sive morimur, tui sumus. Tu enim perditionis legem supra humanum genus, peccato vastante et dominante, per unigenitum tuum reconciliatus co. . . . as; et hominem qua potestate ex humili materia figurasti, eadem de sinu terrae suscitabis. . . sanguine filii tui hereditas acquisita, [Col. 0884A] et alomna [9 1Kb] paradisi, candedata [10 1Kb] caeli turba concluditur: ubi secuturus agnum dextri ordinis [11 1Kb] numerus adgregatur: ubi illa primitivorum ecclesia, de qua fugiet dolor et gemitus, tuis in aeternum laudibus militaret [12 1Kb] , adscribitur. Pacem tuam da nobis, sancte pater omnipotens Deus; pacem tuam relinque nobis; omnia enim dedisti nobis. Per Dominum nostrum. . . . . sacerdotis; quem adnumerandum apostulis [13 1Kb] , martyribus adgregandum. Quicumque gratulamur meritis, suffragiis eregamor [14 1Kb] : ferat plebiculae, praesenti sacrificio indefessae orationis effectu, patrocinii perennis auxilium [(2) 1Kb] ; eamque inserat gratiam mentibus sensibusque cunctorum, ut cujus apostolica veneratione perfecta suscepimus . . . . a te mereamur ejus saltim [15 1Kb] consequi fidei [Col. 0884B] aemulatione virtutem. Per D. N.

Post nomina, auditis nominibus offerentum [16 1Kb] . Omnipotentis Domini misericordiam depraecemur, ut acceptum referat divina dignatio quidquid altaribus suis infert humana sedulitas. Ratas faciat praeces et vota cunctorum: et quod devotio inpendit ad gratiam, poscentibus profeciat [17 1Kb] ad salutem.

. . . . . . ad quem redi [18 1Kb] reviviscere: quem nemo amittit, nisi errore deceptus; nemo quaerit, nisi ratione commonitus; nemo invenit, nisi corde conpunctus Intentis, fratres karissimi, praecibus exoremus ut mentibus nostris studium requirendi. . . . . Per D. N.

. . . . relaxatas cultui suo tanto liceat adstringi; et solo negotio [19 1Kb] quod et hic et in aeternum proderit [Col. 0884C] occupari.

Post nomina. Nominibus recensitis. . . . consecrandis in. . . . . . libaminibus imploremos [20 1Kb] , ut omnium sanctorum suorum intercessione nos protegat, et reatum delinquentiae nostrae, eorum depraeca. . . . .

. . . . sacramenta. . . . calicem bebere [21 1Kb] quem tradebat. . . . o ingenae dominicae caedis desiderium caritatis!

. . . . occidi velle post Dominum; occisi amorem inter homicidas fateri noveram. . . . . . . .



LITANIAE ET ORATIONES ANTIQUAE.




[Col. 0885]
LITANIAE CAROLINAE
(Apud Mabill., Analecta nov. edit. pag. 170.)





MONITUM.

Has litanias Carolinas voco quod principatu Caroli Magni, Adriano summo pontifice, scriptae sint, in Parthenone, ut quidem puto, beatae Mariae apud Suessionas, Conjecturam ejus rei hanc habeo, non solum quia sanctos ejus urbis episcopos, Bantaridum et Drauscium, dicti Parthenonis auctorem primum, celebrent hae litaniae: sed maxime quia sanctos Vodoalum et Leodardum; quorum ille reclusus, hic pistor in eodem coenobio vixit ante saeculum nonum. Et tamen has litanias ex ms. codice Vesontionensi excepit, atque Acherio nostro transmisit vir doctus ac religiosus Petrus Franciscus Chiffletius societatis Jesu. Quod de Rotrude Caroli Magni, ni fallor, filia in fine subditur, additamentum est fratris ejus aut sororis. In his litaniis barbaram Romanam linguam, qualis illo aevo in familiari usu recepta erat, observare licet in his vocibus, Tulo juva, Tulos juva, ubi dicere solemus, Tu illum, Tu illos.

In recensione sanctorum unum tantum observo, nempe inter sanctos angelos invocari Orielem, Raguelem ac Tobielem: quae nomina, non angelorum, sed daemonum esse definivit Zacharias papa, in concilio Romano, quod contra Clementem et Adalbertum anno 745 coactum est. Huc spectat eruditi viri Joannis Baptistae Thiersii epistola dissertationi De retinenda voce PARACLITUS, praefixa.


    [Col. 0885A] Kriste audi nos
    Sancta Maria, ora pro nos.
    Sancte Michael, ora.
    Sancte Gabrihel, ora.
    Sancte Rafahel, ora.
    Sancte Orihel, ora.
    Sancte Raguhel, ora.
    Sancte Tobihel, ora.
    Sancte Cherubim, ora pro nos.
    Sancte Seraphim, ora pro nos.

Nomina apostolorum.
    S. Petre, ora pro nos.
    S. Paule,
    S. Andrea,
    S. Jacobe.
    S. Johannis,
    S. Thomas,
    [Col. 0885B] S. Philippe,
    S. Bartholomei,
    S. Mathei.
    S. Symonis,
    S. Judas,
    S. Tathei,
    S. Lucas,
    S. Marci,

Nomina martyrum
    S. Stephani, ora.
    S. Christe,
    S. Laurenti,
    S. Appoliti,
    S. Clementis,
    S. Corneli,
    S. Cypriani,
    S. Darie,
    S. Cosme,
    S. Damiane,
    [Col. 0885C] S. Lucie,
    S. Quintini,
    S. Crispini,
    S. Crispiniani
    [Col. 0885A] S. Rufini, ora.
    S. Valerie,
    S. Eugenie
    S. Vitalis,
    S. Gervasi,
    S. Protasi,
    S. Nazari,
    S. Juliane,
    S. Celse,
    S. Symforiane,
    S. Speusippe,
    S. Eleusippe,
    S. Meleosippe,
    S. Antonne,
    S. Polycarpe,
    S. Georgie,
    S. Christofori,
    S. Errice,
    S. Mauricii,
    S. Victor,
    [Col. 0885B] S. Felix,
    S. Exuperi,
    S. Candide, cum sociis vestris sex milibus sexcentis ac sexaginta quatuor validos, intercedite pro me peccatore in conspectu Domini mei Jesu Christi.
    S. Diunysi,
    S. Eleutheri,
    S. Rustici,
    S. Saturnini,
    S. Victuri,
    S. Pracati [f. Pancrati],
    S. Thimothei,
    S. Apollinaris,
    S. Irasmi,
    S. Quiriaci,
    [Col. 0885C] S. Longini,
    S. Marine,
    S. Eustatie,
    [Col. 0886A] S. Agrippie, ora.
    S. Theospis,
    S. Theagenis
    S. Visentie,
    S. Babille,
    S. Asclas,
    S. Patrocli,
    S. Fructuosi,
    S. Eulogie,
    S. Trisse,
    S. Leuce,
    S. Grillinice,
    S. Magne,
    S. Marcelline,
    S. Feriole,
    S. Mammes,
    S. Juste,
    S. Felicis,
    S. Theofile,
    S. Theoderite,
    [Col. 0886B] S. Leudegarie,
    S. Nicostrate,
    S. Claudie,
    S. Egias,
    S. Juvenalis,
    S. Landeberte,
    Omnes martyres Domini mei Jesu Christi, intercedite pro me nimium peccatore.

Nomina confessorum.
    S. Helari, ora.
    S. Martini,
    S. Honorati,
    S. Bricii,
    S. Albini,
    S. Aniani,
    S. Sulpicii,
    S. Austrigisili,
    [Col. 0886C] S. Silvester,
    S. Remedii,
    S. Germani,
    S. Divitiani,
    [Col. 0886A] S. Medardi, ora.
    S. Gildardi,
    S. Vedasti,
    S. Amandi,
    S. Elegi,
    S. Mammii,
    S. Audomar,
    S. Richarii,
    Sancte . . . . .
    S. Firmini,
    S. Lupi,
    S. Paulini,
    S. Donati,
    S. Fursei,
    S. Gregorii,
    S. Hieronymi,
    S. Ambrosii,
    S. Caesarii,
    S. Augustini,
    S. Basilii,
    [Col. 0886B] S. Frontoni,
    S. Bantaridi,
    S. Auduini,
    S. Benedicti,
    S. Columbani,
    S. Vodoali,
    S. Leodardi,
    S. Drauscii, Omnes confessores Christi, intercedite pro me.

Nomina virginum.
    Sancta Eugenia. ora.
    S. Eulalia,
    S. Agathe,
    S. Agnes,
    S. Cecilia,
    S. Lucia,
    S. Dorothea,
    [Col. 0886C] S. Theudosia,
    S. Columba,
    S. Cristina,
    S. Marina.
    [Col. 0887A] S. Tecla, ora.
    S. Eufimia,
    S. Eufraxia,
    S. Brigida,
    S. Anastasia,
    S. Genovefa,
    S. Reparata,
    S. Perpetua,
    S. Felicitas,
    S. Scolastica,
    S. Susanna,
    S. Spes,
    S. Fides,
    S. Caritas,
    S. Petronilla,
    S. Medrisma,
    S. Solempnia,
    S. Balbina,
    S. Eugamina,
    [Col. 0887B] S. Potentiana,
    S. Romola
    [Col. 0887A] S. Posinna, ora.
    S. Magra,

Nomina sanctorum.
    Sancta Anna, ora.
    S. Helisabeth,
    S. Helena,
    S. Baula,
    S. Radegundis,
    S. Nadalia,
    S. Abrit,
    S. Soffia,
    S. Marionilla,
    S. Concordia,
    S. Susanna,
    S. Augusta,
    S. Leonilla,
    S. Junilla,
    S. Claudia,
    S. Pelagia,
    [Col. 0887B] S. Theospita,



Omnes apostoli,Filius Dei,ADRIANO summo pontifice et universale papae vita.PIPINO rege Langobardorum vita.Kyrie eleison, Christe eleison.Vitam et sanitatem concede nobis, Domine.
Sancti angeli, 	orate pro me.
Sancti archangeli, 	orate pro me.
Sancti throni, 	orate pro me.
Sanctae dominationes, 	orate pro me.
Sancti principatus, 	orate pro me.
Sanctae potestates, 	orate pro me.
Sanctae virtutes, 	orate pro me.
Sanctae cherubim, 	orate pro me.
Sanctae seraphim, 	orate pro me.
Omnes patriarchae, 	orate pro me.
Omnes prophetae, 	orate pro me.
Omnes evangelistae 	orate pro me.
[Col. 0887C]
orate pro me.
Omnes martyres, 	orate pro me.
Omnes confessores, 	orate pro me.
Omnes sanctorum, 	orate pro me.
Propitius esto, 	Libera nos Domine. ter.
Propitius esto, 	Parce nobis Domine. ter.
Ab omni malo, 	Libera nos Domine. ter.
Peccatores, 	Libera nos Domine. ter.
Ut pacem dones, 	Te rogamus, audi nos.
Te precamur, Pater sancte, 	audi nos.
Miserere, Pater sancte, 	audi nos.
Pro sacerdotibus, 	Te precamus.
Pro omni gradu Aecclesiae, 	Te rogamus, audi nos.
Indigni sumus, 	Jesu Christe, audi nos.
Pro omni populo catholico, 	Te precamus, audi nos.
[Col. 0887D]
Te precamus, audi nos.
Agnus Dei qui tollit peccata mundi, 	Christe audi nos.
Kyrie eleison, ter. 	
Christus vincit, Christus regnat, 	Christus imperat, ter.
illius, quales volueris, 	ulo juva.
Exaudi Christe. 	
[Col. 0888A]
Redemptor mundi, 	tulo juva.
Sancte Petre, 	tulo juva.
Vel alius Sanctos, quales volueris. 	
Exaudi Christe. 	
KAROLO excellentissimo et a Deo coronato, magno et pacifico rege Francorum et Langobardorum, ac patricio Romanorum vita et victoria. 	
Salvator mundi, 	tulo juva.
Sancte Johannis, 	tulo juva.
Vel alius Sanctus, qualis volueris. 	
Exaudi Christe. 	
PIPINO et KAROLO nobilissimis filiis ejus vita. Sancti illius, quales volueris, 	tulo juva.
Exaudi Christe. 	
[Col. 0888B]
Sancti Mauricii, 	tulo juva.
Vel alius Sanctus, quales volueris. 	
Exaudi Christe. 	
CHLODOVIO rege Aquitaniorum vita. 	
Sancte Martine, 	tulo juva.
Vel alius sanctus, quales volueris 	
Exaudi Christe. 	
FASTRAEDANAE reginae salus et vita. 	
Alias virgines Christi, quales volueris 	
Exaudi Christe. 	
Omnibus judicibus vel cuncto exercitui Francorum vita et victoria. 	
Sancte Remegii, 	tulo juva.
Christus vincit, Christus regnat, Christus imperat. 	
[Col. 0888C]
Pater de coelis Deus, miserere nobis. 	
Filius Redemptor Deus, miserere nobis 	
Spiritus sanctus Deus, miserere nobis. 	
Qui es trinus et unus, miserere nobis. 	
Ipse idemque benignus, 	
Sancta Virgo virginum, 	ora pro nobis.
Sancta Dei genitrix, 	ora.
Sancta Maria, 	ora.
Sancte Petre, 	ora.
Sancte Paule, 	ora.
Sancte Andreas, 	
Omnes sancti, 	orate pro nobis.
Gratiam tuam nobis concede, Domine. 	
Gaudium et pacem dona nobis, Domine. 	
[Col. 0888D]
Ab inimicis nostris tuere nos, Domine. 	
Dona nobis, Domine, peccata nostra, parce nobis Domine. 	
Filius Dei, 	miserere nobis.
Kyrie eleison, Christe eleison. 	
Tu mihi, Christe, concede sororem, nomine ROTRUDEM, esse beatam, ut tibi semper serviat illa. 	





[Col. 0889]
LITANIAE ARELATENSES.
(Apud Du Cange, Glossarium mediae et infimae Latinitatis, ex codice ms. ecclesiae Arelatensis, argenteis et eburneis laminis texto.)

Christus vincit. Christus regnat, Christus imperat, Exaudi Christe. Summo pontifici et universali papae vita.Protector mundi,Sancte Theodore,Amen.

[Col. 0889A]
Salvator mundi, 	Tu illum adjuva.
Sancte Petre, 	Tu illum adjuva.
Sancte Paule, 	Tu illum adjuva.
Sancte Andrea, 	Tu illum adjuva.
Exaudi Christe. N. Pontifici, clero et populo sibi commisso solus et gloria. 	
Redemptor mundi, 	Tu illum adjuva.
Sancte Ferreole, 	Tu illum adjuva.
Sancte Antidi, 	Tu illum adjuva.
Sancte Desiderate, 	Tu illum adjuva.
Exaudi Christe. N. Regi excellentissimo, magno et pacifico, a Deo coronato, vita et victoria. 	
[Col. 0889B]
Tu illum adjuva,
Sancte Maurici, 	Tu illum adjuva.
Sancte Sigismunde, 	Tu illum adjuva.
Sancte Victor, 	Tu illum adjuva.
Exaudi Christe. N. Inclytae reginae 	lux et gratia.
Lux mundi, 	Tu illam adjuva.
Sancta Perpetua, 	Tu illam adjuva.
Sancta Lucia, 	Tu illam adjuva.
Sancta Walburgis, 	Tu illam adjuva.
Exaudi Christe. Omnibus judicibus cuncto exercitui Christianorum, vita et victoria. 	
Salvatio nostra, 	Tu illos adjuva.
Sancte Georgi, 	Tu illos adjuva.
[Col. 0890A]
Tu illos adjuva.
Sancte Mercuri, 	Tu illos adjuva.
Christus vincit, Christus regnat, 	Christus imperat.
Rex noster: 	Christus vincit.
. . . . ia nostra: 	Christus vincit.
Auxilium nostrum: 	Christus vincit.
Liberatio et redemptio nostra: 	Christus vincit.
Victoria nostra: 	Christus vincit.
Arma nostra invictissima: 	Christus vincit.
Murus noster inexpugnabilis: 	Christus vincit.
Defensio et exaltatio nostra: 	Christus vincit.
Lux, via et vita nostra: 	Christus vincit.
Ipsi soli imperium, gloria et potestas per immortalia saecula saeculorum. Amen. 	
Ipsi soli honor et jubilatio per infinita saecula saeculorum.
[Col. 0890B]
Ipsi soli virtus, fortitudo et victoria per omnia saecula saeculorum. Amen. 	
Christe audi nos, Christe audi nos, Christe audi nos. 	

Kirie eleison, Christe eleison, Kirie eleison.
Te Pastorem 	Dominus elegit.
In ista sede, 	Dominus conservet.
Annos vitae, 	Dominus multiplicet.

Feliciter, Feliciter, Feliciter. Tempora bona habeas, Tempora bona habeas, Tempora bona habeas. Multos annos multos annos, multos annos.





[Col. 0889]
INCIPIUNT LITANIAE A SANCTIS PATRIBUS CONSTITUTAE.
(Apud Bandini, Catalog. bibl. Laurent., pag. 326.)

Kirie eleison ter.Sancte MichaelOmnes sancti beatorum Spirituum ordines.

Sancte HeliseeSancte Zacharia
Sancte Taddee
Sancte Agapite
Sancte Marcelle
Sancte PeregrineSancte PrimeSancte GereonSancte PetreSancte Maurici
Nomina confessorum.Sancte BritiiSancte Zenon
Sancte BenedicteSuncte Cassiane
Nomina virginum.Sancta GenufefaSancta JulianaSancta AureaPropitius estoA perfidis gentibusA dominatu omnium vitiorumIn die judiciiveram concordiam, atque victoriam donare dignerisUt emendationem nobis donesUt fidem rectam nobis donesUt errantes ad viam suam reducasUt regularibus disciplinis nos instruere dignerisUt cunctos fideles amicos nostros salvare dignerisdignerisDomine.
[Col. 0889C]
Christe eleison. 	
Christe audi nos. 	
Pater de coelis Deus 	miserere nobis.
Fili redemptor mundi Deus 	mis. nob.
Spiritus S. Deus 	mis. nob.
Sancta Trinitas, et une Deus 	mis. nob.
Sancta Maria 	ora pro nob.
Sancta Dei genitrix 	or.
Sancta virgo virginum 	or.
Sancta Mater Domini 	or.
[Col. 0890C]
or.
Sancte Gabriel 	or.
Sancte Raphael 	or.
Sancti throni 	or.
Sanctae dominationes 	or.
Sanctae principatus 	or.
Sanctae potestates 	or.
Sanctae virtutes coelorum 	or.
Sancti cherubim 	or.
Sancti seraphim 	or.
Omnes sancti Angeli et archangeli 	or.
[Col. 0891A]
or.

Nomina justorum.
Sancte Abel 	or.
Sancte Enoch 	or.
Sancte Noe 	or.
Omnis chorus justorun 	or.

Nomina prophetarum.
Sancte Abraham 	or.
Sancte Ysaac 	or.
Sancte Jacob 	or.
Omnes sancti patriarchae 	or.
Sancte Moyses 	or.
Sancte Aaron 	or.
Sancte Samuel 	or.
Sancte Helia 	or.
[Col. 0891B]
or.
Sancte Ysaia 	or.
Sancte Hieremia 	or.
Sancte Ihezechiel 	or.
Sancte Daniel 	or.
Sancte Osee 	or.
Sancte Johel 	or.
Sancte Amos 	or.
Sancte Abdia 	or.
Sancte Jona 	or.
Sancte Michea 	or.
Sancte Nahum 	or.
Sancte Abbacuc 	or.
Sancte Sophoni 	or.
Sancte Aggee 	or.
[Col. 0891C]
or.
Sancte Malachia 	or.
Sancte Joannes Baptista 	or.

Nomina apostolorum.
Sancte Petre 	or.
Sancte Paule 	or.
Sancte Andrea 	or.
Sancte Jacobe 	or.
Sancte Joannes 	or.
Sancte Thoma 	or.
Sancte Jacobe 	or.
Sancte Philippe 	or.
Sancte Bartholomeo 	or.
Sancte Mathee 	or.
Sancte Simon 	or.
[Col. 0891D]
or.
Sancte Mathia 	or.
Sancte Barnaba 	or.
Sancte Luca 	or.
Sancte Marce 	or.
Sancte Timothee 	or.
Omnes sancti apostoli et evangelistae 	or.
Omnes sancti discipuli Domini 	or.
Omnes sancti innocentes 	or.

Nomina levitarum.
Sancte Stephane 	or.
Sancte Laurenti 	or.
Sancte Vincenti 	or.
Sancte Felicissime 	or.
[Col. 0892A]
or.
Sancte Abundi 	or.
Sancte Cesari 	or.
Omnes sancti levitae. 	or.

Nomina sacerdotum.
Sancte Line 	or.
Sancte Clete 	or.
Sancte Clemens 	or.
Sancte Corneli 	or.
Sancte Cypriane 	or.
Sancte Urbane 	or.
Sancte Anaclete 	or.
Sancte Xiste 	or.
Sancte Silvester 	or.
Sancte Calixte 	or.
[Col. 0892B]
or.
Sancte Gregori 	or.
Sancte Bonifatii 	or.
Sancte Damase 	or.
Sancte Leo 	or.
Omnes sancti sacerdotes 	or.

Nomina martyrum
Sancte Nazari 	or.
Sancte Celse 	or.
Sancte Gervasi 	or.
Sancte Protasi 	or.
Sancte Valentine 	or.
Sancte Abundi 	or.
Sancte Agapite 	or.
Sancte Ypolite 	or.
[Col. 0892C]
or.
Sancte Cassiane 	or.
Sancte Faustine 	or.
Sancte Jovitta 	or.
Sancte Domine 	or.
Sancte Antonine 	or.
Sancte Apollinaris 	or.
Sancte Vitalis 	or.
Sancte Sebastiane 	or.
Sancte Veriane 	or.
Sancte Secundiane 	or.
Sancte Marcelliane 	or.
Sancte Crispine 	or.
Sancte Crispiane 	or.
Sancte Epymache 	or.
[Col. 0892D]
or.
Sancte Feliciane 	or.
Sancte Processe 	or.
Sancte Martiniane 	or.
Sancte Tiburti 	or.
Sancte Valeriane 	or.
Sancte Vite 	or.
Sancte Modeste 	or.
Sancte Georgi 	or.
Sancte Fidelis 	or.
Sancte Carpofore 	or.
Sancte Callocere 	or.
Sancte Secunde 	or.
Sancte Martiane 	or.
[Col. 0893A]
or.
Sancte Genesi 	or.
Sancte Anastasi 	or.
Sancte Ciriace 	or.
Sancte Minias cum sociis tuis 	or.
Sancte Maurici cum sociis tuis 	or.
Sancte Quintine 	or.
Sancte Dionysi 	or.
Sancte Rustice 	or.
Sancte Eleutheri 	or.
Sancte Neree 	or.
Sancte Archillee 	or.
Sancte Pancrati 	or.
Sancte Abdon 	or.
Sancte Sennon 	or.
[Col. 0893B]
or.
Sancte Marcelline 	or.
Sancte Prote 	or.
Sancte Jacinte 	or.
Sancte Magne 	or.
Sancte Hermes 	or.
Sancte Paule 	or.
Sancte Joannes 	or.
Sancte Alexander 	or.
Sancte Eventi 	or.
Sancte Theodole 	or.
Sancte Firmine 	or.
Sancte Desideri 	or.
Sancte Saturnine 	or.
Sancte Savine 	or.
[Col. 0893C]
or.
Sancte Nabor 	or.
Sancte Felix 	or.
Sancte Cosma 	or.
Sancte Damiane 	or.
Sancte Antime 	or.
Sancte Leonti 	or.
Sancte Euprepi 	or.
Sancti Innocentes 	or.
Sancti Agoenenses 	or.
Sancti Quadraginta 	or.
Sancti Septem Fratres 	or.
Sancti Quatuor Coronati 	or.
Omnes sancti martyres 	or.

[Col. 0893D]
Sancte Syre 	or.
Sancte Yventi 	or.
Sancte Crispine 	or.
Sancte Ursecene 	or.
Sancte Epiphani 	or.
Sancte Maxime 	or.
Sancte Hieronime 	or.
Sancte Ambrosi 	or.
Sancte Nicolae 	or.
Sancte Augustine 	or.
Sancte Isidore 	or.
Sancte Hylari 	or.
Sancte Leodegari 	or.
Sancte Martine 	or.
[Col. 0894A]
or.
Sancte Eusebi 	or.
Sancte Gaudenti 	or.
Sancte Remigi 	or.
Sancte Germane 	or.
Sancte Vedaste 	or.
Sancte Cerboni 	or.
Sancte Amande 	or.
Sancte Frigdiane 	or.
Sancte Martialis 	or.
Sancte Donate 	or.
Sancte Blasie 	or.
Sancte Fortunate 	or.
Sancte Pauline 	or.
Sancte Justine 	or.
[Col. 0894B]
or.
Sancte Gandulfe 	or.
Sancte Abunde 	or.
Sancte Albane 	or.
Sancte Severe 	or.
Sancte Severine 	or.
Sancte Victorine 	or.
Sancte Prosper 	or.
Sancte Zenobi 	or.
Sancte Crescenti 	or.
Sancte Eugeni 	or.
Sancte Romule 	or.
Omnes sancti pontifices et confessores 	or.

Nomina monachorum.
[Col. 0894C]
or.
Sancte Columbane 	or.
Sancte Paule 	or.
Sancte Antime 	or.
Sancte Basili 	or.
Sancte Maure 	or.
Sancte Placide 	or.
Sancte Equitie 	or.
Sancte Machari 	or.
Sancte Romane 	or.
Sancte Galle 	or.
Sancte Pachomi 	or.
Sancte Custasi 	or.
Sancte Attale 	or.
Sancte Bernulfe 	or.
[Col. 0894D]
or.
Sancte Effrem 	or.
Sancte Arseni 	or.
Sancte Honorate 	or.
Sancte Libertine 	or.
Sancte Serene 	or.
Sancte Paphnutie 	or.
Sancte Pastor 	or.
Sancte Joannes 	or.
Sancte Hilarion 	or.
Sancte Ysaac. 	or.
Sancte Fursee 	or.
Sancte Saba 	or.
Omnes sancti monachi et eremitae 	or.

[Col. 0895A]
Sancta Felicitas 	or.
Sancta Ferpetua 	or.
Sancta Petronilla 	or.
Sancta Agnes 	or.
Sancta Agatha 	or.
Sancta Lucia 	or.
Sancta Cecilia 	or.
Sancta Anna 	or.
Sancta Christina 	or.
Sancta Constantia 	or.
Sancta Emerentiana 	or.
Sancta Daria 	or.
Sancta Praxedis 	or.
Sancta Savina 	or.
[Col. 0895B]
or.
Sancta Scolastica 	or.
Sancta Thecla 	or.
Sancta Potentiana 	or.
Sancta Juliana 	or.
Sancta Justina 	or.
Sancta Eulalia 	or.
Sancta Eugenia 	or.
Sancta Eufemia 	or.
Sancta Margarita 	or.
Sancta Marina 	or.
Sancta Sotheris 	or.
Sancta Mustiola 	or.
Sancta Speciosa 	or.
Sancta Columba 	or.
[Col. 0895C]
or.
Sancta Benedicta 	or.
Sancta Anastasia 	or.
Sancta Concordia. 	or.
Sancta Pelagia. 	or.
Sancta Natalia. 	or.
Sancta Prisca 	or.
Sancta Barbara 	or.
Sancta Martina 	or.
Sancta Digna 	or.
Sancta Merita. 	or.
Sancta Rufina. 	or.
Sancta Secunda 	or.
Sancta Potentiana 	or.
Sancta Martha 	or.
[Col. 0895D]
or.
Sancta Helena 	or.
Sancta Sophia 	or.
Sancta Anna 	or.
Sancta Susanna 	or.
Sancta Elisabeth 	or.
Sancta Eufraxia 	or.
Sancta Honorata 	or.
Sancta Reparata 	or.
Sancta Romula 	or.
Sancta Redempta 	or.
Sancta Brigida. 	or.
Omnes sanctae virgines 	or.
Omnes sancti et sanctae Dei 	or.
[Col. 0896A]
parce nobis Domine.
Propitius esto 	libera nos Domine.
Ab omni malo 	libera.
Ab omni iniquitate 	lib.
Ab omni cogitatione prava 	lib.
Ab omni immunditia mentis. et corporis 	lib.
A peccatis nostris 	lib.
Ab ira tua 	lib.
A persecutione inimicorum 	lib.
Ab ira, et odio, et omni mala voluntate 	lib.
Ab insidiis diaboli 	lib.
Ab insidiis hominum 	lib.
A ventura ira 	lib.
A gladio maligno 	lib.
A gente pagana 	lib.
[Col. 0896B]
lib.
A peste et clade 	lib.
A fulgure et tempestate 	lib.
A subitanea, et aeterna morte 	lib.
A caecitate cordis 	lib.
A peste, et fame, et gladio 	lib.
A carnalibus desideriis 	lib.
Ab omni immunditia mentis et corporis (bis) 	lib.
Ab immundis cogitationibus 	lib.
Ab hostibus visibilibus et invisibilibu 	lib.
A variis languoribus 	lib.
A poenis inferni 	lib.
A potestate diaboli 	lib.
A delectationibus carnis. 	lib.
A spiritu libidinis, et immunditiis 	lib.
[Col. 0896C]
lib.
A repentina morte 	lib.
A poenis inferni (bis) 	lib.
Ab omnibus aeternis suppliciis 	lib.
A nimia pluvia 	lib.
Per mysterium S. incarnationis tuae 	lib.
Per adventum tuum 	lib.
Per nativitatem tuam 	lib.
Per baptismum tuum 	lib.
Per jejunium sanctum tuum 	lib.
Per passionem tuam 	lib.
Per sanctam crucem tuam 	lib.
Per sanctam resurrectionem tuam 	lib.
Per admirabilem ascensionem tuam 	lib.
Per gratiam Spiritus S. paracleti 	lib.
[Col. 0896D]
lib.
In adventu tuo secundo 	lib.
Peccatoris 	te rogamus, audi nos.
Ut parcas nobis 	te rog.
Ut pacem nobis dones 	te rog.
Ut sanitatem nobis dones 	te rog.
Ut ecclesiam tuam regere, et defensare digneris 	te rog.
Ut eam semper exaltare digneris 	te rog.
Ut domnum apostolicum et omnes gradus Ecclesiae in sancta religione conservare digneris 	te rog.
Ut regibus nostris, et principibus pacem et
[Col. 0897A]
te rog.
Ut episcopos, et abbates nostros, et omnes congregationes illis commissas in sancta religione conservare digneris 	te rog.
Ut congregationem nostram in sancta religione conservare digneris 	te rog.
Ut cunctum populum Christianum, pacem et unitatem, donare digneris 	te rog.
Ut congregationem omnium sanctorum tuorum in tuo sancto servitio conservare digneris 	te rog.
Ut compunctionem cordis, et fontem lacrymarum nobis dones 	te rog.
Ut tempora tranquilla nobis dones 	te rog.
[Col. 0897B]
te rog.
Ut compunctionem cordis et corporis nobis dones 	te rog.
Ut aeris temperiem nobis dones 	te rog.
Ut fructum terrae dare et conservare digneris 	te rog.
Ut fontem lacrymarum nobis tribuas 	te rog.
Ut spiritum poenitentiae nobis tribuas. 	te rog.
Ut veram poenitentiam nobis concedere et peragere digneris 	te rog.
Ut indulgentiam et remissionem omnium peccatorum nostrorum nobis dones 	te rog.
Ut gratiam sancti Spiritus cordibus nostris clementer infundere digneris 	te rog.
Ut fidem, spem et charitatem nobis dones 	te rog.
[Col. 0897C]
te rog.
Ut gratiam tuam nobis dones 	te rog.
Ut ad gaudia aeterna nos perducere digneris 	te rog.
Ut misericordia et pietas tua nos custodiat 	te rog.
Ut hic et in perpetuum nos custodire digneris 	te rog.
Ut dies et actus nostros in tua pace disponas 	te rog.
Ut obsequium nostrae servitutis rationabile facias 	te rog.
Ut vitam aeternam nobis dones 	te rog.
Ut animas nostras et parentum nostrorum ab aeterna damnatione eripias 	te rog.
[Col. 0897D]
te rog.
[Col. 0898A]
te rog.
Ut oculos misericordiae tuae super nos reducere digneris 	te rog.
Ut nobis sanctum angelum tuum a tutela mittere digneris 	te rog.
Ut veniam de peccatis nostris consequi mereamur 	te rog.
Ut inimicos sanctae Dei Ecclesiae humiliare digneris 	te rog.
Ut gentem paganam confringere digneris 	te rog.
Ut nos famulos tuos in tuo sancto servitio custodire et confortare digneris 	te rog.
Ut cunctos inimicos et adversarios nostros humiliare digneris 	te rog.
[Col. 0898B]
te rog.
Ut cunctos gradus ecclesiastici ordinis in sancta religione conservare digneris 	te rog.
Ut fratribus nostris, et omnibus fidelibus infirmis salutem mentis et corporis restituas 	te rog.
Ut in viam pacis, et charitatis nos dirigas 	te rog.
Ut fratribus nostris, et omnibus fidelibus defunctis requiem aeternam donare digneris 	te rog.
Ut gentes, quae in sua feritate confidunt, dextera tua conterantur 	te rog.
Ut civitatem istam protegere, atque defendere
[Col. 0898C]
te rog.
Ut cunctos fideles tuos habitantes in ea conservare digneris 	te rog.
Ut hodie sine peccato nos custodias 	te rog.
Ut nos exaudire digneris 	te rog.
Ut nobis misereri digneris 	te rog.
Fili Dei, te rog. audi nos. 	
Pastor bone, te rog. audi nos. 	
Redemptor mundi, te rog. audi nos. 	
Salvator mundi, te rog. audi nos. 	
Mediator Dei et hominum, te rog. audi nos. 	
Agnus Dei qui tollis peccata mundi, parce nobis, Domine. 	
Agnus Dei qui tollis peccata mundi, exaudi nos,
[Col. 0898D]
Agnus Dei qui tollis peccata mundi, miserere nobis. 	





[Col. 0897]
LITANIAE BYZUNTINAE
(Apud Dunod, Histoire de l'Eglise de Besançon, tom. I, preuves.)

Kyrie eleyson. Christe eleyson.Fili Redemptor mundi Deus,Sancta Maria,Sancte Thoma,Sancte Martine,Omnes sanctae virgines,A periculo mortis,Ut omnium in nobis praerogativas virtutum vivifices,Ut per hoc tu in nobis, et nos in te manere valeamus,Agnus Dei qui tollis peccata mundi, Dona nobis pacem.
[Col. 0897D]
Christe audi nos. 	
Pater de coelis Deus, 	Miserere nobis.
[Col. 0898D]
miserere nobis.
Spiritus sancte Deus, 	miserere nobis.
Sancta Trinitas unus Deus, 	miserere nobis.
[Col. 0899A]
Ora pro nobis.
Sancta mater misericordiae, 	ora.
Sancte Michael, 	ora.
Sancte Gabriel, 	ora.
Sancte Raphael, 	ora.
Omnes sancti angeli et archangeli, 	orate pro nobis.
Omnes sancti beatorum spirituum ordines, 	orate.
Omnes sancti coelici cives, 	orate.
Sancte Joannes Baptista, 	ora.
Omnes sancti patriarchae et prophetae, 	orate.
Sancte Petre, 	ora.
Sancte Paule, 	ora.
Sancte Andrea, 	ora.
Sancte Joannes, 	ora.
Sancte Jacobe, 	ora.
[Col. 0899B]
ora.
Sancte Jacobe, 	ora.
Sancte Bartholomaee, 	ora.
Omnes sancti apostoli, 	orate.
Omnes sancti evangelistae, 	orate.
Omnes sancti discipuli Domini, 	orate.
Omnes sancti innocentes, 	orate.
Sancte STEPHANE, 	ora.
Sancte Vincenti, 	ora.
Sancte Laurenti, 	ora.
Sancte Agapite, 	ora.
Sancte Ferreole [(1) 1Kb] , 	ora.
Sancte Ferruci, 	ora.
Sancte Antidi, 	ora.
Omnes sancti martyres, 	orate.
[Col. 0899C]
ora.
Sancte Aniane, 	ora.
Sancte Desiderate, 	ora.
Sancte Donate, 	ora.
Sancte Prothadi, 	ora.
Sancte Anatoli, 	ora.
Sancte Nicolae, 	ora.
Omnes sancti confessores, 	orate.
Sancta Felicitas, 	ora.
Sancta Perpetua, 	ora.
Sancta Agatha, 	ora.
Sancta Agnes, 	ora.
Sancta Lucia, 	ora.
Sancta Cecilia, 	ora.
Sancta Maria Magdalene, 	ora.
[Col. 0899D]
orate.
Omnes Sancti, 	orate.
Propitius esto, 	Parce nobis Domine.
Propitius esto, 	Libera nos Domine.
Ab hoste malo, 	Libera.
A morbo malo, 	Libera.
Ab insidiis diaboli, 	Libera.
A persecutione inimici, 	Libera nos Domine.
A ventura ira, 	libera.
[Col. 0900A]
libera.
Ab omni malo, 	libera.
Per crucem tuam, 	libera.
Per resurrectionem tuam, 	libera.
Per ascensionem tuam, 	libera.
Per adventum Spiritus sancti paracleti, 	libera.
Peccatores, 	Te rogamus audi nos.
Ut pacem nobis dones, 	te rogamus.
Ut iram et indignationem tuam a nobis auferas, 	te.
Ut misericordia et pietas tua nos custodiat, 	te.
Ut nobis spem certam dones, 	te.
Ut fidem rectam nobis tribuas, 	te.
Ut charitatem perfectiam nobis conferas, 	te.
Ut cunctorum in nobis vitiorum monstra mortifices, 	te.
[Col. 0900B]
te.
Ut nobis per incarnationem tuam, introitum ad Sancta sanctorum pandas, 	te.
Ut per hoc conscientias nostras purifices, 	te.
Ut per hoc sacrosanctum mysterium, animas et corpora nostra renoves, 	te.
Ut hoc terribile mysterium, non sinas nobis fieri ad judicium, 	te.
Ut hoc ineffabile sacramentum, mundis manibus tractemus, 	te.
Ut puris mentibus sumamus, 	te.
Ut indulgentiam omnium peccatorum per hoc consequi mereamur, 	te.
Ut per hoc tibi inhaerere valeamus, 	te.
[Col. 0900C]
Te rogamus audi nos.
Ut gratiam sancti Spiritus, cordibus nostris clementer infundere digneris, 	te.
Ut cunctum populum Christianum, pretiosissimo sanguine tuo redemptum, conservare digneris, 	te.
Ut nobis locum poenitentiae dones, 	te.
Ut omnibus fidelibus defunctis requiem aeternam dones, 	te.
Ut nos exaudire digneris, 	te.
Fili Dei, 	Te rogamus audi nos.
Agnus Dei qui tollis peccata mundi, Parce nobis Domine. 	
Agnus Dei qui tollis peccata mundi, Libera nos Domine. 	
[Col. 0900D]
Christe audi nos. 	




Sequitur oratio.

Per merita horum et omnium sanctorum tuorum, parce Domine, indulge et miserere. Aufer a me quidquid tibi displicet in me. Suscipe sacrificium de manibus meis, placide et benigne. Eripe me de [Col. 0901A] manibus inimicorum meorum, et a persequentibus me. Illustra faciem tuam super servum tuum, et salvum [Col. 0902A] me fac in misericordia tua; non confundar, quoniam invoco te, qui vivis et regnas.




[Col. 0901]
LAUDES SEU ACCLAMATIONES Quae in Ecclesia Remensi, juxta antiquum morem, Orationem inter et Epistolam decantabantur.
(Histoire de la province ecclés. de Reims, tom. II, pag. 657.)

    [Col. 0901B] Canonici: Christus vincit, Christus regnat, Christus imperat.
    Pueri: Christus vincit, Christus regnat, Christus imperat.
    Canonici: Exaudi Christe.
    Pueri: Domino N. a Deo decreto, apostolico et sanctissimo papae vita.
    Canonici: Salvator mundi.
    Pueri: Tu illum adjuva.
    Canonici: Sancte Petre.
    Pueri: Tu illum adjuva.
    Canonici: Sancte Paule.
    Pueri: Tu illum adjuva.
    Canonici: Exaudi Christe.
    Pueri: Domino N. Christianissimo regi Francorum, [Col. 0901C] a Deo coronato, magno et pacifico, vita et victoria.
    Canonici: Redemptor mundi.
    Pueri: Tu illum adjuva.
    Canonici: Sancta Maria.
    Pueri: Tu illum adjuva.
    Canonici: Sancte Michael.
    Pueri: Tu illum adjuva.
    Canonici: Sancte Gabriel.
    Pueri: Tu illum adjuva.
    Canonici: Sancte Joannes.
    Pueri: Tu illum adjuva.
    Canonici: Exaudi Christe.
    Pueri: Domino N. archiepiscopo salus perpetua.
    Canonici: Sancte Nicasi.
    Pueri: Tu illum adjuva.
    [Col. 0901D] Canonici: Sancte Remigi.
    Pueri: Tu illum adjuva.
    Canonici: Sancte Rigoberte.
    Pueri: Tu illum adjuva.
    Canonici: Exaudi Christe.
    Pueri: Omnibus judicibus, et cuncto exercitui Francorum vita et victoria.
    Canonici: Sancte Martine.
    [Col. 0902B] Pueri: Tu illos adjuva.
    Canonici: Sancte Dionysi.
    Pueri: Tu illos adjuva.
    Canonici: Christus vincit, Christus regnat, Christus imperat.
    Pueri: Lux, via et vita nostra.
    Canonici: Christus vincit, Christus regnat, Christus imperat.
    Pueri: Rex regum.
    Canonici: Christus vincit, Christus regnat, Christus imperat.
    Pueri: Gloria nostra.
    Canonici: Christus vincit, Christus regnat, Christus imperat.
    Pueri: Ipsi soli imperium, gloria et potestas per [Col. 0902C] immortalia saecula saeculorum. Amen.
    Canonici: Ipsi soli honor, laus et jubilatio, per infinita saecula saeculorum. Amen.
    Pueri: Ipsi soli virtus, fortitudo et victoria, per omnia saecula saeculorum. Amen.
    Canonici: Christe audi nos.
    Pueri: Kyrie eleison.
    Canonici: Christe eleison.
    Pueri: Kyrie eleison.
    Canonici deinde et pueri, ante archiepiscopum in solio sedentem genua non adeo demisse flectentes, pergunt:
    Canonici: Te pastorem.
    Pueri: Deus elegit.
    Canonici: In hac sede.
    [Col. 0902D] Pueri: Te conservet.
    Canonici: Annos vitae.
    Pueri: Deus multiplicet feliciter, feliciter, feliciter.
    Canonici: Tempora bona habeas, tempora bona habeas, tempora bona habeas.
    Pueri: Multos annos.






[Col. 0903]
ORATIONES OUAEDAM.
(Apud Bandini, Catalog. bibl. Laur., pag. 183.)



VIII KAL. OCTOBRIS. Pro conceptione S. Joannis Baptistae.
[Col. 0903A]

Oratio. Omnipotens sempiterne Deus, qui instituta legalia et sanctorum praeconia prophetarum in diebus conceptionis beati Baptistae Joannis implesti, praesta, quaesumus, ut cessantibus significationum figuris, ipsa sui manifestatione veritas eloquatur. Per, etc.

Secr. Da quaesumus, misericors Deus, ut mysticis Ecclesiae tuae beati Baptistae Joannis exordiis, et sacris erudita praeconiis ad iram venturi judicii declinandam dignos salutis fructus jugiter operetur. Per, etc.

Ad comm. Benedic, Domine, plebem tuam, et beati Joannis Baptistae deprecationibus confidentem [Col. 0903B] tribue consequi devotionis auxilium. Per, etc.



VIII. ID. OCTOBRIS. Sanctae reparatae virginis.

Concede quaesumus, Domine, fidelibus tuis digne sanctae Reparatae celebrare mysteria, ut qui ejus solemnia fideliter exequuntur, et hic experiantur auxilium, et aeternitatis effectibus apprehendant. Per, etc.

Secr. Haec dona, petimus Domine, placatus intende, et ut ipsi acceptabiles simus, sacrificium cordis contritione, haec hostia praecibus martyris tuae Reparatae tibi placita consecretur. Per, etc.

Comm. Haec nos communio gratiae tuae, petimus Domine, tibi reddat acceptos, et divinis mysteriis instauret nostra corda martyris tuae Reparatae commemoratio veneranda. Per, etc.



VIII KAL. NOVEMBRIS. S. Miniatis martyris.
[Col. 0904A]

Oratio. Omnipotens sempiterne Deus, qui per gloriosa bella certaminis ad immortales triumphos martyres extulisti Miniatem et socios ejus, da cordibus nostris dignam pro eorum commemoratione laetitiam, ut quorum corpora pio amore celebramus, eorum precibus adjuvemur. Per, etc.

Secr. Salutare sacrificium, Domine, populus tuus semper exultet, quo et debitus honor sacris martyribus exhibetur, et sanctificationis tuae munus acquiritur. Per, etc.

Ad comm. Celebrantes martyrum tuorum Miniatis et sociorum ejus beatam passionem, ipsorum nobis, quaesumus, fiant intercessione salutaria in quorum natalitiis sunt exsultanter impleta. Per, etc.



ID. NOV. S. Britii confessoris.
[Col. 0904B]

Propitiare, Domine, populo tuo, ut quem in frequentatione beati sacerdotis et confessoris tui Britii tribuis interesse, protectione perpetua semper facias esse securum. Per, etc.

Secr. Grata tibi sint quaesumus Domine, munera quae in beati sacerdotis et confessoris tui Britii commemoratione deferimus, obsecrantes, ut quae ore prosequimur, contingamus et mente. Per, etc.

Ad comm. Praesta, quaesumus, Domine, ut beati sacerdotis et confessoris tui Britii, cujus festivitatem celebramus, precibus indulgentiam sentiamus. Per, etc.




[Col. 0903]
POENITENTIALE GERUNDENSE.
(Apud Florez, España Sagrada, tom. XLIII.)
Poenitentium reconciliatio juxta antiquam Ecclesiae Gerundensis consuetudinem.

[Col. 0903C] Hora nona decantata, sit episcopus inautus alba stola, cappa, et duo archidiaconi cum eo in albis stolis sine dalmaticis, et subdiaconus unus et acolythi duo simul in albis et cum cruce et candelabris accensis, et cum aqua benedicta: et episcopus veniat cum illis et cum omni clero usque ad portas ecclesiae nihil dicendo. Stentque praesentes ibi extra ipsas januas ecclesiae poenitentes qui reconciliandi sunt. Sintque cum illis sacerdotes eorum, qui de conversatione et emendatione vitae ipsorum poenitentium, et si digne poenitentiam sibi injunctam pro totis viribus suis observaverint, [Col. 0904C] et si etiam ipsi sacerdotes ad hoc ex officii sui debito sollicite vigilaverint episcopo verum testimonium ferant. Dicatque unus archidiaconus excelsa voce stans extra fores ecclesiae cum poenitentibus:

Adest, O venerabilis pontifex, tempus acceptum, dies propitiationis divinae et salutis humanae quo mors interitum et vita aeterna accepit principium: quando in vineam Domini Sabaoth sic novorum plantatio facienda est, ut purgetur exsecratio vetustatis. Quamvis enim ad viam bonitatis et pietatis [Col. 0905A] Dei nihil temporis vacet, nunc tamen largior per indulgentiam est remissio omnium peccatorum, et copiosior per gratiam assumptio renascentium. Augemur regenerandis; crescimus reversis. Lavant aquae, lavant lacrymae. Inde est gaudium vocatorum, hinc laetitia de absolutione poenitentium. Inde est quod supplices tui postquam in varias criminum formas, neglectum mandatorum coelestium et morum probabilium transgressione ceciderunt, humiliati atque prostrati prophetica voce clamant dicentes: Peccavimus cum patribus nostris, injuste egimus, iniquitatem fecimus; miserere nostri, Domine, miserere nostri; et evangelicam vocem non frustra aure capientes: Beati qui lugent, quoniam ipsi consolabuntur, manducaverunt, sicut scriptum est, panem doloris; [Col. 0905B] lacrymis stratum rigaverunt, cor suum luctu, corpus suum afflixerunt jejuniis, ut animarum reciperent quam perdiderant sanitatem. Unicum itaque est poenitentiae suffragium, quod et singulis prodest, et omnibus in commune succurrit.

Hoc finito, stet episcopus in ostio ecclesiae et faciat exhortationem ad poenitentes. Sed quia dies haec per ipsa hodierna opera medicinae nostri Redemptoris, quae nobis evangelica lectio repraesentat, dies est remissionis et gratiae, ipsis ingemiscentibus et magnis lacrymis et profundis suspiriis morum emendationem promittentibus, poenitentiae pondus usque in octavas Pentecostes misericorditer relaxet, et dicat hanc antiphonam cum cantu: Venite, venite, venite, filii; et chorus respondeat: Audite me, timorem Domini [Col. 0905C] docebo vos. Et diaconus ex parte poenitentium dicat: Flectamus genua. Deinde dicat alter diaconus: Levate. Et secundo repetat episcopus: Venite, venite, venite, filii; et chorus: Audite me, timorem Domini docebo vos. Et archidiaconus: Flectamus genua; et alter: Levate. Et episcopus: Venite, venite, venite, filii. Et chorus: Audite me, timorem Domini docebo vos. Et archidiaconus: Accedite ad eum et illuminamini, et facies vestrae non confundentur. Quo finito, dicat clerus divisus per chorum juxta episcopum totum psalmum: Benedicam Dominum in omni tempore; et interim dum psalmus iste cantatur, poenitentes corruant ad pedes episcopi, sicque prostrati jaceant, quoadusque psalmus finiatur (in margine: hic aquam benedictam spargat). Quo dicto, innuat [Col. 0905D] episcopus alteri diacono dicente: Levate; et statim surgant poenitentes, et dum offeruntur episcopo a presbyteris suis ut eos ipse matri Ecclesiae reconciliet, accipiat unum ex ipsis poenitentibus, et interroget suum presbyterum dicens: Dignus est reconciliari (cum cantu)? Presbyter: Dignus. Et dicat episcopus: Tecum maneat; et det poenitenti pacem dicens: Pax tecum. Et postea ab ipso poenitente caeteri similiter omnes poenitentes osculum pacis accipiant. Et statim episcopus interroget iterum universaliter omnes [Col. 0906A] reliquos sacerdotes de singulis suis propriis poenitentibus dicens: Digni sunt reconciliari? R\ Presbyteri: Digni. Et dicat eis episcopus: Vobiscum maneant. Et sic intrent omnes in ecclesia, cantore incipiente hanc antiphonam: Cor mundum. Cum psalmo Miserere mei, Deus. Alter psal.: Miserere mei, Deus, quoniam conculcavit. Alter psalm.: Miserere mei, Deus, miserere mei. Postquam autem omnes reconciliandi in ecclesia fuerint introducti, episcopus ante altare prosternatur cum ministris suis et poenitentibus. Finitis vero praedictis psalmis cum antiphona, dicatur: Kyrie eleison et Pater noster. Et episcop.: Domine, non secundum peccata nostra, etc. R\. Neque secundum, etc. Domine, ne memineris iniquitatum, etc. R\. Cito anticipent nos, etc. Oremus. Adesto, Domine, [Col. 0906B] supplicationibus nostris, et me, qui etiam medicina tua primus indigeo, clementer exaudi; et quem non electione meriti, sed dono gratiae tuae constituisti operis hujus ministrum, da fiduciam tui muneris exsequendi, et ipse in nostro ministerio quod tuae pietatis est, operare. Per, etc. Oratio ad reconciliandum: Praesta, quaesumus, Domine, famulis tuis poenitentiae fructum, ut Ecclesiae tuae, a cujus integritate deviarant peccando, admissorum reddantur innoxii veniam consequendo. Per, etc. Alia: Deus humani generis benignissime conditor et misericordissime reformator, qui hominem invidia diaboli ab aeternitate dejectum unici Filii tui sanguine redemisti, vivifica hos famulos tuos quos tibi nullatenus mori desideras, et qui non derelinquis devios, assume [Col. 0906C] correctos. Moveant pietatem tuam, quaesumus, Domine, horum famulorum tuorum lacrymosa suspiria. Tu eorum medere vulneribus. Tu jacentibus manum porrige salutarem, ne Ecclesia tua aliqua corporis sui portione vastetur, ne grex tuus detrimentum patiatur, ne de familiae tuae damno inimicus exsultet, ne renato lavacro salutari mors secunda possideat. Tibi ergo, Domine, supplices preces, tibi fletum cordis effundimus. Tu parce confitentibus, ut sic in hac mortalitate peccata sua te adjuvante defleant, qualiter in tremendi judicii die sententiam aeternae damnationis evadant, et nesciant quod terret in tenebris, quod stridet in flammis, atque ab erroris via ad iter reversi justitiae, nequaquam ultra vulneribus saucientur, sed integrum sit eis atque perpetuum [Col. 0906D] et quod gratia tua contulit, et quod misericordia tua reformavit. Per eumdem, etc. Alia oratio: Majestatem tuam supplices deprecamur, omnipotens Deus, ut his famulis et famulabus tuis longo squalore poenitentiae maceratis miserationis tuae veniam largiri digneris, ut nuptiali veste recepta ad regalem mensam unde ejecti fuerant mereantur introire, per, etc. Ultima, ut in ordine recommendationis vel in extrema unctione.




[Col. 0907]
NECROLOGIUM GERUNDENSE Ex Adonis Martyrologio saeculo XI exarato, et in ecclesia Gerundensi asservato, desumptum.
(Apud Florez, ubi supra.)

[Col. 0907A] III Idus Januarii. Eodem die obiit Berengarius Terrachonensis archiepiscopus anno MXCIX.

IV Kal. Martii. Eodem die obiit Raymundus comes anno dominice trabeationis XVI post M.

II Kalend. Mart. Eodem die obiit Senderedus archipresbyter anno DCCCCLXVI.

XV Kal. Maii. Eodem die obitum Arnulphi illustrissimi episcopi Gerundensis anno Domini DCCCCLXX, qui rexit Ecclesiam ann. XV, mens. VII, dieb. et VII, f. anno XV, quod sumsit Lotharius rex Francorum exordium

IX Kal. Maii. Eodem die anno CXI post millesimum obiit Ermengaudus Elenensis praesul.

VIII Kal. Junii. Anno incarnationis Dominicae LXXVI post millesimum, aera MCXIV, indictione XIII, obiit [Col. 0907B] domnus Remundus Berengarii comes Barchinonensis et marchio.

IV Idus Julii. Eodem die obiit Petrus Pontii hujus sedis archilevita, qui obiit in expeditione Hierosolymitana anno XCVIII post millesimum ab incarnatione [Col. 0908A] Domini.

Kal. Aug. Eodem die obiit P. G. (Petrus Gerundensis) episcopus, qui valde diligens Gerundensem sedem exercens, qui in ea diversi honoris ordinem ob Dei genitricis amorem vocatione divina vitam meruit caelibem.

XII Kal. Sep. Eodem die obitum Atoni episcopi et Ermengaudi comitis. Eodem die obit Guillelmus Guifredi anno Dominicae incarnationis MLXVII.

III Non. Sep. Eodem die obiit Bernardus Umberti hujus sedis episcopus anno Dom. incarn. CXI post millesimum.

V Idus Oct. Eodem die obiit Sicardis mater Bernardi episcopi.

XV Kal. Dec. Eodem die obiit Berengarius Gerundensis [Col. 0908B] episcopus ann. XCIII post millesimum ab incarn. Domini.

Nonis. Dec. Obiit Raymundus Berengarii comes Barchin.




[Col. 0907]
MISSA AETHIOPUM QUAE ETIAM APPELLATUR CANON UNIVERSALIS.
(Bibliotheca Patrum maxima, Supplem., tom. XXVII.)



IN NOMINE PATRIS, ET FILII ET SPIRITUS SANCTI. AMEN.
[Col. 0907C]

Chorus incipit: Alleluia.

Ego autem in multitudine misericordiae tuae, introibo in domum tuam.

Adorabo ad templum sanctum tuum, in timore tuo.

Confitebor tibi, Domine, in toto corde meo, quoniam exaudisti verba oris mei.

In conspectu angelorum psallam tibi, adorabo ad templum sanctum tuum.

Sacerdotes tui induantur justitiam, et sancti tui exsultatione exsultent.

Asperges me, Domine, hyssopo, et mundabor; et lavabis me, et super nivem dealbabor.

Amplius lava me ab iniquitate mea, et a peccato [Col. 0907D] meo munda me.

Et ab alienis parce servo tuo.

[Col. 0908C] Panem coeli dedit eis.

Panem Angelorum manducavit homo.

Lavabo inter innocentes manus meas, et circumdabo altare tuum, Domine.

Circuivi, et immolavi in tabernaculo ejus hostiam vociferationis.

Parasti in conspectu meo mensam adversus eos qui tribulant me.

Impinguasti oleo caput meum, et calix meus inebrians quam praeclarus est!

Calicem salutaris accipiam, et nomen Domini invocabo.

Benedictus, qui venit in nomine Domini! Benediximus vobis de domo Domini.

Salve, mater nostra, Ecclesia sancta, munita [Col. 0908D] pariete, ornata topazio. Mater nostra, Ecclesia, salve.

[Col. 0909A] Tu es vas illud puri auri, in quo erat manna absconditum, et tu es tabernaculum panis, descendens de coelo, praebens omnibus vitam in saeculum.



IN NOMINE PATRIS, ET FILII, ET SPIRITUS SANCTI. AMEN.

Ante omnia sacerdos dicit orationes sequentes pro ecclesia, et altari et indumentis eorum:

Domine, Deus noster, tu es solus sanctus, qui omnibus tua occulta virtute sanctificationem dedisti. Sic te, Domine, supplices exoramus ut hanc ecclesiam, et super hoc altare, et super omnia ad sacra mysteria praeparata, Spiritum sanctum mittere digneris; et iterum benedic, sanctifica, et ab omni macula et pollutione munda ea, et nihil incredulitatis et immundi in eis remaneat. Fac huic ecclesiae et [Col. 0909B] altari res mundas et electas, sicut argentum igne examinatum, probatum, et purgatum septuplum. Perfice ut super ea sit mysterium Patris, Filii, et Spiritus sancti, nunc, et semper, et in saecula saeculorum. Amen.

Finita oratione, vestitur altare, et praeparantur omnia ad sacrificium, et sequitur:

Domine, Domine Deus, scrutator cordis omnium, qui manifestas abscondita, et omnia, et singula cognoscis; tu es sanctus, quiescens super sanctos. Tu solus sine peccato, potens delere peccata. Tu scis, Domine, quod huic mysterio sancto, quod ex te procedit, immundus sum; non est mihi facies appropinquandi, neque os laudem tuam sanctam aperiendi, et gratias agendi. Sed solum propter multitudinem [Col. 0909C] miserationum tuarum parce mihi, Domine, quia peccator sum. Praesta et concede mihi, Domine, (si in hanc horam misericordiam inveniam) et mitte desursum, Domine, fortitudinem tuam, ut tua sancta mysteria dignus efficiar consummare propter voluntatem et laetitiam cordis tui. Fiat incensum et oblatio ista bonus odor in conspectu tuo, et tu, Domine noster, et Salvator noster Jesu Christe, sis nobiscum, et benedic nos. Tu es ille qui deles peccata nostra, et illuminator animae nostrae, vita, potentia nostra, et introitus noster; tibi agimus gratias usque ad sedem tuam, nunc, et semper, et in saecula saeculorum. Amen.



Oratio super patenam.

Domine Deus noster, Jesu Christe, qui super [Col. 0909D] lignum sanctae crucis manus tuas extendisti, sic super istam patenam extende, qua tuum sacrum corpus ministratur; Benedic + nunc, sanctifica et munda eam, ut corpus tuum sanctum in ea perficiatur, in hac ecclesia sancta et apostolica, quoniam tibi gloria, et Patri tuo coelesti, cum Spiritu sancto vitali, nunc, et semper, et in saecula saeculorum. Amen.



Oratio super calicem.

Domine, Deus noster Jesu Christe, , qui vere Deus et homo factus es, et nunquam a tua divinitate separatus fuisti, et sanguinem tuum pretiosum propter fragilem creaturam tuam voluntarie [Col. 0910A] effudisti, fac nunc ut manus tuae sint super hunc calicem. + Benedic, + sanctifica, + et purifica eum, ut in eo sanguis tuus sanctus consecretur, in hac ecclesia tua apostolica. Tibi gloria, cum optimo Patre tuo, et Spiritu sancto, nunc, et semper, et in saecula saeculorum. Amen.

Benedictio, puritas, + et dulcedo omnibus sanguinem tuum pretiosum sumentibus, alitheos vere. Amen.



Oratio super coclear per quod lancea crucis significatur.

Domine Deus noster, qui Isaiae prophetae et famulo tuo ut cerneret seraphim, carbonem ignitum de sacrificio forcipe suscipientem, et labia ejus mundantem, concedere dignatus es, sic Pater omnipotens, [Col. 0910B] Dominus noster, et Deus noster, continens omnia, concede ut manus tuae sint super hanc lanceam, ut corpus et sanguinem pretiosum Filii tui unici Domini nostri, et Dei, et Salvatoris nostri Jesu Christi, digne ministrare possit. Benedic nunc, + sanctifica, + et purifica + eam, da ei virtutem et gloriam, sicut forcipi illi. Tibi gloria cum Filio tuo unico, cum Spiritu sancto, nunc, et semper, et in saecula saeculorum. Amen.

Virtus, + benedictio, + sanctificatio sanctae Trinitatis, in hanc ecclesiam sancti N. de Sceva [(1) 1Kb] . Tibi gloria cum Filio tuo, et Spiritu sancto, nunc, et semper, et in saecula saeculorum. Amen.



Oratio super arculam in qua ponitur hostia pro sacrificio.

[Col. 0910C] Domine Deus noster, qui in monte Sinai Moysi servo et prophetae tuo praecepisti ut electa congregaret, quorum usus erat in ministerio altaris, arcae, et sanctuarii in tabernaculo tuo, nunc, Domine, Deus noster omnipotens, praesta ut manus tuae sint super hanc arculam, et imple eam virtute, fortitudine et puritate et gratia Spiritus sancti ad gloriam tuam, ut in ea perficiatur corpus unici Domini nostri, Dei nostri, et Salvatoris, Jesu Christi, in hac sancta ecclesia apostolica. Tibi gloria, et Filio tuo unico, et Spiritui sancto, nunc, et semper, et in saecula saeculorum. Amen.

+ Sanctificationem acceptabilem, remissionem peccatorum concedat nobis Deus Pater, cui laus, et honor, nunc, et semper, et in saecula saeculorum. [Col. 0910D] Amen.

Quando sacerdos offert hostiam super altare, dicit orationem sequentem:

Domine, Deus noster, qui suscepisti sacrificium Abel in deserto, et Noe in ara, et Abrahae in summitate montis, et Eliae in monte Carmeli, et David in area Orna Jebusaei, et oblationem pauperculae viduae in templo sancto, sic oblationem meam, et omnium famulorum famularumque tuarum, offerentium in nomine sancto tuo, suscipe, ut pro meis et eorum peccatis sit redemptio. Et sicut nos offerimus, ita mercedem nobis retribue in praesenti saeculo, et in futuro, et in saecula saeculorum. Amen.



Oratio, quando ponitur vinum et aqua in calice, a diacono.
[Col. 0911A]

Vere Christe, Deus noster, et Domine noster, qui ad nuptias in Cana Galileae vocatus fuisti, et eas benedixisti, et de aqua vinum fecisti; similiter fac, et + benedic, + sanctifica, et + purifica hoc vinum in conspectu tuo; et fiat exsultatio et vita animae et corpori nostro, et in omni tempore nobiscum permaneant Pater, Filius, et Spiritus sanctus, quia non habemus alios deos praeter te, Domine. Imple igitur nos vino exsultationis, salutis, et laetitiae, vitae, intellectus, et consilii Spiritus sancti, in saecula saeculorum. Amen. + Benedictus Dominus Deus, Pater omnipotens. + Benedictus Filius unigenitus, Jesus Christus, qui natus est de Maria Virgine. + Benedictus [Col. 0911B] Spiritus Paracletus, Deus noster, quibus Patri, et Filio, et Spiritui sancto, vera fortitudo in saecula saeculorum. Amen.

Postea replicet super calicem orationem.

Domine, Deus noster, qui suscepisti, etc. Ut supra, in offerendo hostiam.

Dicit sacerdos cantando et extendendo palmas sursum, ita tamen quod caput non excedant:

Unus Pater sanctus, unus Filius sanctus, et unus Spiritus sanctus.

Populus respondet: Amen.

Sacerdos, cantando dicit: Laudate Dominum, omnes gentes, laudate eum, omnes populi, quoniam confirmata est super nos misericordia ejus, et veritas Domini manet in aeternum. Gloria Patri, etc.

[Col. 0911C] Dicit diaconus: Surgite ad orationem.

Populus: Domine, miserere nostri.

Sacerdos: Pax vobis.

Populus: Et cum spiritu tuo.

Sacerdos, in gratiarum actionem, dicit orationem sequentem:

Gratias agamus benefactori nostro, Domino misericordi, Patri Domini Dei, et Redemptoris nostri Jesu Christi, quia protexit nos, auxiliatus est nobis, custodivit, et commendatos nos sibi reddidit, attraxit, amplexus est, confirmavit, et pervenire nos fecit ad hanc horam; rogemusque ipsum, ut etiam custodiat nos in hac die sancta, in omni tempore vitae nostrae, et in omni pace, omnipotens Deus noster.

Diaconus dicit: Orate.

[Col. 0911D] Sacerdos autem sequitur: Domine, o Domine, Pater bone et omnipotens, Pater Domini Dei, et Redemptoris nostri Jesu Christi, laudamus te super omne opus, pro omni opere, et in omni opere, quia protexisti nos, auxiliatus es nobis, custodisti nos, et commendatos tibi nos reddidisti; attraxisti et amplexus es; confirmasti et pervenire fecisti usque ad hanc horam. Petimus quoque, et quaesumus a bonitate tua, o amator generis humani.

Diaconus dicit: Petite et rogate ut parcat nobis Dominus, et misereatur nostri, et suscipiat orationem quae pro nobis fit a sanctis suis; et faciat nos dignos ut quae praestat accipiamus; et sumamus [Col. 0912A] de participatione et sacramento suo benedicto ut dimittantur nobis peccata nostra.

Sacerdos subsequitur: Ut perducamus hunc diem sanctum in omni tempore vitae nostrae, in omni pace, cum timore tuo. Omnem invidiam, et omnem tentationem, et omne opus Satanae, consilium hominum malorum, insultationes inimici absconditas et manifestas, elonga et expelle a me et ab universo populo tuo, et ab hoc loco sancto tuo. Omnia bona, quidquid utique praestat et juvat, impetra eis per nos, quia tu es qui dedisti nobis potestatem ut calcaremus serpentem, et scorpionem et omnem vim inimici; ne inducas nos, Domine, in tentationem, sed redime et libera nos ab omni malo per gratiam et misericordiam et amorem erga humanum genus Filii tui [Col. 0912B] unici, Domini Dei et Redemptoris nostri Jesu Christi, cum quo, tibi una cum sancto Spiritu, et gloria, et potestas, nunc, et semper, et in saecula saeculorum. Amen.

Pro offerentibus munera, sacerdos:

Iterum rogemus omnipotentem Deum, Patrem Domini, Dei et Redemptoris nostri Jesu Christi, pro iis qui obtulerunt munera sanctae, unicae, quae est super omnes, Ecclesiae, sacrificium scilicet primarum decimarum gratiarum actionis signum et monimentum; seu autem quis multum obtulerit, seu parum, seu secreto, seu palam, seu volens et non habens, omnium amplectatur voluntatem qui coelestem Spiritum donat, et in quo omnium bonorum operum est potestas, Dominus, Deus noster.

[Col. 0912C] Caute ista lege, nam si vox Spiritus, sit in recto, dicet filium esse Spiritum Sancti, id est Patris, tuncque vox Spiritus capietur essentialiter, ut est communis tribus personis, non personaliter. Si vero sit in obliquo, certissimum est Christum secundum divinitatem nullo pacto esse Filium Spiritus sancti, nisi nomen Spiritus sancti essentialiter sumatur, nempe pro Patre, quae tamen est insolens et aliena locutio. Neque vero secundum humanitatem dici posse Christum filium Spiritus sancti docent theologi. Vide sanctum Thomam, part. III, q. 32, art. 3.

Diaconus dicit: Orate pro iis qui obtulerunt munera.

Sacerdos: Domine, Deus omnipotens, rogamus te et quaesumus pro iis qui obtulerunt dona sanctae, [Col. 0912D] unicae, quae super omnes est, Ecclesiae, seu multum obtulerint seu parum, sive secreto sive palam, sive volentes et non habentes, omnium voluntatem acceptans, da unicuique eorum, pro praemio, benedictionem per unicum Filium tuum, cum quo tibi et sancto Spiritui est gloria et potestas, nunc, et semper, et in saecula saeculorum. Amen.

Oratio oblationis sacrae: O princeps noster, Jesu Christe, cujus substantia creata non est, sed es purum Verbum; tu es Filius Patris et Spiritus sancti. Tu es panis vitae, descendens de coelo, qui antequam venires, eras in figura Agni immaculati pro redemptione mundi. Nunc bonitatem tuam super hunc panem et calicem in hoc altare portatile ostendas. [Col. 0913A] + Benedic, + sanctifica, + munda, et transfer panem hunc in carnem tuam immaculatam; et vinum hoc, in sanguinem tuum pretiosum. Fiat sacrificium ardens et acceptabile, medela et salus animae et corpori nostro; quia tu es Rex noster et Christus Deus noster, omni laude, reverentia, et gloria tibi gratias agimus; cum Patre tuo coelesti, Spiritu sancto vitali, nunc, et semper, et in saecula saeculorum. Amen.

Diaconus: Flectite genua.

Populus: Ante te, Domine, flectimus, et te laudamus.

Coadjutor sacerdotis dicit quod sequitur:

Domine, Domine, Fili unice, Jesu Christe, Verbum Dei Patris, qui nobis per tuam salutiferam et vitalem [Col. 0913B] passionem, peccatorum nostrorum vincula omnia dirupisti, qui in discipulorum sanctorum, immaculatorum ministrorum tuorum faciem insufflasti, dicendo: Accipite Spiritum sanctum: quorum remiseritis peccata remittuntur eis, et quorum retinueritis, retenta sunt; praesta, Domine, sicut eis hoc officium sacerdotale Ecclesia sancta tua, cum potestate ligandi et absolvendi in omni tempore peccata et vincula iniquitatum nostrarum, tribuisti, ita bonitatem et clementiam tuam imploramus, o amator hominum, ut absolvant nos servos tuos, et parentes, fratres, sorores, et amicos nostros, et me peccatorem, et omnes capita sua inclinantes ante conspectum tuum in hoc sacrificio sancto tuo; dirige nos, Domine, in viam misericordiae tuae; disrumpe et frange [Col. 0913C] omnia vincula peccatorum nostrorum.

O Domine, si scienter aut ignoranter, aut malitia cordis, levitate spiritus, aut inclinatione et macula carnis, factis, verbis, et temporibus peccavimus tibi, parce, Domine, quia scis fragilitatem nostram. O optime Domine universi, et amator hominum, concede nobis remissionem peccatorum nostrorum. + Benedic, et + sanctifica, + mundifica et odorifica, et fac nos liberos et absolutos. Absolve pontifices, principes, et reges nostros; patriarchas, archiepiscopos, episcopos, sacerdotes, diaconos, et ministros nostros, et populum tuum, parentes et fratres nostros. Memento, Domine, dormientium principum, pontificum, regum, patriarcharum, archiepiscoporum, episcoporum, sacerdotum, diaconorum, et ministrorum tuorum, [Col. 0913D] parentum nostrorum, et omnium in recta fide quiescentium, et imple nos timore nominis tui, et dirige nos facere voluntatem tuam. Sit tibi gloria, et honor, quia tu solus eis dignus es, in saecula saeculorum. Amen.

Servi tui hodie ministrantes, sacerdos, diaconus, et omnes ministri, populus, et ego pauper servus tuus et peccator, absolvamur per os Trinitatis sanctae Patris, Filii et Spiritus sancti et beatae Mariae coeli secundi, Matris Dei: per os Michaelis, Gabrielis, et omnium archangelorum, et nonaginta novem ordinum angelorum, et mille millium ministrantium, et quorum nomina numerare nescimus; et quatuor animalium, et viginti quatuor seniorum, et primorum [Col. 0914A] sanctorum patrum; et quindecim prophetarum, et duodecim eorum filiorum; et per os duodecim apostolorum, et sancti Jacobi episcopi Hierosolymitani, et sancti Pauli, Timothei, Syllae, Barnabae, Titi, Philemonis, Clementis, et omnium septuaginta duorum discipulorum, et quingentorum suorum sociorum: et per os sancti Marci divinitatem clamantis, et aliorum evangelistarum; et per os trecentorum et decem et octo episcoporum, qui pro recta fide in synodo Nicaena congregati fuerunt, et centum quinquaginta in Constantinopolitana, et ducentorum in synodo Ephesina; et per os pontificis nostri Saviros, Joannis Chrysostomi oris aurei, Cyrilli, Basilii, Theophili, Athanasii, Gregorii, et pontificum nostrorum, Matthaei, Gabrielis, Joannis, Salamae, [Col. 0914B] Bartholomaei, Isaac, Marcii, et per os Ecclesiae unicae quae congregata fuit per apostolos sanctos; et per me peccatorem absolvamini, et impleamini gratia ad gloriam et honorem, Patris, Filii, et Spiritus sancti. Amen.

Hic, sacerdos declarat epacta, aureum numerum, mobilia et immobilia festa, indulgentias, et omnes ritus et ceremonias a principio usque ad finem, et in vivorum et defunctorum memoriam effundit incensum, et prosequitur hanc orationem ponendo ter incensum in thuribulo, dicens:

+ Benedictus Pater omnipotens. + Benedictus Filius unicus Jesus Christus. + Benedictus Spiritus Paracletus, quibus nunc, et semper honor, et gloria. Amen.

[Col. 0914C] Deinde circumcirca altare incensando, dicit:

Alleluia Patri, Alleluia Filio, Alleluia Spiritui sancto, nunc, et semper, et in saecula saeculorum. Amen.

+ O Deus in aeternum; tu es ante et post, qui cares principio et fine, magnus in providentia, potens in opere et prudens in consilio, quae omnia in omnibus demonstratur. Oramus, et supplices te rogamus, Domine, ut in hac die nobiscum maneas, et faciem tuam super nos ostendas; nobiscum habita, dele peccata et iniquitates nostras quae voluntarie et involuntarie, scienter et ignoranter fecimus, munda cor nostrum, et sanctifica animam nostram. Permitte nos tibi appropinquare. Oblatio, et gratiarum sacrificium, incensum spirituale intret et ascendat in [Col. 0914D] conspectu sanctitatis tuae.

Cum incensat altare, dicit orationem:

Memento, Domine, unicae Ecclesiae tuae sanctae apostolicae, et congregationis tuae, quam possedisti ab initio. Memento, Domine, principis nostri, N., et antistitum Patrum nostrorum, patriarcharum, archiepiscoporum, episcoporum, sacerdotum, diaconorum, et omnium apostolicae fidei cultorum. Memento, Domine, regis nostri, N., et omnium regum Christianorum, parentum, famulorum famularumque tuarum, fratrum et sororum omnium fidelium dormientium, et in signo rectae fidei quiescentium. Memento, Domine, congregationum nostrarum, et benedic eis.

[Col. 0915A] Diaconus dicit: Surgite in orationem.

Sacerdos: Pax vobis.

Populus: Et cum spiritu tuo.

Sacerdos, magna voce sequitur, ter: Adoramus Patrem, Filium, et Spiritum sanctum, trinum et unum.

Populi replicant idem ter.

Sacerdos sequitur: Pax tibi, sancta Ecclesia, habitatio pacis. Salve, virgo Maria, Dei genitrix, tu es thuribulum aureum, quae carbonem ignitum portasti. Benedictus qui eum de sanctuario recipit, quia vere Verbum Dei ipse est, qui peccata remittit et culpam delet, et ex te homo factus est, et Patri seipsum verum incensum et pretiosum sacrificium obtulit. Adoramus te, Christe, cum Patre tuo optimo et misericorde, et Spiritu tuo vitali, quia tu venisti, et liberasti [Col. 0915B] nos.

Populus replicat idem.

Postea coadjutor sacerdotis sequitur orationem:

Domine intelligentiae, et annuntiator sapientiae quae prius nobis abscondita erat, eam manifestasti, Domine largitor verbi exsultationis et laetitiae, praedicantibus magnificentiam virtutis tuae. Tu es qui Paulum, multitudine bonitatis tuae, vocasti, qui prius erat persecutor Ecclesiae, et constituisti eum Vas electionis regni tui, et Evangelii apostolum et praedicatorem elegisti, et concionatorem regni tui.

O Christe, Deus noster, tu es optimus amator hominum, concede nobis, quaesumus, sapientiam, intelligentiam, scientiam et intellectum, quae semper nobiscum permaneant, ut sapiamus, intelligamus, [Col. 0915C] sciamus et perspiciamus Scripturam sanctitatis tuae, quae in conspectu tuo legitur. Sicut dono dedisti Paulo, et dignum tanta gratia eum fecisti, ita nos, quaesumus, quoque dignos fac, caput vitae, ut eum imitemur, et in viam ejus ambulemus, et ejus vestigia sequamur, et nomen tuum sanctum laudemus, et in cruce tua in omni tempore gloriemur, sicut et ipse semper gloriatus fuit. Tibi virtus, regnum triumphus, magnificentia, honor, et gloria, in saecula saeculorum. Amen.

Diaconus antequam legatur Epistola, dicit: Omnes qui non amant Dominum nostrum, et in nativitatem suam minime credunt, et in sanctam Mariam Virginem, anathema sint usque ad adventum ejus.

Deinde legitur Epistola Pauli, quae occurrit, et [Col. 0915D] usquelibet secundum diem occurrentem. Lecta Epistola, dicit diaconus:

Gloria Patris, amor Filii, et donum Spiritus sancti, quae descenderunt super apostolos benedictos et mundos in Sion loco sancto, duplicentur super nos, Christianos, in saecula saeculorum. Amen.

Populus: O bone minister, sancte Paule, sanator infirmorum, qui coronam recepisti, ora et intercede pro nobis, ut liberetur anima nostra propter multitudinem miserationum Jesu Christi, et sancti nominis sui.

Dicit diaconus: Surgite ad orationem.

Populus: Domine, miserere nostri.

Sacerdos: Pax vobis.

[Col. 0916A] Populus: Et cum spiritu tuo.

Sacerdos sequitur orationem signatam sub signo + ut supra, incipientem: O Deus, in aeternum tu es, etc.

Minister sive subdiaconus, ante Epistolam dicit: De Epistola Petri, sive alterius apostoli: Discipulus et apostolus Domini, et Salvatoris nostri Jesu Christi, cujus oratio et benedictio sit super nos semper. Amen.

Postea magna voce dicit Epistolam.

Finita et lecta Epistola, diaconus sequitur:

Fratres mei, nolite diligere mundum, neque ea quae sunt in mundo, quoniam omne quod est in mundo, concupiscentia est carnis, concupiscentia oculorum, et superbia vitae; quae non ex Patre, sed ex mundo est; et mundus transit, et concupiscentia [Col. 0916B] ejus. Qui autem facit voluntatem ejus manet in aeternum.

Dicunt populi: Sanctus trinus et unus in substantia tua, custodi congregationem nostram, propter sanctos electos tuos et discipulos tuos, consolare nos per misericordiam tuam, et propter nomen sanctum tuum.

Dicit diaconus: Surgite in orationem.

Populus: Domine, miserere nobis.

Sacerdos: Pax vobis.

Populus: Et cum spiritu tuo.

Sacerdos: Domine, Dominus noster, et Deus noster; tu es qui apostolis tuis sanctis mysterium gloriae Christi tui manifestasti, et magna et innumerabilia dona eis tribuisti, divitias et secreta misericordiae [Col. 0916C] tuae, eos ad praedicandum misisti. Propitius esto, Domine, et concedere dignare, facere nos participes et consortes haereditatis eorum, et ambulare et sequi vestigia eorum. Praesta, quaesumus, ut in omni tempore eis similes simus, et in eorum amore fortificemur, et eorum labores participemus. Custodi, Domine, Ecclesiam Christianam sanctam, in bona adoratione, quae aedificata et fundata fuit per apostolos sanctos.

Sacerdos sequitur erga populum:

+ Benedic gregi, et agnis tuis, multiplica, Domine, hanc uvarum vitem, quam per manus tuas sanctas, per Dominum nostrum Jesum Christum, plantasti; cui, et tibi, et Spiritui sancto gloria et potentia, et nunc, et semper, et in saecula saeculorum. [Col. 0916D] Amen.

Hic sacerdos ponit incensum in thuribulo, dicens:

Domine, Deus noster, qui sacrificium Abrahae patris nostri suscepisti, et pro vice et salvatione Isaac filii ejus, agnum descendere fecisti; sic, Domine, odorem istius incensi suscipe, et sicut sacrificium illius agni recepisti, ita, Domine, mitte divitias gratiae et misericordiae tuae. Fac nos puros et mundos ab omnibus malis odoribus peccatorum, et tuae virtutis et majestatis dignos in laude munditiae tuae. O amator hominum, fac nos justos sine macula, cum laetitia omnibus diebus vitae nostrae.

Sequitur: Memento, Domine, unicae Ecclesiae tuae sanctae, quae de fine usque ad finem, in toto orbe [Col. 0917A] terrarum, in apostolis tuis congregata fuit. Laetare, Domina, quia salutem sanctam deprecamur. O Virgo, Mater Dei et Christi, in omni tempore effer sursum et in altum orationem nostram apud electos Filii tui, ut remittantur peccata nostra. Laetare, Domina, quia peperisti nobis lumen verum, Jesum Christum, Dominum nostrum. Ora pro nobis apud eum, ut misereatur animae nostrae; ora pro nobis in conspectu throni Filii tui, Jesu Christi. Laetare, Immaculata, vere Regina. Laetare, Gloria nostrorum parentum, quia peperisti nobis Emmanuelem. O vere mediatrix ante Dominum nostrum Jesum Christum, te supplices exoramus ut memor sis nostri. Ora pro nobis ut deleantur iniquitates nostrae.

Coadjutor sacerdos, antequam legantur Acta apostolorum: [Col. 0917B] Hoc est opus et dicta nostrorum Patrum, apostolorum sanctorum et immaculatorum. Gratia Spiritus sancti, et misericordia duplicetur super nos, et omnes Christianos. Amen.

Postea legitur ex Actis apostolorum, secundum diem occurrentem. Finita lectione, sequitur:

Verba Domini magna, multiplicata in Ecclesia sancta, populos credentes in Dominum Jesum Christum multiplicaverunt, cui gloria in saecula saeculorum.

Populus respondet: Amen.

Postea sequitur: Sanctus, sanctus, sanctus, Dominus Pater omnipotens, Sanctus, sanctus, sanctus, unicus Jesus Christus Filius, Verbum Patris. Sanctus, sanctus, sanctus, Spiritus sanctus, sciens [Col. 0917C] omnia.

Dicit diaconus: Surgite in orationem.

Populus: Domine, miserere nobis.

Sacerdos: Pax vobis.

Populus: Et cum spiritu tuo.

Sacerdos: Domine, Deus noster, Jesu Christe, qui dixisti discipulis tuis sanctis et electis: Multi prophetae et justi desideraverunt videre quae vos videtis, et audire quae auditis, et non viderunt neque audierunt, sed beati oculi vestri et aures vestrae, videntes et audientes; sic nos fac dignos audire et facere verba Evangelii tui sancti, per orationes et preces sanctorum tuorum.

Diaconus dicit: Orate.

Sequitur sacerdos: Memento iterum, Domine, [Col. 0917D] verborum tuorum, pro illis qui se orationibus nostris commendaverunt, quando oramus ad te, Domine Deus noster, memento dormientium, et in recta fide quiescentium; et concede infirmis sanitatem, quia tu es vita, spes, liberator, et resurrectio omnium; tibi gratias referimus in aeternum, et in saecula saeculorum. Amen.

Diaconus accipiens crucem, dicit:

Orate ut digni efficiamini audire Evangelium.

Postea cantat: Benedicam Domino in omni tempore, semper laus ejus in ore meo. In Domino laudabitur anima mea, etc.

Sacerdos idem dicit; Populus ter idem dicit: et in ultimo versu semper dicitur, Alleluia.

[Col. 0918A] Diaconus circuit ecclesiam clamando: Surgite; audite Evangelium sanctum et bonam annuntiationem Domini nostri, et Salvatoris nostri Jesu Christi.

Postea, coadjutor accipit thuribulum et porrigit sacerdoti, qui ter incensat, accipiendo Evangelium erga populum, et dicit:

Magnus Deus, benedic + nos, et populum Christianum, et fac introitum nostrum in ecclesia tua sancta, una cum angelis sanctis qui serviunt Deo, et laudant eum omni tempore, in saecula saeculorum. Amen.

Sacerdos annuntiat Evangelium, sic cantando:

Sanctum Evangelium, quod annuntiavit Matthaeus, vel Marcus, vel Lucas, vel Joannes.

Ministri accendunt lumina, et praeparant alia necessaria, [Col. 0918B] et dicunt:

Gloria Christo, et Domino nostro, et Deo nostro semper; exsultate in Domino, qui auxiliatur nobis, et psallite Deo Jacob, accipite psalterium in cythara, etc.

Sacerdos alta voce legit Evangelium diei. Diaconus, finito Evangelio, dicit:

Exite foras, qui non vultis accipere sacramentum, sive Eucharistiam. Ite catechumeni.

Ministri dicunt: Et illi, Cherubin et Seraphin reddant gloriam: Sanctus, sanctus, sanctus, et sanctus Omnipotens. Pleni sunt coeli et terra gloriae et sanctitatis tuae. Adoramus te, Christe, cum Patre tuo optimo, et misericorde, et Spiritu sancto vitali; tu venisti et liberasti nos.

[Col. 0918C] Diaconus dicit: Surgite in orationem

Populus: Domine, miserere nostri.

Sacerdos: Pax vobis.

Populus: Et cum spiritu tuo.

Diaconus dicit: Surgite ad orationem.

Sacerdos dicit: Pax omnibus vobis. Et iterum rogemus omnipotentem Deum Patrem Domini et Dei ac Salvatoris nostri Jesu Christi. Rogamus et petimus a bonitate tua, o amator hominum; recordare, Domine, pacis Ecclesiae sanctae in unum per apostolos congregatae.

Diaconus dicit: Orate pro hac Ecclesia sancta, in unum per apostolos congregata, recta in Domino.

Populus dicit: Domine, Deus noster, da nobis [Col. 0918D] pacem; Domine, Deus noster, da nobis pacem; Christe, rex noster, miserere nobis.

Sacerdos dicit:

Eam quae fuit a principio, et erit usque in finem saeculi, omnes populos, et omnes greges benedic. Pacem de coelo mitte super omnes animas nostras; pacem vitae nostrae da nobis per ipsam Ecclesiam. Da, Domine, pacem regi nostro N., et principibus ejus, ac judicibus ejus, et subditis ejus, et circa nos congregatis, tam extra quam intra Ecclesiam. Orna eos omni genere pacis, Rex pacis; pacem da nobis, quoniam omnia dedisti nobis; conserva nos, Domine; quoniam praeter te neminem cognoscimus: nomen sanctum tuum nominamus et invocamus, ut vivat anima nostra in Spiritu sancto [Col. 0919A] nec invalescat mors peccati, super nos servos tuos et super omnem populum tuum.



Pro pontificibus.

Et iterum rogemus omnipotentem Deum, Patrem Domini et Dei ac Salvatoris nostri Jesu Christi. Rogamus et petimus a bonitate tua, o amator hominum, recordare, Domine, Patris nostri venerandi principis archiepiscoporum nostrorum, N., ac sancti et beati antistitis nostri, N.

Diaconus dicit: Orate pro principe nostro, principe nostrorum archiepiscoporum N., et capite episcoporum magnae provinciae Alexandrinae; pro capite patriae nostrae, venerando archiepiscopo nostro N., ac omnibus episcopis, sacerdotibus, et diaconis rectae fidei.

[Col. 0919B] Sacerdos dicit: Custodiendo custodi eos nobis, multis annis et longo tempore in justitia et pace; ut perficiant consecrationem quam tu commisisti dignitati sacerdotali, secundum sanctam ac beatam voluntatem tuam; ut judicent in justitia et rectitudine, et pascant populos tuos in aequitate. Custodiendo custodi etiam omnes episcopos, sacerdotes, et diaconos rectae fidei, et omnes conformes sanctae et unicae Ecclesiae quae est congregatio apostolica; orationes vero quas pro nobis et pro universis populis tuis faciunt, accepta in sacrificium tuum altissimum in odore bono suavitatis, et omnes hostes et adversarios eorum dissipa, et confringe sub pedibus eorum velociter. Ipsos vero custodi nobis in justitia et pace in Ecclesia sancta tua.



Pro congregatis.
[Col. 0919C]

Sacerdos dicit: Et iterum rogemus omnipotentem Deum, Patrem Domini, et Dei, ac Salvatoris nostri Jesu Christi. Quaerimus et rogamus a bonitate tua, o amator hominum. Recordare, Domine, congregationis nostrae, et benedic ei.

Diaconus dicit: Orate pro hac ecclesia sancta, et nostra congregatione quae in ea est.

Populus dicit: Benedic congregationi nostrae, et custodi eam in pace.

Diaconus dicit: In sapientia Domini dicite et canite orationem fidei.

Populus dicit: Credo in unum Deum, Patrem omnipotentem, factorem coeli et terrae, visibilium omnium et invisibilium. Et in unum Dominum Jesum [Col. 0919D] Christum, Filium Dei unigenitum; et ex Patre natum ante omnia saecula, Deum de Deo, lumen de lumine, Deum verum de Deo vero. Genitum non factum, consubstantialem Patri, per quem omnia facta sunt. Qui propter nos homines, et propter nostram salutem descendit de coelis. Et incarnatus est de Spiritu sancto, ex Maria Virgine, et homo factus est. Crucifixus etiam pro nobis sub Pontio Pilato, passus et sepultus est. Et resurrexit tertia die secundum Scripturas. Et ascendit in coelum, sedet ad dexteram Patris. Et iterum venturus est cum gloria judicare vivos et mortuos; cujus regni non erit finis. Et in Spiritum sanctum Dominum et vivificantem, qui ex Patre Filioque procedit. Qui cum [Col. 0920A] Patre et Filio simul adoratur et conglorificatur. Qui locutus est per prophetas. Et unam sanctam catholicam, et apostolicam Ecclesiam. Confiteor unum baptisma in remissionem peccatorum: et exspecto resurrectionem mortuorum, et vitam venturi saeculi Amen.

Sacerdos dicit: Fac eos ut sint tibi sine divisione, et sine pigritia faciant voluntatem tuam sanctam et beatam. Fac eos domum orationis, domum puritatis, domum abundantiae et gratiae, gratificare, Domine, nobis servis tuis, et post nos venturis in saeculum. Exsurge Domine, Deus noster, et dissipentur inimici tui, et fugiant ante faciem tuam omnes qui oderunt sanctum et benedictum nomen tuum. Populi autem tui sint benedicti millies millibus, [Col. 0920B] et iterum millies millibus benedictionum, faciantque omnem voluntatem tuam, per gratiam, benignitatem, ac amorem homines Filii tui unigeniti Domini Dei, et Salvatoris nostri Jesu Christi; cui, et tibi, ac Spiritui sancto sit gloria et potentia, nunc et semper, et in saecula saeculorum. Amen.

Oratio pro pace perfecta, sacerdos dicit:

Magnus et aeternus Dominus psalmavit hominem immaculatum, incorruptibilem. Mors autem ingressa est a principio in mundum ob invidiam diaboli. Tu, Domine, eripuisti vim ejus per adventum unigeniti Filii tui Domini Dei et Salvatoris nostri Jesu Christi, et implevisti totam terram pace tua. Propterea coelestes legiones laudant te dicentes: Gloria Domino [Col. 0920C] in coelis, et pax in terra hominibus bonae voluntatis.

Diaconus dicit: Orate pro pace perfecta et amabili ac salutifera et apostolica: Salutate vos invicem. Qui communicare non vultis, discedite. Qui autem vultis communicare, amplectimini invicem in plenitudine cordis. Qui communicat custodiat se a malo.

Sacerdos dicit: O Domine, ex beneplacito tuo imple corda nostra pace tua, et munda nos ab omni mala cogitatione et immunditia, et ab omni memoria injuriarum, et ab omni invidia, et recordatione malorum, quae mortem inferunt. O Domine, fac nos omne dignos ut salutemur ad invicem salutatione sancta et immaculata, et recipiamus sine judicio et [Col. 0920D] sine morte donum tuum coeleste, hoc est, gratiam tuam cum Spiritu sancto.

Populus dicit: Christe, Deus noster, fac nos dignos salutandi te salutatione coelesti, ac laudandi te una cum Cherubim et Seraphim, dicentes: Sanctus, sanctus, sanctus, Omnipotens. Pleni sunt coeli et terra sanctitate gloriae tuae.

Sacerdos dicit: Dominus vobiscum, sanctus inter sanctos, sanctus inter sanctos, sanctos inter sanctos. Gratias agimus tibi, Domine, per dilectum unigenitum Filium tuum, Dominum Deum, et Servatorem nostrum Jesum Christum, quem in posteriori tempore misisti nobis Filium tuum, Servatorem et Redemptorem, nuntium consilii tui, qui Verbum [Col. 0921A] tuum est, et per quem omnia fecisti secundum voluntatem tuam.

Diaconus dicit: Per beatum et sanctum patriarcham nostrum N., et per venerandum antistitem nostrum N., qui suis orationibus et precibus laudant te; per Stephanum protomartyrem, Zachariam sacerdotem, Joannem Baptistam; per omnes sanctos martyres qui in fide Jesu Christi quieverunt; per Matthaeum, Marcum, Lucam, et Joannem evangelistas; per Mariam Dei genitricem; per Simonem Petrum, Andream, Jacobum, Joannem, Philippum, Bartholomaeum, Thomam, Matthaeum, Thadaeum, Nathanael, Jacobum Alphei [(2) 1Kb] , et Matthiam apostolos; per Jacobum apostolum fratrem Domini nostri, episcopum Jerusalem sanctae; per Paulum, Timothaeum, [Col. 0921B] Silam, Barnabam, Titum, Philemona, Clementem, et per septuaginta duos discipulos, et quingentos socios eorum, ac per trecentos decem et octo rectae fidei Patres, visita nos et fac nos participes orationum eorum omnium: et super omnia recordare catholicae et apostolicae Ecclesiae in pace, pretioso sanguine per Christum aedificatae. Recordare etiam omnium patriarcharum archiepiscoporum, episcoporum, sacerdotum, et diaconorum, qui dirigunt viam verbi, quod est in veritate.

Dicit populus: Miserere, Domine, animarum servorum tuorum et ancillarum tuarum, qui manducarunt carnem tuam et biberunt tuum sanguinem, et in fide tua quieverunt.



Oratio benedictionis.

[Col. 0921C] Sacerdos dicit: O sancta Trinitas, Pater, Fili et Spiritus sancte, benedic super populum tuum Christianum electum benedictione coelesti, et mitte super nos gratiam Spiritus sancti. Aperi nobis fores Ecclesiae tuae sanctae, propter misericordiam tuam et fidem nostram. Perfice in nobis fidem Trinitatis usque ad extremum spiritum, o princeps noster, Jesu Christe, visita infirmum populum tuum, et sana eum. Dirige patres nostros et fratres nostros peregrinantes, reduc eos ad lares suos, cum salute et pace; benedic ventos coeli, et pluvias, ac fructus terrae praesentis anni pro gratia tua; praebe semper gaudium et delicias super faciem terrae, et corrobora super nos pacem tuam. Induc corda regum proborum ad benefaciendum nobis, [Col. 0921D] da gratiose honorem principibus Ecclesiae sanctae, singulis eorum juxta eorum nomen, in conspectu regum potentium fac eos gratos. O Domine, praebe requiem animabus patrum et fratrum nostrorum, qui in recta fide dormiunt et quiescunt, et benedic his qui laborant circa thura, circa sacrificia, circa vinum, circa oleum, ac butyrum, et circa cortinas, et circa etiam libros, et cathedras, circa res omnes sanctae Ecclesiae, ut Jesus Christus Deus noster remuneretur eos in coelesti Jerusalem. Miserere omnium qui nobiscum congregati sunt ad quaerendam misericordiam Dei nostri Jesu Christi, et omnibus [Col. 0922A] illis qui nobis eleemosynam tribuerunt, in sede judicii tui mitis sis et placidus. Libera, Domine, ob multitudinem misericordiae tuae, omnes animas inopes et afflictas, carceratos quoque ac captivos et exsules ac in servitutem adactos, et in amaris laboribus detentos. Recordare, Domine noster, Jesu Christe, in regno coelorum, omnium illorum qui a nobis petierunt ut recordaremur eorum. O Domine, libera populum tuum et benedic haereditati tuae, ac nutri eum et exalta usque in saeculum. Custodi eos in recta fide et in gloria, omni tempore, et fac ut ferveant ineffabili et inexcogitabili charitate, per preces ac intercessionem quam pro nobis facit Domina nostra sancta et immaculata virgo Maria; et per preces majorum angelorum splendentium, Michaelis, [Col. 0922B] et Gabrielis, ac Raphaelis, et Urielis, et quatuor animalium sine carne, et viginti quatuor seniorum coeli; et Patrum nostrorum sanctorum patriarcharum, Abraham, Isaac, et Jacob, et omnium proborum Patrum priorum, ac quindecim Patrum nostrorum prophetarum, ac sancti Joannis Baptistae, et quatuordecim millium puerorum Bethlehem, et Patrum nostrorum duodecim principum apostolorum, et septuaginta duorum discipulorum, et quingentorum sociorum eorum; ac trium puerorum, Ananiae, Azariae, et Misael; ac sancti Marci evangelistae et martyris, et sancti Stephani archidiaconi, protomartyris, et sancti Georgii stellae honoris, Theodori, Banadlii, Claudii, Minas electi, Cosmae et Damiani, et Patrum nostrorum, principum episcoporum trecentorum [Col. 0922C] decem et octo qui fuerunt Niceae, et centum quinquaginta qui fuerunt Constantinopoli, et ducentorum qui fuerunt Ephesi; et Tecla Aimanor, quorum orationes et benedictiones et auxilium ac gratia sit nobiscum in saecula saeculorum. Amen. Istorum et illorum omnium animabus requiem tribue, et miserere eorum, ob id enim misisti e coelo Filium tuum in uterum Virginis.

Diaconus dicit: Qui sedetis, surgite.

Sacerdos dicit: In quo portatus, caro factus est, et notus per Spiritum sanctum in ejus nativitate.

Diaconus dicit: Aspicite ad ortum.

Sacerdos dicit: Coram te assistant millia millium sanctorum angelorum, et principum eorum.

[Col. 0922D] Diaconus dicit: Aspiciamus.

Sacerdos dicit: Honorata quoque animalia, sex alas habentia, Seraphim et Cherubim qui cum duabus alis suis faciem suam, et cum duabus pedes suos tegunt; cum duabus vero volant a fine mundi ad finem; sicut semper te sanctificant et laudant, sic a nobis sanctificationem nostram recipias, qui dicimus assidue: Sanctus.

Diaconus dicit: Dicite.

Populus dicit: Sanctus, sanctus, sanctus, Dominus Sabaoth. Perfecte pleni sunt coeli et terra sanctitate gloriae tuae.

[Col. 0923A] Sacerdos dicit: Vere pleni sunt coeli et terra sanctitate gloriae tuae, per Dominum, et servatorem nostrum Jesum Christum, cum Spiritu sancto in saecula saeculorum. Amen. Sanctus Filius tuus venit ex Virgine ut voluntatem tuam adimpleret, et populum sanctum tibi ordinaret.

Populus dicit: Secundum misericordiam tuam, Domine, nec secundum peccata nostra.

Sacerdos dicit: Extendit manus suas ad infirmitatem. Infirmatus est ut infirmos sanaret in se sperantes. Qui etiam datus est per voluntatem suam infirmitati, ut mortem destrueret, et vincula diaboli dissolveret, et calcaret infernum, probos dirigeret, ordinem plantaret, et resurrectionem suam manifestaret. In ea nocte in qua traditus est, accepit [Col. 0923B] panem in sanctas ac beatas et sine macula manus suas, inspexit in coelum ad te Patrem suum, gratias egit, benedixit, et sanctificavit, et dedit discipulis suis dicens: Accipite et comedite ex eo omnes: Hoc est corpus meum, quod pro vobis tradetur in remissionem peccatorum. Amen.

Populus dicit: Amen, amen, amen. Credimus et confidimus, et laudamus te, o Domine, Deus noster. Hoc vere corpus tuum est.

Sacerdos dicit: Similiter calicem, gratias agens, benedixit, et sanctificavit, et dixit eis: Accipite et bibite ex eo omnes: Hic est calix sanguinis mei qui pro vobis effundetur et pro redemptione multorum. Amen.

[Col. 0923C] Populus dicit: Amen, amen, amen. Credimus et confidimus, et laudamus te, o Domine, Deus noster. Hic vere sanguis tuus est.

Sacerdos dicit: Quoties hoc feceritis, in mei memoriam facietis.

Populus dicit: Annuntiamus mortem tuam, Domine, et sanctam resurrectionem tuam; credimus ascensionem tuam, et secundum adventum tuum; rogamus te, Domine Deus noster; haec vera esse credimus.

Sacerdos dicit: Nunc autem recordamur mortis tuae et resurrectionis tuae, offerimusque tibi hunc panem et hunc calicem, tibique gratias agimus quod per hoc sacrificium dignos nos fecisti standi in conspectu tuo, et sacerdotale officium coram te exsequendi; [Col. 0923D] oramus te, Domine, et a te instanter petimus ut mittas Spiritum sanctum super hunc panem et hunc calicem, videlicet corpus et sanguinem Domini et servatoris nostri Jesu Christi, in saecula saeculorum. Amen. Tribue simul omnibus ex eo sumentibus, ut fiat eis ad sanctificationem et plenitudinem Spiritus sancti et ad corroborationem fidei, ut sanctificent et laudent te, per Dominum et servatorem nostrum Jesum Christum cum sancto Spiritu, in saecula saeculorum. Amen.

Diaconus dicit: Quaesumus te, Domine, Deus noster, toto corde, ut des nobis bonam Spiritus sancti unionem.

Sacerdos sequitur: Da nobis ut conjugamur in [Col. 0924A] Spiritu sancto tuo, et sana nos per hoc sacrificium, ut in te salvi simus, per omnia saecula saeculorum. Amen.

Benedictum sit nomen Domini, et benedictus qui venit in nomine Domini, et benedictum nomen gloriae ejus. Fiat, fiat, fiat.

Populus dicit: Benedictum sit nomen Domini, et benedictus qui venit in nomine Domini, et benedictum nomen gloriae ejus. Fiat, fiat, fiat.

Sacerdos dicit: Mitte gratiam Spiritus sancti super nos, Domine.

Diaconus dicit: Surgite ad orationem.

Sacerdos dicit ad orationem fragmenti:

Confiteor tibi, Domine, Deus meus omnipotens, qui sedes super thronum Cherubim et habitas super [Col. 0924B] excelsa, et laudaris ab humilibus, qui in splendore existens, mundum cognovisti et absconditum mysterium in cruce nobis ostendisti. Quis Deus misericors, et sanctus sicut tu? Potestas tua non est elongata a nobis, quam tuis dedisti discipulis qui mundo et sincero corde tibi serviunt et offerunt tibi sacrificium suaveolentis odoris, per Dominum et Servatorem nostrum Jesum Christum cui, et tibi, et Spiritui sancto sit gratia, honor, et gloria, in saecula saeculorum.

Diaconus dicit: Qui statis, humiliate capita vestra.

Sacerdos dicit: Domine, qui habitas super Cherubim, et respicis super populum tuum et haereditatem tuam, benedic servos tuos et ancillas tuas, et [Col. 0924C] filios eorum; portionem tribue eis qui de miraculosa mensa tua sumere veniunt pro mentis purgatione, et peccatorum remissione, unioneque Spiritus sancti ac salute animae et corporis, et haereditate regni coelorum, cum honore et voluntate, per unicum Filium tuum, cui, et tibi cum eo, et cum Spiritu sancto laus et gloria, nunc, et semper, et in saecula saeculorum. Amen.

Dicit subdiaconus cum populo: Exercitus angelorum Salvatoris mundi stant coram eo, et legunt corpus et sanguinem Domini et Salvatoris nostri Jesu Christi: accedamus ante faciem ejus, et in fide eum revereamur.

Diaconus dicit: Adorate Deum cum timore.

Sacerdos dicit: Domine Deus omnipotens, salus [Col. 0924D] animae et corporis nostri, qui per os Filii tui unigeniti, Domini Dei, et servatoris nostri Jesu Christi, dixisti Patri nostro Petro: Tu es Petrus, et super hanc petram aedificabo Ecclesiam meam, et portae inferni non praevalebunt adversus eam concutiendam, et tibi dabo claves regni coelorum, quemcunque ligaveris super terram erit ligatus in coelis, et quemcunque solveris super terram erit solutus in coelis, sint soluti servi tui et ancillae tuae, ab ore sanctae Trinitatis, Patris, et Filii, et Spiritus sancti, et etiam ab ore meo, servo tuo peccatore et culpis pleno. Domine, Deus noster, tu tollis peccata mundi, suscipe poenitentiam servorum tuorum, et ancillarum tuarum. Oriri fac super eos lumen vitae. Evelle [Col. 0925A] ab eis peccata eorum, quoniam tu es misericors et miserator, Domine, Deus noster, alienus ab ira, abundans misericordiae, et vere justus. Quando in te peccamus, Domine, aut cogitatione, aut verbo, aut opere, parce, evelle, et compatere, quoniam tu es misericors et hominum amator. Domine Deus noster, solve nos omnes, et omnes populos tuos: solve, Domine, summum pontificem nostrum N., et sanctum ac beatum antistitem nostrum N., et omnes alios pontifices, episcopos, sacerdotes et diaconos, juxta eorum nomina custodiendo custodi eos propter nos, ad multos annos et ad longos dies, in justitia et pace. Solve, Domine, regem nostrum, N., ab omni vinculo delictorum. Memento, Domine, omnium dormientium et quiescentium in fide Christi, [Col. 0925B] colloca animas eorum in sinu Abrahae, Isaac, et Jacob, et libera nos ab omnibus culpis et maledictionibus, et ab omnibus abnegationibus veritatis, et ab omnibus perjuriis, ac communione infidelium, et gentilium, ac haereticorum. Da nobis cor et intelligentiam aufugiendi ab omnibus operibus diaboli; da nobis ut faciamus voluntatem tuam in omni tempore, et describe nomina nostra in regnis coelorum, et conjunge cum omnibus sanctis et martyribus per Jesum Christum Dominum nostrum, cui, ac tibi, et Spiritui sancto sit gloria, et potentia, nunc et semper, et in saecula saeculorum. Amen.

Diaconus dicit: Inspiciamus.

Sacerdos, Sanctum date sanctis.

Populus dicit: Unus pater sanctus, unus Filius [Col. 0925C] sanctus, unus est Spiritus sanctus.

Sacerdos dicit: Dominus vobiscum sit.

Populus dicit: Et cum spiritu tuo.

Sacerdos, elevans sacramentum, dicit alta voce:

Domine, Jesu Christe, miserere nostri; Domine, Jesu Christe, miserere nostri; Domine, Jesu Christe, miserere nostri.

Populi reiterant eadem verba.

Sacerdos dicit: Oremus, qui estis poenitentes. Humiliate capita vestra. Surgite ad adorandum. Pax omnibus vobis.

Populus dicit: Et cum spiritu tuo.

Sacerdos dicit: Hoc est corpus sanctum, honoratum et vitale Domini et servatoris nostri Jesu Christi, quod datum est in remissionem peccatorum et [Col. 0925D] ad vitam aeternam consequendam, vere sumentibus ipsum. Amen. Hic est sanguis Domini, et servatoris nostri Jesu Christi, sanctus, honoratus, ac vivificans, qui datus est in remissionem peccatorum, et ad vitam aeternam consequendam, vere sumentibus ipsum. Amen. Vere hoc est corpus, et hic est sanguis Emmanuel Dei nostri. Amen. Credo, credo, credo ex nunc et usque in saeculum. Amen. Hoc est corpus, et hic est sanguis Domini et servatoris nostri Jesu Christi, quod et quem assumpsit ex Domina nostra sancta et immaculata Virgine Maria, et univit cum divinitate sine mistione aut copula naturali, sine separatione aut permutatione divinitatis, quam rem testatus est optimo testimonio, [Col. 0926A] tempore Pontii Pilati, quo se sponte praebuit pro nobis in ligno sancto crucis. Amen. Credo, credo, credo quod divinitas non sit separata ab humanitate, ne hora quidem, neque per ictum oculi; dedit autem se pro nobis ad salutem et in remissionem peccatorum, et ad vitam aeternam consequendam, sumentibus eum in veritate. Amen. Credo, credo, credo ex nunc, et usque in saeculum. Amen. Haec ejus sunt qui dignus est honore, gloria, et reverentia.

Hic, sacerdos sumit corpus et sanguinem, et postea communicat ex eadem hostia ministris sacrificii; dicens: Hoc est corpus, etc.

Diaconus dicit: Orate pro nobis, et pro omnibus populis Christianis, et illorum memoriam facite qui [Col. 0926B] nobis dixerunt ut sui recordaremur, laudate et psallite cum pace et amore Jesu Christi.

Hoc loco, dum ministratur sacramentum populo, psallunt docti aliqua carmina, in honorem sacramenti, et sanctorum quorum festa celebrantur composita. Quae populus reiterat canendo.

Sacerdos dicit: Quos vocasti, Domine, et quos sanctificasti, portionem da eis in vocatione tua, et fortifica eos in amore tuo, et custodi in sanctificatione tua per Christum unicum Filium tuum, cui et tibi cum eo, et cum sancto Spiritu, gloria et honor, nunc et semper, et in saecula saeculorum. Amen. Domine, qui aeternum lumen vitae et fortitudinem servis tuis tribuisti, et eos custodivisti pluribus diebus ac noctibus, praeteritis in pace, benedic eis [Col. 0926C] etiam in hac die post Dominum nostrum Jesum Christum, cui, et tibi cum eo, et sancto Spiritu, gloria et honor, nunc, et semper, et in saecula saeculorum. Amen

Diaconus dicit: Gratias agamus Domino. Sanctum ejus sumpsimus; sit quod sumpsimus medela ad vivificandam animam. Laudemus Dominum Deum nostrum, sumpsimus sanctum corpus, et venerandum sanguinem, hoc est corpus Christi. Et gratias ei agamus, quod digni fuerimus participare de hoc venerando et sancto mysterio.

Sacerdos dicit: Exaltabo te, rex meus, et Deus meus, et benedicam nomini tuo in saeculum et in saeculum saeculi.

Populus dicit alta voce: Pater noster, qui es in [Col. 0926D] coelis, non inducas nos, Domine, in tentationem.

Sacerdos dicit: Per singulos dies benedicam tibi, et laudabo nomen tuum in saeculum et in saeculum saeculi.

Populus iterum dicit: Pater noster, qui es in coelis, non inducas nos in tentationem.

Sacerdos dicit: Laudem Domini loquetur os meum, et benedicet omnis caro nomini sancto ejus, in saeculum et in saeculum saeculi.

Populus iterum dicit: Pater noster, etc., ut supra.

Sacerdos dicit: Domine, animarum rector, sanctorum director, et justorum honor, da nobis intelligentiae oculos qui te semper videant, et aures quae te solum semper audiant, postquam satiasti animam [Col. 0927A] nostram gratia tua. Cor mundum crea in nobis, Domine, ut magnitudinem et probitatem tuam ac amorem tuum erga homines intelligamus. Fiat voluntas tua super animam nostram, et mentem puram ac rectam tribue nobis, qui de corpore tuo et sanguine tuo sumpsimus, servi tui humiles, quoniam regnum tuum, Domine. Gloria ac benedictio sit Patri, et Filio, et Spiritui sancto, nunc, et semper, et in saecula saeculorum. Amen.

Sacerdos dicit: Domine, Deus noster, lumen in exstinguibile, respice super servos tuos et super ancillas tuas, et semina in cordibus nostris timorem nominis tui, et numera eos quibus corpus tuum et sanguis tuus datus est, ut fructificent in benedictione. Fac habites in illis populis tuis, qui caput [Col. 0927B] suum ante te inclinant, tam in maribus quam in feminis et pueris, et nos etiam illis adjunge, protege, fove, ac guberna nos per vires principum angelorum tuorum. Ab omnibus operibus malis separa nos, omnibus operibus bonis conjunge nos, per Christum unicum Filium tuum, cui, et tibi cum eo et cum sancto Spiritu, gloria et honor, nunc, et semper, et in saecula saeculorum. Amen.

Totus populus dicit comedendo: Sanctus, sanctus, sanctus, trinus, ineffabilis, da nobis ut sumamus vitam per hoc corpus tuum, sine judicio; da nobis ut fructificemus in beneplacito tuo, et fructus noster [Col. 0928A] manifestetur in gloria tua; vivifica nos in te, ut faciamus voluntatem tuam. Cum fide invocamus te, Pater, et regnum tuum petimus. Sanctificatur nomen tuum super nos, quoniam tu es fortis ac laudabilis et gloriosus. Tibi sit gloria in saecula saeculorum.

Diaconus dicit: Inclinate capita vestra ante Dominum immortalem, ut benedicat vos per manum servi sui sacerdotis

Populus dicit: Amen. Benedicat nos servos suos Dominus. In pace sit remissio super nos qui sanctum corpus et pretiosum sanguinem sumpsimus. Concede nobis ut spiritu omnes vires inimici conculcemus. Benedictio manus tuae sanctae plena est misericordia. In ipsa speramus omnes. Ab omnibus operibus [Col. 0928B] malis sejunge nos, in omnibus operibus bonis colloca nos, benedictus sit qui dedit nobis sanctum corpus et pretiosum sanguinem suum. Gratiam accepimus, et vitam invenimus per virtutem crucis Jesu Christi. Gratias agimus tibi, cum Spiritus sancti gratiam receperimus. Gloria sit Domino, qui dedit nobis corpus suum sanctum, et pretiosum sanguinem suum. Gloria sit divae Mariae, quae est gloria nostra, et quae parturiit nobis sacrificium.


Finis canonis Patrum nostrorum apostolorum, quorum oratio et benedictio sit nobiscum. Amen.




[Col. 0927]
BENEDICTIO PUERPERAE Secundum usum Aethiopum.


[Col. 0927C] IN NOMINE PATRIS, ET FILII, ET SPIRITUS SANCTI. AMEN.


Orationes quas dicit sacerdos cum imponit manus super matrem et infantem, postquam ingressi sunt ecclesiam.

Sacerdos primum hortatur populum ad agendas Deo gratias, dicens:

Gratias agamus benefactori nostro Domino misericordi. Patri Domini Dei, et Redemptoris nostri Jesu Christi, quia protexit nos, auxiliatus est nobis, custodivit, et commendatos sibi nos credidit, attraxit, amplexus est, confirmavit, et pervenire nos fecit ad hanc horam. Rogemusque ipsum ut etiam custodiat nos in hac die sancta et in omni tempore [Col. 0927D] vitae nostrae, in omni pace, omnipotens Domine, Deus noster.

Diaconus dicit: Orate.

Sacerdos autem dicit: Domine, o Domine, Pater bone et omnipotens, Pater Domini Dei, et Redemptoris nostri Jesu Christi, laudamus te super omne opus, pro omni opere, et in omni opere, quia protexisti nos et auxiliatus es nobis, custodisti nos, et commendatos tibi nos credidisti, attraxisti, et amplexus [Col. 0928C] es, confirmasti, et pervenire fecisti usque ad hanc horam. Petimus quoque et quaerimus a bonitate tua, o amator humani generis.

Hic diaconus dicit: Petite et rogate ut parcat nobis Dominus, et misereatur nostri, et suscipiat orationem quae pro nobis fit a sanctis suis, et faciat nos dignos ut quae praestat accipiamus, et sumamus de participatione et sacramento suo benedicto, ut dimittantur nobis peccata nostra.

Sacerdos subsequitur: Da nobis ut perducamus hunc diem sanctum et omne tempus vitae nostrae, in omni pace, cum timore tuo. Omnem invidiam, et omnem tentationem, et omne opus Satanae, consilium hominum malorum, insultationes inimici absconditas et manifestas elonga et expelle a me et [Col. 0928D] ab universo populo tuo, et ab hoc loco sancto tuo. Omnia bona (quidquid utique praestat et juvat) impera eis per nos, quia tu es qui dedisti nobis potestatem ut calcaremus serpentem et scorpionem, et omnem vim inimicam. Ne inducas nos, Domine, in tentationem, sed redime et libera nos ab omni malo, per gratiam et misericordiam et amorem erga humanum genus, Filii tui unici, Domini Dei, et Redemptoris nostri Jesu Christi, cum quo, tibi, una [Col. 0929A] cum sancto Spiritu est gloria et potestas, nunc, et semper, et in saecula saeculorum. Amen.

Postea sacerdos dat thus, et dicit hanc orationem.

Domine, Deus noster, omnipotens, Pater Domini Dei, et Redemptoris nostri Jesu Christi, creator saeculorum, qui nativitatem nostram fecisti, tu, Domine, instituisti Moysen servum tuum in lege tua, et docuisti eum constitutionem mundam, quae convenit omni feminae quae pepererit, ut scilicet modicum temporis separaretur; et praecepisti ei ne appropinquaret ad sancta tua, sed ut se contineret quoad liberaretur: ita quoque rogamus bonitatem tuam, et quaesumus pro ancilla tua N., quae servavit constitutionem tuam, et optat ingredi in sanctum tabernaculum tuum, ut adoret ante altare tuum [Col. 0929B] sanctum; et desiderat sumere sacramentum tuum sanctum et vivificans: rogamus, inquam, bonitatem tuam, et quaesumus, o amator humani generis, benedic ancillae tuae N. in hac hora, et libera eam ab omni immunditia maligna quae propellit a regia tua sancta, et fac ut suscipiat ex sacramento tuo sancto. Infanti etiam huic parvulo, Domine, qui natus est ex ea, benedic, sanctifica, et confirma eum; da [Col. 0930A] ei virtutem, et protege eum, et attingere fac ad metam aetatis suae. Fiat timens, et coalescat in voluntatem tuam sanctam. Custodi et confirma eum in fide recta, in spe, pace, et charitate tua, per unicum Filium tuum Jesum Christum Dominum nostrum, cum quo tibi convenit, una cum sancto Spiritu, gloria et gratiarum actio, in saecula saeculorum. Amen.

Sacerdos ungit eorum frontem, feminae scilicet et infantis, unctione sancta, et dicit sequentem orationem impositionis manuum:

Domine, o Domine, Pater bone, Deus noster, imposuimus manus nostras super capita famulorum tuorum, in coronam honoris et gloriae, amen; coronam fidei, et decoris, amen; coronam justitiae, quae [Col. 0930B] non expugnatur ab inimico, amen. Fac servos tuos plenos gratiae Spiritus sancti, per misericordiam et propitiationem amatoris humani generis, filii tui Jesu Christi, nam tibi, et ipsi, cum sancto Spiritu, est gloria et potestas, in saecula saeculorum. Amen.

Postea mater sumit sacramentum sanctum Eucharistiae.

Benedictionis puerperae finis.




[Col. 0929]
ORDO BAPTISMI SECUNDUM USUM AETHIOPUM.


[Col. 0929C] IN NOMINE PATRIS, ET FILII, ET SPIRITUS SANCTI. AMEN.


Orationes quae dicuntur in sancto baptismo.

Sacerdos primum dicit psalmum quinquagesimum, scilicet:

Miserere mei, Deus, secundum magnam misericordiam tuam, usque in finem. Thus dat, et interrogat nomina eorum qui baptizandi sunt, et orat super eos.

Diaconus dicit: Orate.

Sacerdos autem dicit: Domine noster, Jesu Christe, qui inclinasti et descendisti in terram; cujus verbum scindit petras, et acutum est plusquam gladius; cujus praesentia commotae sunt aquae, et retro fugerunt, sana hos famulos tuos qui ingressi sunt ad doctrinam tuam. Ostende eis viam quae eis [Col. 0929D] convenit, ut per eam incedant per gratiam sancti Spiritus immaculati, et dona eis remissionem peccatorum eorum. Da eis gratiam, ut inveniant medelam peccatorum suorum quae coinquinant, et fiant digni sancto baptismo tuo quod est regeneratio incorruptibilis, et inveniant Spiritum sanctum, ut videant magnitudinem ejus et claritatem, et virtutum intelligentiae tuae, et glorificent te, Domine noster, tibi enim convenit gloria, Patrique tuo bono, et Spiritui sancto, vivificanti, nunc, et semper, et in saecula saeculorum. Amen.

Diaconus dicit: Orate.

Sacerdos autem dicit: Domine, Pater bone, Deus noster omnipotens, Pater Domini Dei, et Redemptoris [Col. 0930C] nostri Jesu Christi, oramus et rogamus bonitatem tuam, o amator humani generis, pro famulis tuis qui docentur; erudi eos, et omnes reliquias idololatriae elonga et expelle a cordibus eorum. Legem tuam, timorem, et mandata tua, justitiam, et constitutiones tuas sanctas impone cordibus eorum; et fac eos aptos ad conservandam virtutem verbi tui quod docentur, ut in tempore statuto inveniant ablutionem regenerationis in remissionem peccatorum suorum, et sint habitatio sancti Spiritus per gratiam unici Filii tui, ut tibi, et ipsi, et sancto Spiritui sit gloria et gratiarum actio, in saecula saeculorum. Amen.

Accipit postmodum sacerdos vas olei in manibus suis, et orat super ipsum in hunc modum, dicens:

[Col. 0930D] Domine, o Domine, Pater bone, Deus noster omnipotens, Pater Domini Dei et Redemptoris nostri Jesu Christi, unici Filii tui, Verbi incarnati propter nos tempore Pontii Pilati (hoc enim vere credimus), oramus et rogamus bonitatem tuam, o amator humani generis; mitte virtutem tuam sanctam super hoc oleum, et fiat oleum in mundationem et propugnaculum contra omnia quae adversantur. Amen. Omnem infidelitatem, et omne veneficium, et omnem adorationem idolorum et omne opus mali retrovertatur per virtutem unici Filii tui Jesu Christi Domini et Redemptoris nostri, cui tecum, una cum sancto Spiritu, convenit gloria et honor in saecula saeculorum. Amen.

[Col. 0931A] Diaconus dicit: Orate.

Sacerdos autem dicit: Domine, o Domine, Pater bone, Deus noster omnipotens, Pater Domini Dei, et Redemptoris nostri Jesu Christi, oramus et rogamus bonitatem tuam, o amator humani generis, qui solus es Deus justitiae cum unico Filio tuo Jesu Christo, Domino nostro, et cum Spiritu sancto, ut aspectu aspicias super hoc oleum, et facias ut repellat omnes daemones, omnia veneficia et incantationes, et omnem idololatriam. Muta ipsum, et fac unctionem mundam, quae faciat animam credere in Jesum Christum, cui tecum, et cum Spiritu sancto est gloria, in saecula saeculorum. Amen.

Postea ungit sacerdos frontem eorum qui baptizandi sunt, scapulas eorum, ulnas, et granum pectoris, [Col. 0931B] interiorem et exteriorem partem manuum, et summitates digitorum, dum dicit: Ungo te, N., in nomine unicae Ecclesiae, quae est concilium seu congregatio apostolorum Domini.

Qui baptizatur dicit: Amen.

Sacerdos vero dicit: Oleum hoc deleat omne opus inimici qui adversatur. Qui baptizatur dicit: Amen.

Sacerdos autem dicit orationem gratiarum actionis, quae est ut supra, cujus initium est: Gratias agamus benefactori, etc. Deinde flectit brachia eorum qui baptizandi sunt, oratque super eos, et dicit: Benedictus sit Dominus Deus noster omnipotens. Amen. Benedictum sit nomen gloriae ejus. Amen.

Benedictus sit unicus Filius ejus Jesus Christus. Amen. Per quem vocatae sunt omnes gentes a tenebris [Col. 0931C] ad lumen verum et admirandum, et ab errore qui est idololatria, ad scientiam rectam. Amen.

Diaconus dicit: Orate.

Sacerdos autem dicit: Famulorum tuorum nomina, quos vocasti ad nomen tuum sanctum et benedictum, scribe in libro vitae, et connumera eos inter greges tuos, et inter populum tuum qui timet nomen tuum, o Domine. Dona eis, ut perveniant ad metam aetatis suae, in fide et remissionem peccatorum. Fac eos habitationem sancti Spiritus, per unicum Filium tuum Jesum Christum, ut tibi, et ipsi, et sancto Spiritui sit gloria et honor, in saecula saeculorum. Amen.


Oratio pro iis qui dederunt nomina sua ad baptismum.

[Col. 0931D] Et dicit sacerdos: Rogamus etiam, et quaerimus, o Domine, Pater bone et omnipotens, Pater Domini Dei, et Redemptoris nostri Jesu Christi, famulorum tuorum qui dederunt nomina sua miserere, qui ingressi sunt per fidem tuam, in gratiam tuam, ut sint digni qui inveniant donum ad quod venerunt, regenerationem scilicet in remissionem peccatorum, qui accesserunt ad te, ut mundentur a peccatis in aeternum, et ab eorum turpitudine liberentur, quia judicium omnium in manu tua est, Domine, Deus noster omnipotens.

Diaconus dicit: Orate pro his qui dederunt nomina sua, ut faciat Deus eos dignos baptismate suo sancto, et remissione peccatorum.

[Col. 0932A] Tunc sacerdos flectit genua eorum qui baptizandi sunt, et dicit hanc orationem super eos: Domine, o Domine, Pater bone, Deus noster omnipotens, Pater Domini, Dei, et Redemptoris nostri Jesu Christi, rogamus bonitatem tuam, et quaesumus, o amator humani generis, famulorum tuorum qui dederunt nomina sua, miserere, et fac eos dignos ea gratia ad quam accesserunt, ut inveniant Spiritum sanctum, et repleantur Spiritu tuo, et fiant in similitudinem Filii tui Jesu Christi Domini nostri, et unum efficiantur cum eo. Dona eis cor mundum, et mentem rectam; ob hoc supplicamus tibi genibus nostris, et rogamus te. Da manum tuam, Domine, et subleva nos a terra, et attolle mentem et intellectum nostrum. Da nobis mentem intellectivam, et [Col. 0932B] doctrinam. Fac nos servos tuos, et custodi nos, gratia Spiritus sancti. Dirige spe bonitatis tuae aeternae hos famulos tuos, per Filium tuum unigenitum Jesum Christum, cum quo tibi et sancto Spiritui est gloria et honor, in saecula saeculorum. Amen.

Postea flectit sacerdos pedes eorum qui baptizandi sunt, et dicit:

Rogamus te, Domine, multiplicibus precibus et gemitibus rogamus bonitatem tuam, Domine omnipotens, Pater Domini Dei, et Redemptoris nostri Jesu Christi, pro famulis tuis qui dederunt nomina sua. Te, Domine, rogamus ut aperias aures cordis eorum et illumines eos lumine intelligentiae, et des eis desiderium cognoscendi virtutem verbi tui quod docentur, quia potestas quae in te est, potestas est [Col. 0932C] ad misericordiam, Domine, Deus noster omnipotens.

Diaconus dicit: Orate.

Sacerdos vero dicit: Domine, Jesu Christe, Deus et Redemptor noster, qui omnia fecisti, rogamus bonitatem tuam, et quaesumus, o amator humani generis, ut latenter et invisibiliter per Spiritum sanctum aboleas omnes daemones malos qui adversantur nobis, coerceas et castiges eos, quia ipse vocasti populum tuum et hos famulos tuos qui venerunt a tenebris ad lucem, a morte ad vitam, et ab errore ad intelligentiam justitiae. Post cognitionem vero tui, Deus noster justissime, scrutare etiam interiora cordis eorum, o Domine, quemadmodum dicis, scrutabuntur Jerusalem lucerna sapientiae, [Col. 0932D] nec permitte spiritum malignum latere in eis. Dona eis munditiam et salutem, da eis vitam aeternam, genera eos per ablutionem regenerationis in remissionem peccatorum, et fac eos habitationem sancti Spiritus per Filium tuum unigenitum Jesum Christum, Dominum Deum, et Redemptorem nostrum, quia tibi, cum eo et Spiritu sancto convenit gloria et potestas, in saecula saeculorum. Amen.

Deinde sacerdos flectit pedes eorum qui baptizandi sunt, et dicit hanc orationem:

O amator humani generis, misericors, genitor luminis et vitae, scaturigo omnis munditiae, tu omnia quae facta sunt ab origine fecisti, et dedisti signum singulis operibus tuis, quia autem idem ipse [Col. 0933A] mutare potes omnia, muta horum animas, et dona eis secundam generationem, coelestem, ut non sint caro, sed vere filii Spiritus sancti, per unicum Filium tuum, quia cum eo et Spiritu sancto, tibi est gloria et potestas in saecula saeculorum. Amen.

Iterum flectit sacerdos pedes eorum qui baptizandi sunt, et dicit hanc orationem:

Domine, o Domine, Pater bonus, Deus noster omnipotens, Pater Domini Dei, et Redemptoris nostri Jesu Christi, qui dat vitam animabus nostris, dirige, quaesumus, eos qui eam quaerunt. O amator humani generis, aspice de coelo, et sanctuario tuo, et de excelsa sede regni tui, super hos famulos tuos qui dederunt nomina sua Ecclesiae tuae, ut venerentur nomen tuum sanctum et ei inserviant. Rege cor [Col. 0933B] eorum, ut fiant tibi vasa electa; aptos eos fac, Domine, ad omne opus bonum, et arce ab eis imminutionem et defectionem fidei pristinam, ut amplectantur verbum tuum sanctum, et accipiant virtutem fidei tuae et mandata tua faciant. Spolia eos vetustate, per spem vitae quae aeterna est. Dele in eis omnem vim inimici. Scrutare eorum corda, ut dicis per Jeremiam prophetam scrutabuntur Jerusalem lucerna sapientiae; nec permitte ut Spiritus immundus et malus lateat in eis, nec sint membra carnis, et mens mala, sed dona eis munditiam per hanc aquam sanctam. Da eis verbum vitae aeternae; et genera eos per ablutionem regenerationis in remissionem peccatorum. Fac eos habitationem sancti Spiritus, per gratiam unici Filii tui Jesu Christi, nunc et semper, [Col. 0933C] et in saecula saeculorum. Amen.

Postea imponit sacerdos manum suam super capita eorum qui baptizandi sunt, et dicit hanc orationem:

In nomine Filii unici Jesu Christi, cape, munda, et praepara has animas, ut fiant liberae ab omnibus daemoniis et ab omni errore et culpa. Fugiant ab eis omnes tenebrae, et quidquid imminuit fidem, et omnis cogitatio mala. In nomine unici Filii tui Jesu Christi, munda et libera eas ab omnibus fraudibus Satanae, in sempiternum. Amen.

Postea detrahunt vestes eorum qui baptizandi sunt, et omnia ornamenta, et erigunt manus eorum dexteras, et aspicere faciunt versus occidentem [(1) 1Kb] , et abnegat Satanam, qui habet aetatem; ipsemet, si autem [Col. 0933D] infans sit, qui respondent loquuntur pro eo, et dicunt hoc modo:

Abrenuntio tibi, Satana, et omnibus operibus tuis immundis, omnibus ministris, et incantationibus tuis malis, et omni virtuti tuae, omnibus principibus tuis, omnibus fraudibus, et omnibus adulationibus et illecebris tuis malis et tenebrosis, et omni jurisdictioni et infidelitati tuae.

Postea vertunt eorum facies versus Orientem [(2) 1Kb] , et erigunt manus eorum dexteras alte, et dicunt:

Credo in te, Christe, Deus meus, credo legi tuae salutiferae, et omnibus angelis tuis vivificantibus, [Col. 0934A] et omnibus operibus tuis quae dant vitam.

Postea sacerdos dicit symbolum fidei; qui baptizandi sunt una cum eo dicunt

Credimus in unum Deum, Dominum, Patrem omnipotentem, et unicum Filium ejus, Jesum Christum, Dominum nostrum, et in Spiritum sanctum vivificantem, et resurrectionem carnis, et unicam, sanctam, quae super omnes est, Ecclesiam apostolicam; et credimus unum baptismum in remissionem peccatorum, in saecula saeculorum. Amen.

Sacerdos deinde interrogat eos: Annon creditis? Ipsi autem ter dicunt: Credimus, credimus, credimus. Qui quidem aetatem habent, at pro infantibus qui nesciunt loqui respondent qui vades sunt. Deinde sacerdos dicit hanc orationem:

[Col. 0934B] Domine, o Domine, Pater bone, Deus noster omnipotens; Pater Domini Dei, et Redemptoris nostri Jesu Christi, Domine coeli et terrae, factor omnium saeculorum, qui donasti intelligentiam iis qui in terra sunt, per unicum Filium tuum Jesum Christum, Dominum et Redemptorem nostrum, qui praeparasti eos ad regnum coelorum per hanc vocationem, eosdem confirma virtute tua, et confirma eorum mentem, quia servi tui sunt. Habitet virtus tua in eis, ne revertantur ad pristinum quod abnegarunt, quin eorum fidem confirma, ut nihil possit separare eos a te. Confirma eos in voluntate fidei quae est apostolorum, fides recta et sancta. Fac eos dignos magnitudine gratiae tuae, pelle ab eis vetustatem, et innova vitam eorum, et infunde super eos virtutem [Col. 0934C] Spiritus sancti, ut fiant digni et participes cum Filio tuo unico, et non sint filii carnis sed filii justitiae, et sint servi tui sapientes, et credentes, per Jesum Christum, cum quo, tibi, et sancto Spiritui est gloria, in saecula saeculorum. Amen.

Postea diaconus dicit: Humiliate capita vestra.

Deinde et sacerdos flectit pedes eorum qui baptizandi sunt, et orat super eos, dicens:

Domine, Redemptor noster, amator humani generis, factor coeli et terrae; quia tu solus es qui perficis hoc mysterium, quia te adorat omne genu quod in coelo est et in terra, et omnis lingua te laudat, juxta illud Pauli, Redemptor et Dominus noster Jesus Christus omnia operatus est in gloriam Dei Patris, hos servos tuos amplectere, qui festinarunt [Col. 0934D] et venerunt ut adorarent te genu flexi.

Diaconus dicit: Orate.

Sacerdos autem dicit: Propterea precamur et rogamus te, o amator humani generis, omnem invidiam, et omnem tentationem elonga ab eis, omnem infirmitatem, et omnem afflictionem ab eisdem transfer, scrutare interna eorum, et illumina eorum corda et mentes lumine intelligentiae. Omne opus Satanae, et omnem immutationem et defectionem fidei, et omnem adorationem idolorum, ab eis arce. Confirma et dirige eorum corda, per assumptionem Spiritus tui sancti, et per voluntatem Filii tui, quae [Col. 0935A] est sine defectu, nunc, et semper, et in saecula saeculorum. Amen.

Postea sacerdos accipit oleum, et ungit eorum qui baptizandi sunt scapulas, granum pectoris, seu os stomachi, et manuum interiores et exteriores partes, genua, et omnes juncturas corporis eorum, in signum Crucis, et dicit:

Ungo te, N., oleo laetitiae, quod perrumpit omnem vim inimici, quod plantatum est in medio ligni olivae dulcis quae est Ecclesia sancta apostolorum Domini.

Diaconus et qui unguntur dicunt: Amen.

Sacerdos autem, postquam unxit eos oleo, dicit hanc orationem:

Domine, o Domine, Pater bone, Deus noster omnipotens, [Col. 0935B] invocamus nomen tuum sanctum et benedictum, ut discutias et expellas omnem vim adversantem, rogamus per omnes sanctos tuos, scrutare famulorum tuorum corda, qui venerunt ut consumment et perficiant gratiam tuam sanctam, et si quas habent reliquias malas daemonis, quae lateant, extrahe et extermina ab animabus et corporibus eorum, quia servi tui sunt et credunt in nomine tuo sancto. Innova eorum vitam, et fac eos dignos qui absque macula et cum sinceritate suscipiant lumen et signum Christi tui, et gratiam Spiritus tui sancti, quibus compar est tecum honor et lumen. Amen, Indumentum salutis. Amen. Scutum fidei quod expugnari non potest ab inimico. Amen. Fiant oves gregis tui, et fidei gloriae tuae coelestis, et haeredes [Col. 0935C] regni tui quod in aeternum non veterascit, neque corrumpitur. Amen, per Jesum Christum Dominum nostrum, cum quo tibi, et sancto Spiritui est honor et gloria, in saecula saeculorum. Amen.

Diaconus dicit: Orate.

Sacerdos autem orat in hunc modum:

Ens Domine, Pater bone, Deus noster omnipotens, qui finxisti hominem ad imaginem et similitudinem tui, et dedisti ei potestatem vitae, potestatem quae manet in aeternum, et cum cecidisset in peccatum, non deseruisti sed correxisti eum salute, incarnatione scilicet Filii tui unigeniti, Jesu Christi, Domini nostri, qui plenus est salute. Haec figmenta tua libera ab operibus inimici, et suscipe ea intra regnum tuum, et aperi oculos cordium eorum. Amen. Clarificentur [Col. 0935D] lumine regni tui, et sit cum eis divinitas tua per spatium vitae eorum. Liberet eos ab omni malitia inimici, et a tentatione mala daemonii meridiani. Amen. A sagitta volante in die. Amen. Et ab opere ambulante in tenebris, et a visione noctis. Amen. Arce ab eis omnes Spiritus immundos. Amen. Et Spiritum malignum, qui perturbat cor. Amen. Et Spiritum erroris, et omnem malignitatem. Amen. Spiritum amoris auri. Amen. Et omnem servitutem idolorum, et spirituum mendacii. Amen. Et omnem turpitudinem quae exercetur ex doctrina Satanae. Amen. Fac eos oves gregis Christi tui. Amen. Et membra electa Ecclesiae tuae, quae est super omnes. Amen. Filios luminis, et vasa sancta. Amen. Et [Col. 0936A] haeredes regni tui. Amen. Et pugnent in custodiam mandatorum Christi, et ea custodiant signo immobili. Amen. Et indumentum immaculatum, et inveniant constantiam et perseverationem quae est electorum, per Jesum Christum Dominum nostrum, cui, tecum, una cum sancto Spiritu convenit gloria et potestas in saecula saeculorum. Amen.

Postea dicit sacerdos ad fontem baptismi secreto:

Domine sancte, et lux, confirma famulos tuos, et fac eos dignos magna hac gratia, Ecclesia scilicet, et baptismo sancto. Aufer ab eis vetustatem, et genera eos secunda generatione in vitam sempiternam. Infunde super eos virtutem Spiritus sancti, et sapientiam Christi tui, ne sint filii carnis, sed filii gloriae tuae, et haeredes regni tui, quod nunquam inveterascit, [Col. 0936B] in voluntate Unigeniti, cui tecum, una cum Spiritu sancto convenit gloria, divinitas et honor, in saecula saeculorum. Amen.

Deinde sacerdos dicit orationem gratiarum actionis, et thus dat; diaconus autem legit ex Epist. Pauli ad Tit., cap. XI:

Apparuit enim gratia Dei Salvatoris nostri omnibus hominibus, erudiens nos, ut abnegantes impietatem et saecularia desideria, sobrie et juste, et pie vivamus in hoc saeculo, exspectantes beatam spem et adventum gloriae magni Dei et Salvatoris nostri Jesu Christi, qui dedit semetipsum pro nobis, ut nos redimeret ab omni iniquitate, et mundaret sibi populum acceptabilem, sectatorem bonorum operum. Haec loquere, et exhortare, et argue cum omni imperio; [Col. 0936C] nemo te contemnat. Admone illos principibus et potestatibus subditos esse, dicto obedire, ad omne opus bonum paratos esse, neminem blasphemare, non litigiosos esse, sed modestos omnem ostendentes mansuetudinem ad omnes homines. Eramus enim aliquando et nos insipientes, increduli, errantes, servientes desideriis et voluptatibus variis, in malitia et invidia agentes, odibiles, odientes invicem. Cum autem benignitas et humanitas apparuit Salvatoris nostri Dei, non ex operibus justitiae quae fecimus nos, sed secundum suam misericordiam salvos nos fecit per lavacrum regenerationis et renovationis Spiritus sancti quem effudit in nos abunde per Jesum Christum Salvatorem nostrum, ut justificati gratia ipsius, haeredes simus, secundum spem vitae [Col. 0936D] aeternae.

Subdiaconus deinde legit ex Epistola Joannis prima, cap. V:

Quis est qui vincit mundum, nisi qui credit quoniam Jesus est Filius Dei? hic est qui venit per aquam et sanguinem Jesus Christus, non in aqua solum, sed in aqua et sanguine. Et Spiritus est qui testificatur quoniam Christus est veritas, quoniam sunt tres qui testimonium dant in coelo; Pater, Verbum, Spiritus sanctus, et hi tres unum sunt: et tres sunt qui testimonium dant in terra, spiritus, aqua, et sanguis, et hi tres unum sunt. Si testimonium hominum accipimus, testimonium Dei majus est, quoniam hoc est testimonium Dei quod majus est, quoniam testificatus [Col. 0937A] est de Filio suo. Qui credit in Filium Dei, habet testimonium Dei in se. Qui non credit Filio, mendacem facit eum, quia non credit in testimonium quod testificatus est Deus de Filio suo. Et hoc est testimonium, quoniam vitam aeternam dedit nobis Deus, et haec vita in Filio ejus est. Qui habet Filium Dei, habet vitam: qui non habet Filium Dei, vitam non habet. Haec scribo vobis, ut sciatis quoniam vitam habetis aeternam, qui creditis in nomine Filii Dei.

Sacerdos autem, qui adjuvat sacerdotem baptizantem, legit ex Actis apostolorum, cap. VIII:

Angelus autem Domini locutus est ad Philippum, dicens: Surge, et vade contra meridiem ad viam, quae descendit ab Jerusalem in Gazam, haec est deserta. Et surgens abiit, et ecce vir Aethiops [Col. 0937B] eunuchus, potens, Candacis reginae Aethiopum, qui erat super omnes gazas ejus, venerat adorare in Jerusalem, et revertebatur sedens super currum suum, legensque Isaiam prophetam. Dixit autem Spiritus Philippo: Accede, et adjunge te ad currum istum. Accurrens autem Philippus, audivit eum legentem Isaiam prophetam, et dixit: Putasne, intelligis quae legis? Qui ait: Et quomodo possum, si non aliquis ostenderit mihi? rogavitque Philippum ut ascenderet et sederet secum. Locus autem Scripturae, quam legebat, erat hic: Tanquam ovis ad occisionem ductus est, et sicut agnus coram tondente se sine voce, sic non aperuit os suum. In humilitate judicium ejus sublatum est. Generationem ejus quis enarrabit? quoniam tolletur de terra vita ejus. [Col. 0937C] Respondens autem eunuchus Philippo, dixit: Obsecro te, de quo propheta dicit hoc? de se, an de alio aliquo? Aperiens autem Philippus os suum, et incipiens a Scriptura ista, evangelizavit illi Jesum. Et dum irent per viam, venerunt ad quamdam aquam, et ait eunuchus: Ecce aqua, quid prohibet me baptizari? dixit autem Philippus: Si credis ex toto corde, licet. Et respondens, ait: Credo Filium Dei esse Jesum Christum. Et jussit stare currum, et descenderunt uterque in aquam Philippus et eunuchus, et baptizavit eum. Cum autem ascendissent de aqua, Spiritus Domini rapuit Philippum, et amplius non vidit eum eunuchus; ibat autem per viam suam gaudens.

Tum sacerdos, qui baptizat, dicit:

[Col. 0937D] Sanctus, sanctus, sanctus Dominus, Deus fortis et immortalis, miserere nostri, Domine. Beati quorum remissae sunt iniquitates, et quorum tecta sunt peccata. Beatus vir, cui non imputavit Dominus peccatum. Accedite ad eum et illuminabit vos, et facies vestrae non confundentur. Iste pauper clamavit, et Dominus exaudivit eum.

Deinde legit ex Evangelio Joannis, cap. III.

Erat autem homo ex Pharisaeis, Nicodemus nomine, princeps Judaeorum. Hic venit ad Jesum nocte, et dixit ei: Rabbi, scimus quia a Deo venisti magister; nemo enim potest haec signa facere, quae tu facis, nisi fuerit Deus cum eo. Respondit Jesus, et dixit ei: Amen, amen dico tibi, nisi quis renatus [Col. 0938A] fuerit denuo, non potest videre regnum Dei. Dicit ad eum Nicodemus: Quomodo potest homo nasci cum sit senex. Nunquid potest in ventre matris suae iterato introire, et renasci? Respondit Jesus: Amen, amen dico tibi, nisi quis renatus fuerit ex aqua et Spiritu sancto, non potest introire in regnum Dei. Quod natum est ex carne, caro est; et quod natum est ex spiritu, spiritus est. Non mireris quia dixi tibi, oportet vos nasci denuo. Spiritus ubi vult spirat, et vocem ejus audis, sed nescis unde veniat, aut quo vadat. Sic est omnis, qui natus est ex spiritu. Respondit Nicodemus, et dixit ei: Quomodo possunt haec fieri? Respondit Jesus, et dixit ei: Tu es magister in Israel et haec ignoras? Amen, amen dico tibi, quia quod scimus loquimur, et quod vidimus, [Col. 0938B] testamur, et testimonium nostrum non accipitis. Si terrena dixi vobis, et non creditis, quomodo si dixero vobis coelestia credetis? et nemo ascendit in coelum, nisi qui descendit de coelo, filius hominis, qui est in coelo. Et sicut Moyses exaltavit serpentem in deserto, ita exaltari oportet filium hominis, ut omnis qui credit in ipso non pereat, sed habeat vitam aeternam. Sic enim Deus dilexit mundum, ut Filium suum unigenitum daret, ut omnis qui credit in eum, non pereat, sed habeat vitam aeternam. Non enim misit Deus Filium suum in mundum ut judicet mundum, sed ut salvetur mundus per ipsum. Qui credit in eum, non judicatur; qui autem non credit, jam judicatus est, quia non credidit in nomine unigeniti Filii Dei. Hoc est autem judicium, quia [Col. 0938C] lux venit in mundum, et dilexerunt homines magis tenebras, quam lucem. Erant enim eorum mala opera. Omnis enim qui male agit odit lucem, et non venit ad lucem, ut non arguantur opera ejus. Qui autem facit veritatem, venit ad lucem, ut manifestentur opera ejus, quia in Deo sunt facta.

Postea dicit orationem pro infirmis, quae sequitur, populum prius exhortans ad orandum hoc modo:

Rogemus omnipotentem Deum, Patrem Domini, Dei et Servatoris nostri Jesu Christi pro infirmis fratribus nostris, ut omnem languorem, et omnem afflictionem ab eis expellat, et expulso Spiritu infirmitatis sanitatem eis ipse det, in quo est omnis medelae potestas, Dominus Deus noster.

Diaconus dicit: Orate pro infirmis.

[Col. 0938D] Sacerdos autem dicit: Domine, Deus noster omnipotens, rogamus te et quaesumus, infirmis fratribus sanitatem dona, Spiritum infirmitatis dele, omnem aegritudinem, et omnem passionem ab eis transfer. Cito inveniat nos misericordia tua, o Domine.

Diaconus dicit ad populum. Medela animae, medicator corporis, tu es visitator omnis carnis et eorum, qui a spiritibus immundis torquentur, libera omnem animam afflictam et oppressam, da ei relaxationem, da quietem. Omnem infirmitatem, et omnem passionem a nobis extermina, et a domo hac, quae invocat sanctum et benedictum nomen tuum, et singularum animarum nostrarum infirmitate sanata, perfectam salutem largire, per unigenitum Filium [Col. 0939A] tuum, cum quo tibi et sancto Spiritui est gloria et potestas nunc, et semper, et in saecula saeculorum. Amen.

Tum sacerdos hortatur populum ut oret pro peregrinantibus et postea orat.

Rogamus etiam omnipotentem Deum Patrem Domini et Redemptoris nostri Jesu Christi pro fratribus nostris qui peregre profecti sunt, et pro eis quos futurum est ut peregrinentur, sive per mare, sive per flumina, sive per lacus, seu quacunque via peregrinationem faciant, ut omnes dirigat ad portum salutarem, qui omnia continet Dominus Deus noster.

Diaconus dicit: Orate pro iis qui peregrinantur.

Sacerdos autem dicit: Domine Deus noster, qui [Col. 0939B] omnia capis, rogamus te, et quaesumus, eorum qui profecti sunt peregre fratrum nostrorum, et eorum qui profecturi sunt, dirige gressum, et cum eis sis ut assequantur quod optant. Cito inveniat nos misericordia tua, o Domine.

Diaconus dicit: Dicamus omnes nos:

Duc eos ad portum salutarem, offer, et redde eos eorum consanguineis cum laetitia et gaudio, ut laetentur, et laetari faciant, per unicum Filium tuum, cum quo tibi et Spiritui sancto est gloria et potestas nunc, et semper, et in saecula saeculorum. Amen.

Sacerdos postea hortatur omnes ut orent pro pluvia hoc modo:

Rogemus etiam omnipotentem Deum, Patrem Domini, [Col. 0939C] et Redemptoris nostri Jesu Christi pro pluvia, ut eam mittat illuc ubi opus est, qui omnia capit Dominus Deus noster.

Diaconus dicit: Orate.

Sacerdos autem dicit.

Domine, Deus noster omnipotens, rogamus te, et quaesumus, mitte pluviam tuam ad loca ubi desideratur, laetari fac faciem terrae, imbue sulcos ejus, duo semen ad messem, quod ex bonitate tua cito inveniat nos misericordia tua, o Domine.

Diaconus dicit: Dicamus omnes nos:

Pro paupere populo tuo, o Domine, et pro omnibus qui sperant in te, fac nobiscum juxta misericordiam tuam. ciba cor nostrum divinitate doctrinae, et intelligentia quae a te est, per unigenitum Filium [Col. 0939D] tuum, cum quo tibi et sancto Spiritui gloria est et potestas nunc et semper, et in saecula saeculorum. Amen.

Pro fructibus terrae, sacerdos. Iterum rogemus omnipotentem Deum, patrem Domini et Redemptoris nostri Jesu Christi pro fructibus terrae, ut eos augeat, et uberes faciat, et divitias gratiae largiatur Dominus Deus noster.

Diaconus dicit: Orate pro fructibus terrae.

Sacerdos. Domine, Deus noster omnipotens, rogamus te, et quaesumus, fructus terrae auge, et uberes fac, laetari fac faciem terrae: imbue sulcos ejus, deduc semen ad messem; quod ex bonitate tua est, cito inveniat nos misericordia tua, o Domine.

[Col. 0940A] Diaconus dicit: Dicamus omnes nos:

Ob pauperem populum tuum, o Domine, et propter omnes, qui invocant sanctum nomen tuum, per unicum Filium tuum, cum quo tibi et sancto Spiritui est gloria, et potestas nunc et semper, et in saecula saeculorum. Amen.

Pro aquis fluvialibus, sacerdos: Rogemus etiam omnipotentem Deum Patrem Domini et Redemptoris nostri Jesu Christi pro aquis fluvialibus, ut crescant ad mensuram suam, et divitias gratiae largiatur Dominus Deus noster.

Diaconus dicit: Orate pro aquis fluentibus.

Sacerdos autem dicit: Domine, Deus noster omnipotens, rogamus te, et quaesumus, fluenta aquarum auge usque ad mensuram eorum, fac laetam faciem [Col. 0940B] terrae, imbue sulcos ejus, multiplica segetes, et benedic circulo anni benignitate quae a te est. Cito inveniat nos misericordia tua, o Domine.

Diaconus dicit: Dicamus omnes nos:

Ob pauperem populum tuum, o Domine, et propter omnes, qui invocant sanctum nomen tuum, per unicum Filium tuum, cum quo tibi, et Spiritui sancto, est gloria et potestas, nunc, et semper, et in saecula saeculorum. Amen.



Pro pace.

Sacerdos: Rogemus etiam omnipotentem Deum Patrem Domini et Redemptoris nostri Jesu Christi, pro pace sanctae et unicae Ecclesiae apostolicae, quae est super omnes Ecclesias.

Diaconus: Orate pro hac Ecclesia sancta unica, [Col. 0940C] quae est congregatio per apostolos recta in Domino.

Sacerdos: Rogamus et petimus a bonitate tua, o amator humani generis, recordare Domine pacis Ecclesiae sanctae, unicae congregationis apostolicae, quae fuit ab origine, et erit usque in finem saeculi. Benedic, Domine, per eam omni populo et omni alimento. Pacem quae de coelis est, mitte super uniuscujusque nostri animam, et pacem vitae nostrae da nobis. Eamdem, Domine, largire regi nostro N., principibus, ac judicibus et subditis ejus, et congregationi vicinorum nostrorum, tam eorum qui extra Ecclesiam sunt, quam eorum qui in ea continentur; et orna eos omni genere pacis. Rex pacis, pacem da nobis, quia omnia nobis dedisti, et fac nos peculiares tibi, quia autem praeter te, alius est nemo quem [Col. 0940D] cognoscamus, nomen tuum sanctum appellamus et invocamus, ut vivat anima nostra per Spiritum sanctum, nec invalescat mors peccati super nos famulos tuos, et super omnem populum tuum.



Pro pontificibus.

Sacerdos: Et iterum rogamus omnipotentem Deum, Patrem Domini, Dei, et Redemptoris nostri Jesu Christi.

Diaconus dicit: Orate pro principe nostro principe archiepiscoporum et episcoporum, domino nostro N., et pro capite episcoporum magnae provinciae N., et capite civitatis nostrae venerando antistite patre N., et pro omnibus episcopis, sacerdotibus, et diaconis rectis in fide.

[Col. 0941A] Sacerdos: Rogamus et quaerimus a bonitate tua, o amator humani generis, recordare domini Patris nostri venerandi, principis archiepiscoporum et episcoporum Patris N., et domini archiepiscopi nostri, Patris N., custodiendo custodi pro nobis multis annis et longo tempore in justitia et pace, omnes et episcopos et sacerdotes, et diaconos rectae fidei, et omnem imaginem sanctae unicae Ecclesiae Christi, quae est congregatio apostolica, ut fungantur sanctificatione quam credidisti eis in dignitate sacerdotii, juxta voluntatem tuam sanctam ac beatam, et ut absolvant in justitia et aequitate, et pascant populum tuum in veritate. Orationem quam faciunt pro nobis, et pro omni populo tuo, ipse suscipe in sacrificium tui excelsum cum odore bono suavitatis. Omnes hostes [Col. 0941B] et inimicos eorum arce et confringe sub eorum pedibus quam primum, ipsos autem custodi nobis in justitia et pace in Ecclesia tua sancta. Amen.



Pro rege oratio.

Sacerdos: Rogemus etiam omnipotentem Deum, Patrem Domini et Redemptoris nostri Jesu Christi pro amatore Dei, rege nostro N., ut regnum ejus absque afflictione in pace et in justitia custodiat qui omnia capit Dominus Deus noster.

Diaconus dicit: Orate pro rege.

Sacerdos: Deus noster, qui omnia contines, rogamus te, et quaesumus, regi hujus provinciae amatori tuo regi nostro utilitatem suam da; arce undequaque inimicam ei gentem, loquere justitiam in corde [Col. 0941C] ejus pro sancta Ecclesia tua. Cito inveniat nos misericordia tua, o Domine.

Diaconus dicit: Dicamus omnes nos:

Da ei, absque errore conservare intelligentiam fidei in honorem divinitatis tuae, per unicum Filium tuum, cum quo tibi et Spiritui sancto est gloria et potestas, nunc, et semper, et in saecula saeculorum. Amen.



Pro congregatione sui cujusque loci.

Sacerdos: Iterum rogemus omnipotentem Deum Patrem Domini, Dei, et Redemptoris nostri Jesu Christi.

Diaconus dicit: Orate pro Ecclesia sancta, et congregatione nostra, quae in ea est.

Sacerdos: Quaerimus, et petimus a bonitate tua, [Col. 0941D] o amator humani generis, memento, Domine, congregationis nostrae, et benedic ei. Fac eos, ut sint tibi sine divisione, et sine otio, et faciant voluntatem tuam sanctam ac beatam. Fac eos domum orationis, domum sinceritatis, et domum abundantiae et gratiae, gratificare, Domine, hoc nobis servis tuis, et post nos venturis, in saeculum. Exsurge, Domine, Deus noster, et dissipentur inimici tui, et fugiant a facie tua omnes qui oderunt sanctum et benedictum nomen tuum. Populi autem tui sint benedicti cum infinita benedictione angelorum, qui faciunt omnem voluntatem tuam, per gratiam, benignitatem et amorem erga homines filii tui unigeniti Domini, Dei, et Redemptoris nostri Jesu Christi, cum quo tibi et Spiritui [Col. 0942A] sancto est potestas, et gloria, nunc et semper, et in saecula saeculorum. Amen.



Pro parvis aut novis Christianis, seu catechumenis.

Sacerdos: Rogemus etiam omnipotentem Deum Patrem Domini, et Redemptoris nostri Jesu Christi, pro famulis novitiis Christianis, ut impartiatur eis tempore idoneo ablutionem regenerationis, remissionem peccatorum, quia omnia capit Dominus Deus noster.

Diaconus dicit: Orate pro novis Christianis.

Sacerdos: Domine, Deus noster omnipotens, rogamus te, et quaesumus, famulorum tuorum, qui nondum adulti sunt Christiani, miserere, omnes reliquias idololatriae ab eis arce, legem tuam, mandata, et justitiam, et constitutiones tuas impone [Col. 0942B] cordibus eorum, et in tempore idoneo ablutione regenerationis impertire, remissionem scilicet peccatorum eorum, et tabernaculum sancti Spiritus eos fac, per unicum Filium tuum, cum quo tibi et sancto Spiritui est gloria et potestas nunc et semper, et in saecula saeculorum. Amen.



Pro offerentibus munera.

Sacerdos: Iterum rogemus omnipotentem Deum, Patrem Domini, Dei, Redemptoris nostri, Jesu Christi, pro iis qui obtulerunt munera sanctae, unicae, quae est super omnes, Ecclesiae, sacrificium scilicet primitiarum, decimarum, gratiarum actionis signum et monimentum. Seu autem quis multum obtulerit, seu parum, seu secreto, seu palam, seu volens et non habens, omnium amplectatur voluntatem qui coelestem [Col. 0942C] Spiritum donat, et in quo omnium bonorum operum est potestas Dominus Deus noster.

Diaconus dicit: Orate pro iis qui obtulerunt munera.

Sacerdos: Domine, Deus omnipotens, rogamus te, et quaesumus pro iis, qui obtulerunt dona sanctae, unicae, quae super omnes est, Ecclesiae, seu multum obtulerint, seu parum, sive secreto, sive palam, sive volentes, et non habentes, omnium voluntatem acceptans, da unicuique eorum, pro praemio, benedictionem, per unicum Filium tuum, cum quo tibi et sancto Spiritui est gloria, et potestas nunc, et semper, et in saecula saeculorum. Amen.



Pro iis qui dormierunt, sive pro mortuis.

Sacerdos: Rogemus quoque omnipotentem Deum, [Col. 0942D] Patrem Domini, Dei, et Redemptoris nostri Jesu Christi pro iis qui dormierunt.

Domine viventium, vita mortuorum, spes desperatorum, auxiliator laborantium, mundator peccatorum, qui mortem otiosam fecisti, et laqueos Satanae abscindendo salutem generi humano contulisti: rogamus te, et quaesumus, o immortalis apud quem est thesaurus vitae, pro iis qui dormierunt, et quieverunt in fide, Patres, primi principes archiepiscoporum, archiepiscopi, episcopi, sacerdotes, diaconi, antagonistae, virgines, monachi, doctores conjugati, orbati conjuge, infantes, pupilli et pro anima famuli tui N., et pro animabus omnium quos ipse vocasti de populo juste et recte. Quiescere fac eorum animas [Col. 0943A] in loco amoeno apud aquam quietis in sinu Abrahae simul cum Isaac et Jacob, tu, in quo potestas quietis, Domine, Deus noster.

Diaconus dicit: Orate.

Sacerdos: Domine, Deus noster omnipotens, rogamus te, et quaesumus, animas famulorum tuorum, qui dormierunt et in fide quieverunt, suscipe una cum anima famuli tui N., et omnium animas, qui hic mortui, aut moribundi sunt, nutri in loco amoeno apud aquam quietis in sinu Abrahae, una cum Isaac et Jacob. Dona eis transitum animarum suarum sine peccato. Spiritum consolatorem et sedatorem consanguineis eorum mitte. Solare eos, et laetos esse fac in Christo, per unicum Filium tuum, cum quo tibi et sancto Spiritui, est gloria et potestas nunc, [Col. 0943B] et semper, et in saecula saeculorum. Amen.

Sacerdos postea imponit manus super eos qui baptizandi sunt, et dicit:

Famulos tuos, qui inserviunt, et adhaerent nomini tuo sancto, et inclinant capita sua ante te, protege, o Domine, et cum eis sis. Adjuva eos in omne opus bonum. Excita corda eorum ab omni opere malo, quod in terra fit. Fac eos vivos, ut scilicet cogitent omnia quae sunt ad vitam, et recordentur omnium operum tuorum, o Domine, per unicum Filium tuum, ut tibi, et ipsi sancto Spiritui sit gloria in saecula saeculorum. Amen.

Postea dicit sequentem orationem supra fontem:

Deus prophetarum, Domine apostolorum, qui nuntiasti adventum Christi tui per os prophetarum sanctorum [Col. 0943C] antequam mitteres Joannem prophetam, qui praecederet ante te, rogamus te, et quaesumus, o amator humani generis pro famulis tuis, qui venerunt ad te, ut virtus tua adsit huic fonti. Confirma famulos et famulas tuas. Fac eos dignos ut possint invenire baptismum tuum, secundam scilicet generationem in remissionem peccatorum, et spem tuam, quae non fallit, per unicum Filium tuum, ut tibi et ipsi, et sancto Spiritui sit gloria, nunc, et semper, et in saecula saeculorum. Amen.

Sacerdos postea secreto dicit pro se, antequam baptizet.

Misericors, miserator et clemens, qui scrutaris cor et jecur, et cognoscis abscondita hominis (nihil enim est quod a te abscondatur, sed palam tibi sunt [Col. 0943D] omnia): tu cognoscis abscondita mea, ne me deseras, neque avertas faciem tuam a me, sed aufer a me hac hora omnem meam culpam, et absolve horum hominum peccata, qui convertisti eos ad poenitentiam, ablue maculas animae meae et corporis, et munda jecur meum perfecte virtute tua invisibili, et dextera tua vivificante confirma me, ut annuntiem aliis qui quaerunt liberationem a me, id est, fidem, ut eis eam tradam, quos quidem praeparavit magnitudo tua inenarrabilis, o amator humani generis, praeterea, ne sim ego ut servus peccator qui condemnatur. Absit, Domine, non ita fiat. Tu enim solus es bonus, et amator es humani generis. Non recedam confusus. Absolve me a peccato meo, et mitte [Col. 0944A] super me auxilium tuum de coelo. Da mihi virtutem, ut digne fungar hac magna administratione, mysterio tuo, constitutione coelesti. Et habitet Christus super eos qui baptizantur, per regenerationem, et baptismum qui a me administratur, quia pauper sum ego, qui a te peto misericordiam. Aedifica eos in fundamento apostolorum et prophetarum, nec amplius destrue, sed fac eos plantas veras in Ecclesia tua, quae super omnes est sancta, quae est apostolorum, ut ad id se conferant, quod praestat et glorificetur nomen tuum sanctum in eis, quod in coelo et in terra, ante omne saeculum, plenum est gloria Patris, et Filii, et Spiritus sancti, nunc, et semper, et in saecula saeculorum. Amen.

Postea dicit orationem pro pace.

Et orationem pro pontificibus.

[Col. 0944B] Et orationem pro congregatione.

Et Symbolum apostolorum.

Deinde accipit oleum non benedictum, atque id ter in baptismum infundit; unaquaque vice in modum crucis confundens, et dicens:

Benedictus Dominus Deus noster, nunc, et usque in saeculum.

Benedictus Dominus Pater +. Amen.

Benedictus Filius unigenitus, Jesus Christus, Dominus noster +. Amen.

Benedictus Spiritus sanctus Paracletus +. Amen.

Deinde orat super baptismum hoc modo:

Deus coeli, Deus luminis, Deus angelorum qui praesunt judicibus; Deus angelorum qui praesunt [Col. 0944C] viribus regum, populorum et principum; Deus gloriae, qui habitas super Cherubim et Seraphim, Pater Domini, Dei, et Redemptoris nostri Jesu Christi, qui solvisti animas eorum qui vincti erant peccato, et eos qui affixi erant tenebris per peccatum, illuminasti plagis passionis unici Filii tui Jesu Christi, Domini nostri, qui abegit a nobis passionem, et liberavit nos ab omni onere peccatorum nostrorum: Qui elongasti a nobis omne semen inimicum, quem omnia timent et reformidant; creator aquarum, et factor omnium, clamamus ad virtutem tuam sanctam, ad nomen tuum quod superat omne nomen, ad unicum scilicet Filium tuum, Jesum Christum qui crucifixus est propter nos, tempore Pontii Pilati; rogamus te, Domine, pro his famulis et famulabus [Col. 0944D] tuis; converte, et immuta eos: Amen. Benedic eis, et confirma eos: Amen. Ut per hanc aquam et hoc oleum aboleatur omnis vis inimici: Amen. Omnes spiritus malignos aufer, arce, et disjice: Amen. Omnem adorationem idolorum, et omnem turpitudinem ab eisdem tolle. Amen.

Et sufflat in aquam ter in modum crucis, dicens

Sanctifica hanc aquam et hoc oleum. Amen. Et sint in ablutionem regenerationis: Amen. Et in vitam aeternam: Amen. Et in indumentum immaculatum: Amen. Et in generationem gratiae: Amen. Et in innovationem Spiritus Sancti: Amen. In nomine unici Filii tui Jesu Christi, quem baptizari fecisti in Jordane, et sanctificavit, et mundavit eum, [Col. 0945A] et testatus est dicens: Qui non fuerit natus ex aqua et Spiritu sancto non potest intrare in regnum coelorum; deinde praecepit discipulis suis dicens: Ite ergo, et docete omnes gentes, et baptizate eos in nomine Patris, et Filii, et Spiritus Sancti. Suscipe, Domine, famulos et famulas tuas, quia in te est potestas et liberatio. O sancte, tona super hanc aquam, ut ex ea et Spiritu sancto regenerentur hi famuli tui virtute divinitatis tuae, qui venerunt ad te, fac eos aptos ad remissionem peccatorum eorum, et ad indumentum immaculatum, in honorem unici Filii tui, cum quo tibi et sancto Spiritui est gloria in saecula saeculorum. Amen.

Tum dicit diaconus: Orate.

Sacerdos autem dicit sanctificationem Jordanis, id [Col. 0945B] est, baptismi.

Amor Dei, gratia Jesu Christi, et donum Spiritus sancti sit vobiscum.

Populus autem respondet: Cum spiritu tuo.

Sacerdos autem dicit:

Sursum sint corda vestra.

Populus respondet:

Habemus ad Dominum, Deum nostrum.

Sacerdos autem dicit:

Gratias agamus Domino, Patri bono.

Populus respondet:

Rectum est, et convenit.

Sacerdos autem dicit:

Vere dignum et justum est. Benedictus sit Deus excelsus qui in aeternum est fortis super omnia, in quo [Col. 0945C] ea est potestas, ut regat et custodiat mundum. Qui omnia vivificat, in eo enim Spiritus est vitae, qui alit omnem animam, qui confirmat omnem spiritum, qui virium totius mundi est capax: qui vocavit omnia ex eo quod non est, et fecit omnia. Ipse, Domine, qui excelsorum es excelsissimus, qui vides et cognoscis finem temporum, et sopitos a somno excitas, qui dedisti vocem omnibus quae moventur, commove hanc aquam, et imple eam Spiritu tuo sancto, et fiat ablutio in secundam generationem. Amen. Et in vitam aeternam. Amen. Ut regenerentur hi famuli et famulae tuae, quemadmodum constituisti, Domine, intelligentiam et rationem in anima, et per eam regere fecisti hominem, et judicem fecisti omnium ornamentorum mundi: quapropter tibi [Col. 0945D] convenit gloria et magnitudo. Benedictus es, Deus, super omnes virtutes; benedictus es, Deus, super omnes principes; benedictus es, Deus, super omnem cogitationem et loquelam; benedictus es, Deus, super omnem intelligentiam et scientiam; benedictus es, Deus, supra omnes thronos et regna. Tu misisti aquam et ignem, frigus et glaciem, tempestatem et turbines super terram, et scaturire fecisti aquam de rupe dura. Tu es quem vidit mare, et fugit; et Jordanis post te reversus est, et montes exultaverunt sicut hirci, et colles sicut agni ovium. Tu es de quo, et de benignitate cujus testimonium dedit Joannes, qui missus est ante te, clamans voce praeconis in desertum et dicens: Mundate viam Domini, aequate [Col. 0946A] semitam ejus, vox Domini super aquas, Deus gloriae intonuit. Tona, Domine, super hanc aquam et oleum, utrumque praepara, et da eis virtutem, ut fiant baptismus tuus, qui est nova generatio, et vita aeterna, et regenerentur hi famuli tui.

Diaconus dicit: Qui sedent surgant.

Sacerdos autem dicit: Domine, o Domine, pater bone, Deus noster omnipotens, Pater Domini, Dei, et Redemptoris nostri Jesu Christi, factor omnium creaturarum quas ostendunt coelum, terra, et mare, et omnium quae in eis latent, factor omnium creaturarum, visibilium et invisibilium, qui congregasti aquas in alveos suos, qui creasti, formasti, et obsignasti, et quae super coelos sunt, tu coercuisti mare, et flumina virtute tua, confregisti capita draconis in [Col. 0946B] aqua, tu terribilis es (quis enim tibi obstare potest?), aspice, Domine, super hanc, quam fecisti aquam, et da ei gratiam, salutem, et benedictionem Jordanis, ut ab ea fugiant omnia quae malignantur adversus creaturas tuas, quoniam invocavi nomen tuum sanctum et admirandum, quod plenum est gloria et terrore adversus ea, quae nobis adversantur.

Diaconus dicit: In orientem aspicite.

Sacerdos autem subsequitur hoc modo:

Et dissipentur coram signo crucis omnes vires eorum, qui nobis adversantur, et ab ea fugiant omnes daemones qui sunt in aqua et terra, qui non videntur. Nec lateat in hac aqua superbia tenebrosa, nec descendat cum eis qui baptizantur malignus spiritus [Col. 0946C] qui obtenebret eorum mentem, et perturbet cor. Imo, rogamus te omnes, Domine, ut facias hanc aquam esse aquam quietis: Amen. Aquam puram in mundationem: Amen. Aquam salutis: Amen. Et ut sit in ablutionem turpitudinis animae et corporis: Amen. Aquam in absolutionem et remissionem peccatorum: Amen. Lumen animae et corporis: Amen. Ablutio in regenerationem: Amen. In vestem immaculabilem: Amen. In innovationem Spiritus sancti et in fontem vitae: Amen.

Qui adsunt, dicunt: Amen.

Sacerdos: Quia autem ipse dicit: Lavamini, purgate, et expellite malitiam a cordibus vestris; qui dedisti nobis generationem de coelo, per aquam et Spiritum sanctum, appare, Domine, super hanc [Col. 0946D] aquam, et fac eos mundos qui in ea baptizantur, ut expellant veterem hominem et turpitudinem fallacis voluptatis, et induantur novo homine, et renoventur iterum per similitudinem creatoris sui: Amen. Fiant participes mortis Christi tui, per baptismum ejusdem unici filii tui Jesu Christi: Amen. Atque cum eo participes sint resurrectionis ejus, et custodiant donum Spiritus sancti: Amen. Abundet super eos doctrina gratiae tuae: Amen. Et inveniat pignus vocationis de coelo, quod tuum est, o Domine: Amen. Connumerentur in congregatione primogeniti, in congregatione scilicet eorum quorum nomina scripta sunt in coelis: Amen. Per Jesum Christum Dominum nostrum, cum quo tibi est gloria [Col. 0947A] cum sancto Spiritu, nunc et semper, et in saecula saeculorum: Amen.

Deinde dicit: Sanctus, sanctus, sanctus es, Deus exercituum. Perfecte plenum est coelum et terra sanctitate gloriae tuae.

Et dicit populus: Sanctus, sanctus, sanctus es, Deus exercituum. Perfecte plenum est coelum et terra sanctitate gloriae tuae.

Sacerdos autem dicit: Ad te suspicimus, et intendimus oculos cordis nostri in coelum; rogamus te, Domine, Deus noster, custodi nos omnes. Deus noster, Deus patrum nostrorum, qui creasti coelum et terram, et omnia ornamenta eorum; creator aquarum, quae supra coelos sunt; qui fundasti terram super aquas; qui congregasti aquas in alveos suos; [Col. 0947B] qui cinxisti, et coercuisti mare, et ejus profunditatem obsignasti magno nomine signi, quod plenum est gloria, et quod omnia timent et expavescunt, aspectu, Domine, fortitudinis et virtutis tuae. Tu fundasti mare virtute tua, tu confregisti capita draconis in aquas, tu scidisti scaturigines et fontes, et dedisti viam aquis. Viderunt te aquae, Domine, et paverunt profunditates prae multitudine aquarum. Tu es, quem mare Rubrum vidit, et timore tui constitit. Tu trajecisti Israel, et per Moysen baptizasti eum; tu praecepisti rupi durae, et effudit aquam populo tuo; tu mutasti aquam amaram, et fecisti eam dulcem. Tu, Domine, tempore Jesu filii Nave, abstulisti, et reverti fecisti flumina, quae fluebant terribiliter. Tu (quis enim sustineat aspectum tuum?) [Col. 0947C] sacrificium quoque Eliae in aqua suscepisti per flammam et ignem de coelo. Tu es, Domine, qui ostendisti per Elisaeum aquam generationis vitae, et Naaman Syrum mundari fecisti per aquam Jordanis. Tu omnia potes, et nihil est quod tibi sit impossibile.

Diaconus dicit: Orate.

Sacerdos autem dicit:

Domine, o Domine, Pater bone, Deus noster, rex ordinum coelestium et terrestrium, aspice, qui sedes super Cherubim, intende oculos qui habitas in coelo. Aspice, et visita creaturam tuam. Da huic aquae donum Jordanis magnum, potens, et coeleste, et descendat Spiritus sanctus super eam. Amen. Dona ei benedictionem Jordanis, da ei virtutem, ut sit aqua vitae. Amen. Aqua sanctitatis. Amen. Aqua mundationis [Col. 0947D] peccatorum. Amen. Aqua lotionis ad regenerationem. Amen. Dona ei, ut si quis est latens extra eam malignus spiritus, non revertatur amplius ad eos, qui baptizantur. Amen. Nec spiritus diei. Amen. Nec spiritus meridiei. Amen. Nec spiritus vesperi. Amen. Nec spiritus noctis. Amen. Nec spiritus aeris. Amen. Nec spiritus superbiae, quae sub terra est. Amen. At arce omnes spiritus malignos virtute, et benignitate tua, et frangantur coram signo crucis Filii tui. Amen. In nomine sancto tuo, quod precamur, quod plenum est gloria, et terribile adversus ea quae nobis adversantur, ut omnis qui baptizatur in ea, expellat a se hominem veterem, qui coinquinatus est voluptate erroris; et induatur novo [Col. 0948A] homine qui innovatur in similitudinem Creatoris sui. Illumina eos lumine justitiae, qui est Spiritus sanctus. Amen. Et inveniant vitam aeternam. Amen. Firma eorum spem. Amen. Et stent ante thronum Christi tui. Amen. Inveniant remissionem peccatorum suorum. Amen. Et accipiant coronam coelestem. Amen. Sint, aqua haec, et hoc oleum benedicta, et plena gloria, et sint sancta, in nomine Patris, et Filii, et Spiritus sancti, in gratiarum actionem populi tui, et omnium qui obtulerunt tibi filios suos famulos tuos, in gloriam et honorem Filii tui sancti. Suscipe eos in sacrificium tuum sanctum et coeleste, tanquam odorem suavem magnitudini tuae coelesti, precibus, angelorum et archangelorum tuorum sanctorum. Domine, libera populum tuum, et [Col. 0948B] benedic haereditati tuae, custodi, et exalta eum usque in saeculum. Amen. Conserva eum in rectitudine fidei, omni tempore vitae suae, et sit in charitate, quae superat omnem pacem, precibus omnium sanctorum, et intercessione plenae gratia Virginis genitricis Dei Mariae, quae in omnibus est sancta, et sancti Joannis martyris, et Baptistae, praecursoris et ducis vitae, et omnium sanctorum quos a primordio elegisti, per gratiam unici Filii tui, cum quo tibi una cum sancto Spiritu, est gloria in saecula saeculorum. Amen.

Deinde sacerdos dicit orationem Evangelii, scilicet.

Pater noster, qui es in coelis, sanctificetur nomen tuum: adveniat regnum tuum: fiat voluntas tua sicut in coelo, ita et in terra. Da nobis hodie cibum [Col. 0948C] nostrum quotidianum: dimitte nobis offensiones nostras, et errores nostros, et ut nos quoque dimittamus offensiones, quae in nos sunt: et ne inducas nos, Domine, in tentationem, sed redime, et libera nos ab omni malo. Quoniam hoc est regnum tuum, honor et gloria nunc, et semper, et in saecula saeculorum. Amen.

Postea dicit orationem impositionis manuum super eos qui baptizandi sunt.

Accipit postmodum crucem, et ter ea aquam sulcat in modum crucis ter clamans.

Sanctus, sanctus, sanctus, Pater, et Filius, et Spiritus sanctus, nunc et semper, et in saecula saeculorum. Amen.

Descendit postea in fontem, et infundit balsamum [Col. 0948D] in figuram signi crucis dicens:

Benedictus est Deus Pater: Amen. +

Benedictus est Filius unicus Jesus Christus. Amen. +

Benedictus est Spiritus sanctus paracletus: Amen. +

Tum dicit magna voce, Alleluia, dum miscens aquam cum balsamo, manu sua dextera dicit. Psalm. CXXXI. Quoniam elegit Dominus Sion in habitationem.

Et psalm. XXVIII, Vox Domini super aquas, Deus gloriae intonuit. Et psalm. XXXIII, Accedite ad eum, et illuminabit vos. Et psalm. LXV. Transmisit nos inter ignem et aquam. Et psalm. L, Asperges me, Domine, myrto, et mundabor, usque ad versiculum: Ne projicias me a facie tua. Deinde dicit: Gloria Patri, et [Col. 0949A] Filio, et Spiritui sancto nunc, et semper, et in saecula saeculorum, Amen.

Postmodum dicit: Honor hic omnibus sanctis, benedictus sit Deus qui illuminat in omne saeculum. Amen.

Tum diaconus ducit eos qui baptizandi sunt versus occidentem, et ingredi facit versus orientem; sacerdos autem eos suscepit et tergit, dicens:


EGO BAPTIZO TE, IN NOMINE PATRIS, ET FILII, ET SPIRITUS SANCTI PARACLETI. AMEN.

Hoc perfecto, dicit sequentem orationem; pro absolutione seu immutatione aquae in primam ejus naturam.

Domine, o Domine Pater bone, Deus noster omnipotens, qui creasti omnia ex eo quod non est, et ex [Col. 0949B] nihilo sapientia tua quae vera est, tu es qui congregasti [Col. 0950A] aquas a primordio in unum cumulum, et definivisti omnia ab origine mundi magnitudine virtutis tuae, et intelligentia tua imperceptibili: tu es, Domine, qui fecisti hanc aquam in emundationem per gratiam Christi tui super eam, et fecisti eam his qui baptizati sunt famulis tuis in ablutionem regenerationis, innovationem a vetere errore, ut ab eo resipiscant, et illuminentur lumine tuo, rogamus te, et quaesumus o bone, et amator humani generis, ut immutes eam in primum ordinem et in primam naturam supra terram, nobis autem sit auxilium, et liberatio ut semper glorificemus Patrem, et Filium, et Spiritum sanctum, et tribuamus tibi honorem nunc, et semper, et in saecula saeculorum, Amen.



MONUMENTA VARIA QUAE AD CELEBRATIONEM SACRAMENTORUM ET OFFICIA QUAEQUE ECCLESIASTICA PERTINENT.
(Apud Gerbert., Monumenta veteris Liturgiae Alemannicae.)




[Col. 0949]
ORDO BAPTISMATIS.
[Ex cod. theol. 685 bibl. Caesar. Vindob. saec. X.]

[(1) 3Kb] Primum vero ante januas ecclesiae presbyter incipiat sacramentum baptismatis ita dicendo: Abrenuntias Satane. R\. Abrenuntio. Et omnibus operibus ejus. R\. Abrenuntio. Et omnibus pompis ejus. R\. Abrenuntio. Deinde catechuminum tribus vicibus in faciem exsuffla et dic: Recede, diabole, ab hac imagine Dei increpatus ab eo, et da locum Spiritui sancto. Deinde crucem fac in fronte dicendo: signum sanctae crucis [Col. 0950B] Dni nri Jhu Xpi in frontem tuam pono. Et in pectore similiter crucem fac dicendo: Signum Salvatoris Dni nri Jhu Xpi in pectus tuum pono. Deinde pone manum super caput infantis dicens hanc orationem. Accipe signaculum crucis Christi tam in fronte quam in corde. Sume fidem coelestium praeceptorum: talis esto moribus ut templum Dei esse jam possis. Ingressusque ecclesiam Dei evasisse te laqueos mortis [Col. 0951A] laetus agnosce: horresce idola, respue simulacra, cole Deum Patrem omnipotentem et Jesum Christum Filium ejus, qui cum Spiritu sancto vivit et regnat in saecula saeculorum. Amen.



Alia.

Te deprecor, Domine, sancte Pater omnipotens aeterne Deus, ut huic famulo tuo, qui in saeculi hujus nocte vagat incertus et dubius, viam veritatis et agnitionis tuae jubeas demonstrare, quatinus reseratis oculis cordis sui te unum Deum Patrem in Filio et Filium in Patre cum sancto Spiritu recognoscat, atque istius confessionis fructum hic in futuro saeculo percipere mereatur. Per.



Alia.

Preces nostras, quaesumus, Dne, clementer exaudi [Col. 0951B] et hunc electum tuum crucis Dominicae cujus impressione eum signamus virtute custodi, ut magnitudinis tuae rudimenta servans per custodiam mandatorum tuorum ad regenerationis gloriam pervenire mereatur. Per.



Alia.

Accipe signaculum Dei Patris et Filii et Spiritus sancti. Mox autem ad eundem parvulum catechumenum, id est doctum faciendum, ista sequitur oratio. Oremus. Omnipotens sempiterne Deus, Pater Dni nri Jhu Xpi respicere dignare, etc.

Oremus. Exorcizo te, creatura salis, in nomine Dei Patris omnipotentis, etc. Expleta autem ista oratione interroget nomina singulorum et ponat de ipso sale in ore infantium ita dicendo: Accipe salem sapientiae [Col. 0951C] propitiatus in vitam aeternam. Pax tibi.



Benedictio post datum salis tam super masculos quam super feminas.

Oremus. Deus patrum nostrorum, Deus universae conditor veritatis, etc. Hic iterum sacerdos faciens crucem in fronte infantum has sequentes statim dicat orationes. Ecce istam orationem super masculum. Oremus. Deus Abraham, Deus Isaac, Deus Jacob, Deus qui Moysi famulo tuo, etc. Ergo mal., etc.



Oratio super feminas simili modo crucem faciens in frontibus earum.

Oremus. Deus coeli, Deus terrae, Deus angelorum, Deus archangelorum, etc.



Repulso diabolo de utrisque masculis similiter et feminis.

[Col. 0951D] Ergo, maledicte diabole, recognosce sententiam tuam, et da honorem Deo vivo et vero: da honorem Jhu Xpo Filio ejus et Spiritui sancto, et recede ab hoc (hac) famulo (famula) Dei, quia istum (istam) sibi Deus et Dominus noster Jesus Christus ad suam sanctam gratiam et benedictionem, fontemque baptismatis dono vocare dignatus est per hoc signum [Col. 0952A] sanctae crucis fronti ejus quod nos damus, tu maledicte diabole nunquam audeas violare.



Item super masculos.

Oremus. Audi, maledicte Satanas, adjuratus per nomen aeterni Dei, et Salvatoris nostri Filii ejus cum tua victus invidia tremens gemensque discede. Nihil tibi sit commune cum servo Dei jam coelestia cogitante, renuntiaturo tibi a saeculo tuo, et beatae immortalitati victuro. Da igitur honorem advenienti Spiritui sancto, qui ex summa coeli arce descendens perturbatis fraudibus tuis divino fonte purgatum pectus idem sanctificatum Deo templum et habitum perficiat, et ab omnibus penitus noxiis praeteritorum criminum liberatus servus Dei gratias perenni Deo referat semper et benedicat nomen ejus sanctum [Col. 0952B] in saecula saeculorum. Amen. Ergo, maledicte, etc.



Oratio super feminas.

Oremus. Deus Abraham, Deus Isaac, Deus Jacob, etc.



Item oratio super masculum.

Oremus. Exorcizo te, immunde spiritus, etc.



Haec oratio super feminas.

Oremus. Exorcizo te, immunde spiritus, per Pa+trem et Fi+lium et Spiritum + sanctum, etc.



Item oratio unde supra statim dicenda.

Oremus. Aeternam ac justissimam pietatem tuam deprecor, Domine, etc.

Hic post ista diaconus legat evangelium super infantes: Dominus vobiscum. Seq. sancti evangelii secundum Matthaeum. In illo tempore oblati sunt Jesu parvuli, ut manus eis imponeret et oraret. Discipuli [Col. 0952C] autem increpabant eos. Jesus vero ait illis: Sinite parvulos, et nolite eos prohibere ad me venire. Amen dico vobis, talium est regnum coelorum. Et cum imposuisset eis manus, abiit inde. Post haec autem sacerdos tenens manum super caput infantis silenter cantet symbolum, quod est Credo in Deum, et orationem Dominicam, quae est Pater noster. His autem ita perlectis, haec sequens oratio publice dicatur ad catechizandos infantes: Oremus. Nec te lateat, Satanas, imminere tibi poenas, etc. Hic remitte salivam de ore tuo in primos digitos duos, id est pollicem et indicem, et sic apprehendens pinnulam dextrae auris dic: Effeta, quod est aperire. Et postmodum capiens nares infantum dic: In odorem suavitatis. Deinde retinens pinnulam sinistrae auris haec dic: Tu autem [Col. 0952D] effugare, diabole, approquinquabit enim judicium Dei. Istis omnibus ita peractis ante ecclesiam jubeat presbyter parvulos fieri in ecclesiam.



Benedictio fontis [(2) 1Kb] .

Sancta Dei genitrix,Sce Line,Per crucem et passionem tuamUt exercitui christianorum salutem et sanitatem atque victoriam dones,
Kyrie eleison. Christe eleison. Christe audi nos. 	
Salvator mundi, adjuva nos. 	
Sancta virgo virginum, 	ora pro nobis.
[Col. 0953A]
ora pro nobis.
Sca Maria, 	ora pro nobis.
Sce Michahel, 	ora pro nobis.
Sce Gabrihel, 	ora pro nobis.
Sce Raphahel, 	ora pro nobis.
Omnes sancti angeli et archangeli, 	orate pro nobis.
Omnes sancti patriarchae et prophetae, 	orate.
Sce Johannes Baptista, 	ora pro nobis.
Sce Petre, 	ora pro nobis.
Sce Paule, 	ora pro nobis.
Sce Andrea, 	ora pro nobis.
Sce Jacobe, 	ora pro nobis.
Sce Johannes, 	ora pro nobis.
Omnes sancti apostoli et evangelistae, 	orate.
Sce Stephane, 	ora pro nobis.
[Col. 0953B]
ora pro nobis.
Sce Clete, 	ora pro nobis.
Sce Clemens, 	ora pro nobis.
Sce Pancrati, 	ora pro nobis.
Sce Ciriace, 	ora pro nobis.
Sce Ferruci, 	ora pro nobis.
Sce Albane II, 	ora pro nobis.
Omnes sancti martyres, 	orate pro nobis.
Sce Silvester, 	ora pro nobis.
Sce Gregori, 	ora pro nobis.
Sce Martine, 	ora pro nobis.
Sce Remigi, 	ora pro nobis.
Sce Benedicte, 	ora pro nobis.
Omnes sancti confessores, 	orate pro nobis.
Omnes sancti monachi et eremitae, 	orate pro nobis.
Sca Felicitas, 	ora pro nobis.
Sca Perpetua, 	ora pro nobis.
Sca Agatha, 	ora pro nobis.
Sca Caecilia, 	ora pro nobis.
Sca Scholastica, 	ora pro nobis.
Sca Margaretha, 	ora pro nobis.
Omnes sanctae virgines, 	orate pro nobis.
Omnes sancti, 	orate pro nobis.
Propitius esto, 	parce nobis, Domine.
Propitius esto, 	libera nos, Domine.
Ab omni malo 	libera nos, Domine.
Ab ira tua 	libera nos, Domine.
A morte perpetua 	libera nos, Domine.
A clade et peste 	libera nos, Domine.
Per nativitatem tuam 	libera nos, Domine.
[Col. 0953D]
libera nos, Domine.
Per resurrectionem et ascensionem tuam 	libera.
Per adventum Spiritus sancti paracliti 	libera.
In die judicii, 	libera nos, Domine.
Peccatores, 	te rogamus, audi nos.
Ut pacem nobis dones, 	te rogamus, audi nos.
Ut sanitatem nobis dones, 	te rogamus, audi nos.
Ut fructum terrae nobis dones, 	te rogamus, audi nos.
Ut aeris temperiem bonam nobis dones, 	te rogamus.
Ut Ecclesiam tuam conservare digneris, 	te rog.
Ut regem nostrum cum plebe conservare digneris, 	te rogamus.
Ut eis vitam et sanitatem atque victoriam dones, 	te.
[Col. 0954A]
te rogamus, audi nos.
Ut fontem istum benedicere et consecrare digneris, 	te rogamus, audi nos.
Agnus Dei, qui tollis peccata mundi, 	parce nobis, D.
Agnus Dei, qui tollis peccata mundi, 	exaudi nos, D.
Agnus Dei, qui tollis peccata mundi, miserere nobis. 	

Christe audi nos. Kyrie eleison. Christe eleison.

Mox sacerdos dicens Dominus vobiscum, quod prius nunquam dicere debet, hanc sequentem orationem legat super fontem. Oremus. Omnipotens sempiterne Deus, adesto magnae pietatis tuae mysteriis, etc. Hanc deinceps benedictionem sacerdos canendo proferat juxta canonicam auctoritatem. Dominus vobiscum. Et cum Spiritu tuo. Sursum corda habemus [Col. 0954B] ad Dominum. Gratias agamus Domino Deo nostro. Dignum et justum est. Vere dignum et justum est, aequum et salutare. Nos tibi semper et ubique gratias agere, Domine sancte Pater omnipotens aeterne Deus. Qui invisibili potentia sacramentorum tuorum mirabiliter operaris effectum, et licet nos tantis mysteriis exsequendis simus indigni, tu tamen gratiae tuae dona non deserens etiam ad nostras preces aures tuae pietatis inclines. Deus cujus Spiritus super aquas inter ipsa mundi primordia ferebatur, etc. Hic aquam manu tangat in modum crucis. Qui hanc aquam regenerandis, etc. Hic manu tangat ut supra. Sit haec sancta et innocens creatura libera ab omni impugnatoris incursu, et totius nequitiae purgata discessu. Sit fons vivus, aqua regenerans, unda purificans, ut [Col. 0954C] omnes hoc lavacro salutifero diluendi, operante in eis Spiritu sancto, perfectae purgationis indulgentia consequantur. Unde bene+dico te, creatura aquae, per Deum vivum, per Deum sanctum, qui te in principio verbo separavit ab arida: qui te de paradiso manare, Hic aquam in quatuor manu divide ita + et in quatuor fluminibus, etc. Hic muta cantici vocem, quasi lectionem legas. Haec nobis praecepta, etc. Hic pone cereum ardentem in aquam, et inclinato super fontem dic istum verbum, Descendat in hanc plenitudinem fontis Spiritus sancti. Post haec insuffla super fontem tribus vicibus in hunc modum et totam hujus aquae substantiam regenerandi fecundent effectu. Hic sume cereum extra aquam, et ista quae sequuntur, [Col. 0954D] statim subinfer. Hic omnium peccatorum maculae deleantur, etc. Hic aqua benedicta aspergatur super circumstantes et quicunque velint sumant extra aspergendum quo velint. Post haec accipe chrisma cum vasculo, et funde illud in modum crucis super ipsam aquam baptismatis invicem miscens ita dicendo: Infusio chrismatis Domini nostri Jesu Christi Paracliti, in nomine sanctae Trinitatis. Amen. Et alio modo: In nomine Patris et Filii et Spiritus sancti sanctificetur et fecundetur fons iste. Amen. Hoc autem finito praesententur infantes secundum ordinem ante sacerdotem, his namque in brachiis tenentibus, qui eos de baptismo suscepturi sunt. Et tunc demum sacerdos singulos specialiter [(3) 2Kb] praenominans interroget, [Col. 0955A] sic firmiter symbolum in Deum habeant his verbis de credulitate. Ita: Credis in Deum Patrem omnipotentem creatorem coeli et terrae? Et compater infra sic respondet. Credo. Item sacerdos. Credis et in Jesum Christum Filium ejus unicum Dominum nostrum, natum et passum. R\. Credo. Sacerdos. Credis et in Spiritum sanctum, sanctam Ecclesiam catholicam, Sanctorum communionem, remissionem peccatorum, carnis resurrectionem, vitam aeternam. R\. Credo. Post talem vero parvulorum responsionem presbyter faciens crucem cum exorcizato oleo in pectore, et inter scapulas infantum, eos nominando, ita dicat: Et ego te linio oleo salutis in Xpo Ihu Dno nro in vitam aeternam. Amen. Eo autem ordine sic peracto presbyter accipiens infantes a parentibus [Col. 0955B] eorum sicut justum est, et ab eis rogatus sub trina mersione primum masculos et postmodum feminas nominando baptizet his verbis. N. Vis baptizari. R\. Volo. Baptizo te in nomine Patris. Et intinquit semel. Et Filii, Et inferat secundo. Et spiritus sancti. Et mergat tertio. Sed et hoc in modum crucis facere memento. Primum vero in orientalem plagam fer infantem pedibus extensis in occidentalem plagam. Secundo in dexteram, quod est in australem plagam. Tertio in sinistram, hoc est in aquilonarem partem. Cum autem infantes elevati fuerint a fonte, compater singulorum accipiens eos habeat intra cubam, pedibus infantis adhuc in aqua consistentibus donec presbyter chrysma requirens praeferat, interim quoque ista dicente: Deus omnipotens Pater Dni nri Ihu Xpi, qui [Col. 0955C] te regeneravit ex aqua et Spiritu sancto, quique dedit tibi remissionem omnium peccatorum. Hic presbyter faciens signum crucis cum chrysmate in vertice infantis, et eum nominans ita dicat: Ipse te linit chrismate salutis in Xpo Ihu Dno nostro in vitam aeternam. Amen. Post haec ponens cappam saper caput ejus et eum nominans sic dicat. Accipe vestem candidam sanctam et immaculatam quam praeferas ante tribunal Christi in nomine sanctae Trinitatis. [Col. 0956A] Amen. Tunc demum extrahatur infans foras cuballam et statim in illa die usque dum missa percelebratur quanti sint in ecclesia maneant. Post missam autem antequam sumant corpus et sanguinem Domini hae orationes dicantur super infantes noviter christianos. Oremus. Omnipotens sempiterne Deus, qui regenerasti famulum tuum ex aqua et Spiritu sancto, tribue ei continuam sanitatem, ad agnoscendam unitatis tuae veritatem. Per.



Alia.

Omnipotens sempiterne Deus, majestatem tuam supplices deprecamur, ut hunc famulum tuum digneris serenis aspectibus praesentare, et cui donasti baptismi sacramentum longaevam tribuas sanitatem. Post has autem orationes detur eis eucharistia ita dicendo. [Col. 0956B] Corpus et sanguis Dni nri Ihu Xpi custodiat te in vitam aeternam. Amen. Hoc autem expleto, revertantur in pace domum, et cottidie ab eodem die donec expleantur septem dies tempore etiam speratae [(4) 3Kb] missae revisent ecclesiam.


Explicit sacri ordo baptismatis.

Si autem infirmus infans venerit ad baptizandum, faciat super scriptum ordinem et aeternam ac justissimam addit orationem. Medelam tuam deprecor, Domine sancte Pater, etc. Dicit symbolum et orationem Dominicam et catechizat eum. Nec te lateat, Satanas, imminere tibi poenas, imminere tibi gehennam, imminere tibi diem judicii, diem supplicii, diem qui venturus est velut clibanus ignis: in quo tibi atque universis angelis tuis veniet aeternus interitus: quapropter, diabole, [Col. 0956C] da honorem Deo vivo et vero et Jesu Christo Filio ejus qui venturus est judicare vivos et mortuos et saeculum per ignem. In cujus nomine et virtute adjuro te, quicumque es inmundus spiritus in hoc jacentis corpore constitutus, ut exeas et recedas ab eo fiatque vas mundum ad advenientem jam nunc in se spiritum, sitque etiam templum Dei vivi, quem Deus et Dominus noster ad suam sanctam gratiam vocare dignatus est. Per. Et reliqua faciat sicut in isto [Col. 0957A] superiore ordine insertum est usque ad benedictionem fontis, et non dicit illam benedictionem majorem, sed istam ad succurrendum. Exaudi nos, omnipotens Deus, et in hujus aquae substantiam tuam immisce virtutem, ut abluendi per eam et sanitatem simul et vitam mereantur aeternam. Per.



Alia

Exorzizo te, creatura aquae, in nomine Dei Patris omnipotentis, et in charitate Jesu Christi Filii ejus et Spiritus sancti. Exorzizo te, omnis virtus adversarii, omnis incursio Satanae et omne fantasma, eradicare et effugare ab hac creatura aquae, ut fiat fons aquae salientis in vitam aeternam. Et qui ex ea baptizatus fuerit, fiat templum Dei vivi, et Spiritus sanctus habitet in eo in remissionem omnium peccatorum. Per.


[Col. 0957B] Explicit liber baptismatis. [(5) 1Kb] .

In celebri sacramentario Augiensis monasterii, quod servatum in bibl. Caes. Vindob. Lambecius recenset, sequentem in modum legitur oratio ad baptizandum infirmum. Medelam tuam deprecor, Domine sancte Pater omnipotens aeterne Deus, qui subvenis in periculis, qui temperas flagella, dum verberas; te ergo supplices deprecamur, ut hunc famulum tuum eruas ab hac valitudine, ut non praevaleat inimicus usque ad animae temptationem: sicut in Job terminum ei pone, ne inimicus de anima ista sine redemptione baptismatis incipiat triumphare. Differ, Domine, exitum mortis, et spatium vitae extende, releva quem perducas ad gratiam baptismi tui. Per. [Col. 0957C] Oratio aquae ad baptizandum infirmum. Postquam eum cathechizaveris benedicis aquam his verbis. Exorcizo te, creatura aquae, in nomine Dni nri Ihu Xpi Filii Dei et Spiritus sancti, si qua fantasma, si qua virtus inimici, si qua incursio diaboli, eradicare et effugare ab hac creatura aquae ut fiat fons saliens in vitam aeternam. Et cum baptizatus fuerit hic famulus Domini, fiat templum Dei vivi in remissionem omnium peccatorum, in nomine Dni nri Ihu Xpi, qui venturus est judicare vivos et mortuos, et saeculum per ignem. Amen. Baptizas et linis eum in cerebro. Et dicis: Ill. talis Baptizo te in nomine Patris, et Filii et Spiritus sancti. Postea tangis eum de chrismate in caput, et dicis orationem istam, Deus omnipotens, etc. Communicas et confirmas eum.




[Col. 0957D]
ORDO CONFIRMATIONIS.

Cum autem infantes sublevati fuerint a fonte sint [Col. 0958A] parati qui eos suscepturi sunt, cum linteis in manibus eorum et accipiunt ipsos a pontifice, et presbyteris vel diaconibus, qui eos baptizant. Pontifex vero regrediatur a fonte in sacrarium, habens ibi compositam sedem, vel in ecclesia ubi voluerit et sedeat in ea, ut cum vestiti fuerint infantes, confirmet eos. Induti vero ordinentur per ordinem sicut scripti sunt in circuitu. Infantes quidem in brachiis dextris teneantur, majores vero pedem ponant super pedem dextrum patrini sui. Pontifex vero veniens ad infantes [(6) 2Kb] , tenente archidiacono chrisma involutis scapulis et brachiis ex panno lineo elevata et composita manu super capita omnium det orationem super eos cum invocatione septiformis gratiae Spiritus sancti. Spiritus sanctus superveniat in vos et virtus Altissimi sine peccato custodiat vos. Omnipotens sempiterne [Col. 0958B] Deus qui regenerare dignatus es hoc famulos et famulas tuas ex aqua et Spiritu sancto, quique dedisti eis remissionem omnium peccatorum, emitte in eos septiformem Spiritum tuum paraclytum de coelis. Amen. Spiritum sapientiae et pietatis. Amen. Spiritum sapientiae et pietatis. Amen. Adimple eos Spiritu timoris tui, et consigna eos signo crucis Christi in vitam propitiatus aeternam. Amen. P. Oratione expleta interrogantibus diaconibus nomine singulorum pontifex uncto pollice in chrismate faciat crucem in singulorum frontibus ita dicendo: Confirmo te et signo in nomine Patris et Filii et Spiritus sancti. Amen. Pax tibi. Et cum Spiritu tuo. Iterum confirmatis omnibus dicat hos versus. Ecce sic benedicetur homo qui timet Dominum. Benedicat [Col. 0958C] vobis Dominus ex Sion, ut videatis bona Hierusalem, omnibus diebus vitae vestrae. Custodiat vos Dominus in timore suo sanctissimo, qui vivit et regnat Deus in saecula saeculorum. Amen. Pax vobiscum. Et cum Spiritu tuo. Oratio. Deus qui apostolis tuis sanctum dedisti Spiritum, et per eos eorumque successores ceteris fidelibus tradendum esse voluisti, respice propitius ad humilitatis nostrae famulatum et praesta, ut eorum corda quorum frontes sacro chrismate delinivimus idem Spiritus sanctus adveniens templum gloriae tuae dignanter inhabitando perficiat. Qui tecum. Diaconus dicat. Humiliate ad benedictionem. Deo gratias. Benedicat vos omnipotens Deus, qui cuncta ex nihilo creavit, et vobis [Col. 0958D] in baptismate per Spiritum sanctum remissionem omnium tribuit peccatorum. Quique eundem Spiritum [Col. 0959A] sanctum in igneis linguis dedit discipulis, ipsius illustratione corda vestra perlustret, atque in suum amorem jugiter accendat. Amen. Quatinus ejus dono a cunctis vitiis emund ti, ipsiusque opitulatione ab omnibus adversitatibus defensi, templum ejus effici mereamur. Quod ipse praestare dignetur.



Ex Cod. San-Blas. saec. IX.

Ad confirmandum pueros; Episcopus dicat: Sit nomen Dni benedictum. Assistentes: Ex hoc nunc et usque in saeculum. Episc. Adjutorium nostrum in nomine Dni. Assistentes: qui fecit coelum et terram. Oremus. Omnipotens sempiterne Deus, qui regenerare dignatus es hunc famulum et famulam tuam ex aqua et Spiritu sancto: Quique dedisti ei [Col. 0959B] remissionem omnium peccatorum, immitte in eis septiformem Spiritum tuum sanctum Paraclitum de celis. Amen. Spiritum sapiencie et intellectus. Amen. Spiritum consilii et fortitudinis. Amen. Spiritum sciencie et pietatis. Amen. Adimple eos Spiritu timoris tui, et consigna ei signo crucis Christi in vitam propiciatus eternam. Per Christum Dnm nrm. Tunc inquisito uniuscujusque nomine, et intincto pollice in chrismate, faciat crucem in fronte cujuslibet eorum dicens: Consigno te signo crucis, et confirmo te chrismate salutis. In nomine Patris et Filii et Spiritus sancti. Amen.

Omnibus itaque cum sancto chrismate signatis dicat: Pax tecum. Et cum spiritu tuo. Ecce sic benedicetur homo, qui timet Dominum. Benedicat vos Dominus [Col. 0959C] ex Syon! et videatis bona in Jerusalem, omnibus diebus vite vestre. Gloria Patri etc. Pax tecum. Et cum spiritu tuo. Oremus, Deus, qui appstolis tuis sanctum dedisti Spiritum, et per eos eorumque successores ceterisque fidelibus tradendum esse voluisti: respice propicius ad humilitatis nostre famulatum, et presta, ut hujus cor, cujus frontem sacro chrismate delinivimus, et signo crucis designavimus. Item Spiritus sanctus adveniens [Col. 0960A] templum glorie sue dignanter inhabitando perficiat. Per Dnm nostrum. Circa istud officium notandum est, quod si episcopus propter passim et successive venientes, collectas praedictas tociens non possit dicere, quociens contingit homines singulariter confirmacionem requirere, saltem in fine diei, id est post completorium eas dicere non obmittat.



(Ex cod. Vind. Th. 277, saec. XII. vel. XIII.) Benedictiones super confirmatos [(7) 1Kb] .

Spiritus sanctus superveniat in vos, et virtus Altissimi sine peccato custodiat vos. Amen. Alia. Omnipotens sempiterne Deus, qui regnare etc. Et dicit episcopus Confirmo te in nomine Patris et Filii et Spiritus sancti. Amen. Pax tecum et cum Spiritu [Col. 0960B] tuo. Signum Xpi in vitam aeternam. Amen. Pax tecum. Et cum Spiritu tuo. Deus qui apostolis tuis etc. Tunc pronunciat diac. Humiliate vos ad benedictionem. Deo gratias. Et episcopus det benedictionem. Omnipotens Deus, qui vos fecit aqua baptismatis renasci, ipse vos corroboret dono septiformi Spiritus paraclyti: quia sic benedicetur omnis homo, qui timet Dominum ut habeat regni coelestis introitum. Amen. Alia. Benedicat vobis ex Sion, ut videatis bona Jerusalem omnibus diebus vitae nostrae, et in omnibus sumatis scutum fidei, ut mereamini in castris aeterni regis ascribi. Alia. Custodiatque vos timore sanctissimo sui, et tribuat vobis pacis unitatem, et contra omnes hostes victoriam triumphalem, ut signaculum fidei, quod tenetis, usque [Col. 0960C] in finem impollutum custodiatis. Amen. Quod ipse praestare dignetur, qui cum Patre et Spiritu sancto vivit et gloriatur Deus per omnia saecula saeculorum. Amen. Benedictio Dei Patris et Filii et Spiritus sancti descend. Benedictio item super confirmatos. Benedicat vos etc. ut supra. Alia. Benedictio Dei Patris et Filii et Spiritus sancti. Et pax Domini sit semper vobiscum. Et cum spiritu tuo. Ite in pace. Deo gratias.




[Col. 0959]
JUDICIUM POENITENTIS.
(Ex antiquissimo Alemanniae sacramentario Rhenaug. ann. M. circ.)

[Col. 0959D] Diversarum [(8) 1Kb] culparum diversitatem facit penitentiarum; nam et corporum medici diversa medicamenta generibus componunt; aliter enim vulnera, aliter morbum, aliter tumores, aliter putredines [Col. 0960D] [(9) 1Kb] curant. Ita igitur et spirituales medici diversis curationum generibus animarum vulnera, morbum, culpas, dolores, egritudines, infirmitates sanare debent [(10) 1Kb] . Sed quia hec paucorum sunt, ad [Col. 0961A] purum scilicet cuncta cognoscere, et curare, atque ad [(11) 1Kb] integrum salutis statum debent revocare; ideoque vel pauca juxta seniorum traditiones [(12) 1Kb] , juxta nostram ex parte intelligentiam: ex parte namque prophetamus, et ex parte cognoscimus; aliqua proponamus, quod ab remedium anime pertinet, et de remediis vulnerum secundum priorum Patrum diffinitiones dicturi; sacri tibi eloquii, fidelissime frater, antea medicamina conpendii ratione intimemus [(13) 1Kb] .

Prima est itaque remissio, qua baptizamus [(14) 1Kb] , in aqua, secundum illud: Nisi quis renatus fuerit ex aqua et Spiritu sancto, non potest videre regnum Dei (Joan. III, 5).

Secunda, caritas [(15) 1Kb] effectus, ut est illud: Quoniam [Col. 0961B] dilexit mundum (Luc. VII, 4).

Tertia, elimosinarum fructus, secundum hoc: Sicut aqua extinguit ignem, ita elimosina extinguit peccatum [(16) 1Kb] .

Quarta, perfusio lacrimarum, Domino dicente: Quia flevit in conspectu meo et ambulavit tristis coram me, non ducam malum in diebus ejus [(17) 1Kb] .

Quinta, criminum confessio, Psalmista testante: Dixi Confitebor adversum me injustitias meas Domino, et tu remisisti impietatem peccati mei (Psal. XXXI, 5).

Sexta, adflictio cordis et corporis, apostolo consolante: Dedi ejusmodi hominem in interitum carnis Satane, ut spiritus salvus fiat in die Domini nostri Jhesu Christi (I Cor. V, 5).

Septima, emendatio morum, hoc est abrenunciatio [Col. 0961C] vitiorum, Evangelista contestante: Ecce jam sanus es, noli ultra peccare, ne quid tibi deterius fiat (Joan. V, 14).

Octava, intercessio Sanctorum, uti illud: Si quis infirmatur, inducat presbyteros ecclesiae; et orent pro eo, et multum valet apud Deum deprecatio justi assidua (Jac. V, 14).

Nona, misericordia et fidei meritum, ut est hoc: Beati misericordes, quoniam ipsi misericordiam consequentur (Matth. V, 7).

Decima, conversio et salus alienorum, Jacobo [Col. 0962A] adtestante: Qui converti fecerit peccatorem ab errore viae, salvet animam suam a morte, et operit multitudinem peccatorum (Jac. V, 20); sed melius est tibi [(18) 1Kb] infirmus sis et vitam solitariam ducere, quam perire cum plurimis [(19) 1Kb] .

Undecima, indulgentia et remissio nostra, Veritate promittente et dicente: Dimitte et dimittetur vobis (Luc. VI, 37).

Duodecima, passio martyrii spe unica salutis indulgente et latroni crucifixo Deo respondente: Amen dico tibi, quia hodie mecum eris in paradiso (Luc. XXXIII, 43). His ergo de canonis auctoritate prolatis, Patrum diffinitionis etiam statuta Domini ore subrogatorum investigare te convenit, secundum illud: Interroga patrem tuum, et adnuntiabit tibi; [Col. 0962B] presbyteros tuos, et dicent tibi (Deut. XXXII, 7).

Item [(20) 1Kb] causa deferatur ad eos. Statuunt ergo ut octo principalia vitia humane saluti contraria his octo contrariis remediis sanantur. Qui enim inlicita licenter commisit, a licitis licet [(21) 1Kb] cohercere se debet. In alio loco: sed hoc in omni penitentia solerter est inducendum; quantum quis tempore in delictis remaneat, qua eruditione imbutus, quali impugnatus [(22) 1Kb] passione, quali existat fortitudine, quali videtur affligi lacrimabilitate, quali conpulsus est gravatione peccare; omnipotens etenim Deus, qui cor omnium novit, diversisque naturis [(23) 1Kb] indidit, ne qua lentie penitudinis [(24) 1Kb] peccaminum pensavit, ut illud propheticum: Non enim seris (Isa. XXVIII, 27) triturabitur giht, neque rota plaustri super [Col. 0962C] ciminum circumiit, sed virga excutietur gihit et ciminum; [(25) 1Kb] in baculo autem panis comminuetur, ut est illud: potentes potenter tormenta pacientur (Sap. VI, 7). Unde quidam sapiens ait: Cui plus committitur, plus ab eo exigitur [(26) 1Kb] . Discant igitur sacerdotes Domini, qui ecclesiis praesunt, quia pars eis data est cum his, quorum delicta repropiciaverint. Quid est autem repropiciare delictum, nisi cum adsumseris peccatorem, et monendo, hortando, docendo, adduxeris eum ad penitentiam, ab errore correxeris, a vitiis emendaveris, et si feceris cum ei [Col. 0963A] talem conversum, propicius sit Deus pro delicto repropiciasse diceris [(27) 1Kb] . Cum ergo talis sis sacerdos, et talis sit doctrina tua [(28) 1Kb] , pars tibi datur corum, quos correxeris, ut illorum meritum tua sit merces, et illorum salus tua gloria sempiterna.




Incipit excarpsus de aliis pluribus poenitentiis et canonibus de vitiis gule et ebrietate vel vomitu. Et discretione ciborum mundis et inmundis inventis,

Si quis episcopus et alius ordinatus in consuetudine vitium abuerit ebrietatis, aut desinat, aut deponatur. Si monachus per ebrietatem vomitum facit, XXX dies peniteat. Si presbyter aut diaconus, XL dies peniteat. Si vero pro infirmitate et quo [(29) 1Kb] longo tempore se abstinuerit, et in consuetudine [Col. 0963B] non erat ei multum bibere vel manducare, aut prae gaudio in Natale Domini, aut in Pascha, aut pro alicujus Sanctorum commemoratione faciebat [(30) 1Kb] , tunc plus non accepit, quam decretum est a senioribus, nihil nocet. Si episcopus jusserit, non nocet, nisi ille similiter faciat. Si laicus fidelis per ebrietatem vomitum facit XII dies pen. Sacerdos in ebriet. per ignorantiam VII dies pen. Si per contemptum XL dies peniteat. Diaconus et monachus IIII ebdomades: subdiaconus acolitus III, clerici II, laici eblomades [(31) 1Kb] peniteant. Qui cogit hominem, ut inebrietur humanitatis injustae gratia, ut ebriosus peniteat; si per odium, ut homicida judicetur [(32) 1Kb] . Qui psallere non potest stupens in linguis [(33) 1Kb] superponat [(34) 1Kb] . Qui anticipat orationem canonicam [Col. 0963C] et suaviorem [(35) 1Kb] caeteris sumit gulae tantum obtentu, a coena careat, vel duos dies in pane et aqua. Qui superflua ventris distentione doloremque saturitate sentit I diem: si autem ad vomitum sine infirmitate VII dies. Si sacrificium evomerit XL peniteat, si infirmitatis causa VII dies. Si in ignem projecit C psalmos cantet: si vero canis lambuerit talem vomitum, qui evomuit, centum dies peniteat. Qui furatur cibum XL dies peniteat: si iterum III XLmas: si tertio, annum peniteat: si vero IIIIto jugi exilio sub alio abbate peniteat. Qui manducat carnem inmundam, aut morticinam, aut dilaceratam [Col. 0964A] a bestiis, XL dies peniteat, si necessitas cogit, nihil est; et si pro necessitate manducat animal, qui inmundum videtur, vel avem vel bestiam, non nocet; qui casu quis inmunda manu cibum tangit, vel canis vel pilax, aut animal inmundum sanguinem edit, non nocet [(36) 1Kb] . Qui sanguinem [(37) 1Kb] vel quocunque inmundo polluetur, si nescit, qui manducat, nihil est; si autem scit, peniteat juxta modum pollutionis. Qui sanguinem aut semen biberit, III annos peniteat. Si aves stercorant in quacunque ligore, tollatur ab eo stercus, et sanctificetur aqua, et mundus erit cibus. Si ceciderit sorix in ligore, tollatur foras, et hoc potum aspergatur aqua sanctificata, et sumatur, si vivens sit, si mortua inventa fuerit, projiciatur foras et mundetur vas Animalia, que [Col. 0964B] a lupis seu canibus lacerantur, non sunt comedenda, nisi forte ab hominibus adhuc viva occidantur prius, sed porcis et canibus dentur; nec cervus nec capra si mortui fuerint; aves vero, et animalia cetera, si in retibus strangulantur, non sunt comedenda ab hominibus; nec si accipter oppresserit, si mortui inveniuntur; quia IIII capitula Actus apostolorum precipiunt abstinere a fornicatione et sanguine et suffocato et idulatria. Pisces licet comedere, quia alterius naturae sunt. Equum non prohibet, tamen consuetudo non est. Leporem licet comedere. Apes si occident hominem, ipsa quoque occi. . . . . . [(38) 1Kb] festinanter, mel tamen manducetur. Si casu porci vel gallinae sanguinem hominis comedunt, non habiciendos credimus, [Col. 0964C] sed manducantur; sed quia cadavera mortuorum lacerantes manducaverint, carnem eorum manducare non licet, usque dum macerentur, et post anni circulum. Animalia coitu hominum polluta occidantur, carnesque canibus proiciantur, sed quod genuerant, sint in usum, et coria adsument; [(39) 1Kb] ubi autem est dubium, non occidantur. Infirmis licet omni hora cibum sumere et potum, quando desiderant vel possunt; si oportunum non possunt [(40) 1Kb] qui ederit aliquos ligores, in quo fuerit multila [(41) 1Kb] vel mortua invenitur, III. superpositi, [(42) 1Kb] peniteat. Si in farina aut in aliquo siccato [Col. 0965A] cibo aut pultato coaculato vel lacte iste inveniantur bestiole quod si circa corpora eorum foris proiciantur; [(43) 1Kb] omne reliquum sana sumatur fide. Si sanguinem sine voluntate de dentibus biberit, id est cum saliva, non est peccatum. Si quis venationes aliquas quocunque exerceat, si clericus anno I, si diaconus II. si sacerdos III peniteat. Catecumeni manducare non debent cum baptizatis, neque gentiles. Uxor que sanguinem viri proredium [(44) 1Kb] gustaverit, XL peniteat. Sic et illa, que semen viri sui in cibum miscens, ut inde plus amatores accipiat, [(45) 1Kb] III annos peniteat. Qui contemto indicto jejunio in Ecclesia, et contra decreta seniorum fecerit, sine XL. ma XL. dies peniteat; si autem in XLma annum peniteat, si frequenter fecerit, et consuetudinem [Col. 0965B] habuerit, exterminabitur ab Ecclesia, Domino dicente: Qui scandalizaverit unum de pusillis istis, qui in me credunt, et reliqua, etc. si infra XLmam, annum peniteat. Qui de sui comedens corporis cute, vel scabie sive vermiculo, qui peducle [(46) 1Kb] nuncupantur: suam nec non bibens urinam, stercorave comedens, cum impositione manuum Episcopi annum integrum cum pane et aqua peniteat.



De Fornicat. et reliq. ingenita luxoriandi vel immundis puerilibus.

Episcopi, presbyteri, diaconi fornicationem facientes degradari debent, et penitere, judicio episcopi tamen communicent. De sodomitis, Episcopi XIII. annos peniteant, prbr. XII. diac. VIII. subdiac. III. [Col. 0965C] Clerici VI. Laici V. annos peniteant. et nunquam cum alio dormiat. Frater cum fratre naturali fornicatione per commixtionem carnis XV. an. peniteat, ab omni carne se abstineat, si semen in os miserit, septem an. penit. alii dicunt usque ad finem vitae. Viri inter femora fornicantes primo annum peniteat, si iterans vero inter crura fornicantes, si pueri sint anni II. si viri anni III. si autem in consuetudinem vertunt, et modus penitentie addatur judicio sacerdoti. [(47) 1Kb] Vir semetipsum coinquinans, primo C. dies, et si iterans, annum; si cum gradu est, addatur penit. per XII. annorum XL. dies. Qui concupiscit in te [(48) 1Kb] fornicare sed non potuit, annum [Col. 0966A] peniteat, maxime in III. XLmis. Qui per turpiloquium, vel aspectu coinquinatus est, tamen non voluit fornicari corporaliter XX. vel XL. dies peniteat. Si autem in cogitationes violenter [(49) 1Kb] coinquinatus est, VII. dies peniteat. Qui diu inluditur a cogitatione, tepidus ei repugnans III. vel II. vel plurimos dies; qui tantum exegerit, diuturnitas cogitationis peniteat. [(50) 1Kb] Pueri qui fornicantur inter semetipsos, judicavit [(51) 1Kb] ut fabulenter [(52) 1Kb] ; pueri soli sermocinantes et transgredientes statuta seniorum, insuper post emendent osculum simplicum facientes VI. suppos. Inlecebrosum osculum sine coinquinamentum VIII. cum quo inquinamento sine amplexu X. pos. [(53) 1Kb] Post annum XX. id est adulti item [(54) 1Kb] committentes XL. dies separati a mensa extorresque [Col. 0966B] ab Ecclesia cum pane et aqua; minimi vero fornicatione imitentes se invicem, [(55) 1Kb] sed inquinati non sunt propter aetatis maturitatem XX. dies. Si vero frequenter XL. dies. Pueri ante XX. annos se invicem manibus coinquinantes, et confessi antequam communicent XX. dies; si iteraverint post penitentiam C. dies. Si vero frequentius, separentur et annum peniteant. Puer oppressus a majore infra X. annos, ebdomadem jejunat. Qui consentit, XL. dies. Molles unum annum peniteant. Qui in somnis voluntate pollutus est, surgat, canatque genuflectendo VII. psalm. in crastino in pane et aqua, vel XXX. psalmos flectendo in fine unumquemque canat gloria Patri. Volens quasi in somno peccare, sive pollutus est sine voluntate, XII. psalmos cantet, [Col. 0966C] et super uniuscujusque psalmi dicat ter Deus in adjutorium meum. Qui semen in ecclesia dormiens fuderit, III. dies jejunet, peccans non pollutus XXIIII. psalm. cantet. Episcopus faciens fornicationem, degradare debent, sive septem aut XII. annos penit. Presbyter, aut diaconus fornicationem naturalem faciens [(56) 1Kb] prolato ante monachi votum [(57) 1Kb] III. annos peniteat, veniam omni hora roget; superposito [(58) 1Kb] faciat in unaquaque hebdomada, exceptis quinquagesimis, post superpositionem [(59) 1Kb] panem sine mensura utatur, et ferculo aliquatenus butero inpinquato, hoc est quadrante, et die dominica sic vivat: ceteris vero diebus taxati panis mensura et [Col. 0967A] misso parvo inpinguato horto oleris, [(60) 1Kb] ovis paucis, formatico imina lactis per flagilitatem corporalem tenuicula vel pabtuto lactis sestario pro sitis gratia et aquatili potu, si operarius est, lectumque non multo foeno habeat instrati per III. quadragesimae annos addat aliquid prout virtus ejus admiserit, semper ex intimo cordis deffleat culpam suam, obedientie quae omnibus libentissime excipiat post annum et dimidium eucharistiam sumat et ad pacem veniat; psalmos cum fratribus canat, ne penitus anima tanto tempore coelestis medicina [(61) 1Kb] jejuna intereat; [(62) 1Kb] si inferiore gradu prius quis monachus, III. quidem annos peniteat, sed mensura non gravetur panis, si operarius est, sextario de lacte romane et alio tenucla et aqua, quantum sufficit pro [Col. 0967B] sitis ardore sumat. Si vero sine voto monachi presbyt. aut diac. si [(63) 1Kb] peccaverit, sicut monachus sine gradu peniteat, et postea recipiat gradus suos, [(64) 3Kb] si autem presbyter aut diaconus post tale peccatum voluerit monachus fieri in districto proposito ex illi I. annum et dimidio peniteat. habet tamen abbas hujus rei modorandi facultatem, si obedientia ejus placita sit Deo et Abbati suo.



De adulterio, et raptos et incestos, et uxores dimissas: inlicita tempora nubendi, vel cum pecoribus; et qui, postquam se Deo voverit, ad seculum rediit, vota stulta.

Si quis adulterium commiserit, id est, cum uxore aliena, aut sponsam vel virginem corrumperit, aut sanctemonialem aut Deo dicatam, laici III annos peniteant, unum ex his in pane et aqua; si clericus [Col. 0967C] V, II in pane et aqua. Diaconus et Monachi VII, III ex his in pane et aqua. Presbyter X. Episcopus XII, [Col. 0968A] V ex iis in pane et aqua. Si clericus superioris gradus, qui uxorem habuit, et post confessionem vel honorem clericatus iterum eam cognoverit, sciat sibi adulterium commisisse, sicut superiore sententia unusquisque juxta ordine suo peniteat. Si quis concupiscit mulierem alienam, et non potens peccare cum ea, aut non vult eum suscipere mulier, si laicus XL dies, si clericus aut monachus annum peniteat: medium in pane et aqua; si diaconus II. Presbyter III. Si quis clericus aut monachus, postquam se devoverit [(65) 1Kb] ad saecularem habitum iterum reversus fuerit, aut uxorem duxerit, X annos peniteat; III ex his in pane et aqua, nunquam postea in conjugium copuletur; quod si noluerit, sancta sinodus, vel sedes apostolica separabit eos a communione [Col. 0968B] et convivio catholicorum; similiter et mulier postquam se Deo voverit, si tales scelos admiserit, pari sententia subjacebit. Si presbyter vel diaconus uxorem extraneam duxerit, in conscientia populi deponatur. Si quis adulterium perpetraverit cum illa, et in conscientiam advenit populis, deponatur, projiciatur extra ecclesiam, et peniteat inter laicos, quamdiu vixerit. Si quis cum matre fornicaverit, XII annos peniteat: et nunquam mutet, nisi in die Dominico. Qui cum sorore, hoc modo XII annos jejunet.


Canones Anchoritani [(66) 1Kb] . De incestis [(67) 2Kb] .

Si quis more pecorum cum propinquo sanguine incesti commixti sunt ante XX etatis suae annum, [Col. 0968C] X annis deinde peniteat; exacti oratione tantum incipiant communicare; post XX vero annos communionem cum oblatione suscipiantur; discutiatur [Col. 0969A] autem et vita eorum, qui fuerit tempore penitentiae, et ita hanc humanitatem consequantur: quodsi abusi sunt hoc crimine, prolixiore tempore XX etate ut uxores habentes hoc crimen inciderint, XXV an. peniteat, penitentia acta ad communionem orationum permittantur. Et ita post alium quinquennium ad plenam communionem cum oblatione suscipiantur. Quodsi aliqui uxores habentes, et post etatis suae annum in hoc prolapsi sunt, ad exitum vitae tantum communionem mereantur. Si quis nupserit cum muliere sua retro, XL dies peniteat primo: aut si in terga nupserit, sic peniteat, quomodo de animal [(68) 1Kb] . Si quis menstruo tempore coierit cum muliere, XL dies peniteat. Mulieres menstruo tempore non intrent in ecclesiam, neque communicent, nec sanctemoniales [Col. 0969B] nec laicate [(69) 1Kb] , si praesumant, III ebdomades peniteant. Similiter penit. qui [(70) 1Kb] in ecclesia ante mundum sanguinis partum, id est, XL dies. Qui nupserit et his temporibus, XX dies peniteat [(71) 1Kb] . Qui nubet die Dom. III dies penit. [(72) 1Kb] . Qui in matrimonio est, quadragesimis anni et in sabbatis et dominicis nocte diei et in diebus plurimis maxime III dies peniteat, antequam communicent, et concepto semine usque ad modum sanguinem consumendi, et menstruum tempore continens fieri debet [(73) 1Kb] . Bigamus peniteat I annum. III et VI feria et in III XLmis abstineat se a carnibus, non dimittat tamen uxorem; Trigamus ut superius, id est in quarto vel quinto [(74) 1Kb] vel plus. VII ann. peniteat in quarta et in VI feria, et in XL mis abstineat se a carnibus, [Col. 0970A] non separentur tamen, Basinus hoc judicavit, in canones autem IIII ann. In quinta generatione conjunguntur, quarta si inventa fuerit, non separentur. In tertia tamen propinquitate non licet uxorem accipere post obitum ejus [(75) 1Kb] . Equaliter vir conjungitur in matrimonio eis, qui sibi consanguinei sunt, et uxoris suae consanguineis post mortem uxoris. Duo quoque fratres duas sorores in conjugio possunt habere, et pater filiusque matrem et filiam. Si laicus fornicaverit cum vidua, II an. penit. reddito tamen humiliationis pretio parentibus ejus; si uxorem non habet, si voluntas parentibus eorum est, ipsa sit uxor ejus; ita annum V peniteant ambo. Si quis laicus cum jumento fornicaverit, II annos peniteat, si uxorem habet; si non habet, I annum. Si clericus [Col. 0970B] II, diaconus III, presbyter V, duos ex his in pane et aqua; si clericus semel fornicans annum I peniteat in pane et aqua; si genuerit filium VII annos peniteat exul, sic et virgo. Qui dimiserit uxorem suam, aliter conjungens se, VII an. peniteat cum tribulatione vel XII levius. Si ab aliquo sua discesserit uxor, et iterum reversa fuerit, suscipiet eam et ipse annum unum cum pane et aqua peniteat, vel si ipse aliam duxerit. Si quis intrat ad ancillam suam, venundet eam, et annum I peniteat. Si genuerit filium ex ea, libera eam [(76) 1Kb] dimittet. Mulier adultera IIII annos peniteat. Mulier vero [(77) 1Kb] seipsa coitum habens III annos peniteat. Mulieres qui fornicantur, et partus suos negant, sed de his que agant secum ut uterus conceptos discutiant, X annos peniteat [(78) 1Kb] . Si mulier [Col. 0971A] cum muliere [(79) 1Kb] III annos penit. Si quis maritus, vel si quae mulier votum habens virginitatis adjungitur uxori [(80) 1Kb] , postea non dimittat uxorem, sed peniteat tres [(81) 1Kb] annos; vota stulta frangenda sunt, et inportabilia. Mulieri non liceat votum vovere sine licentia viri: sed si voluerit [(82) 1Kb] dimitti potest, et peniteat judicio sacerdotis. [(83) 1Kb] Sacerdos, si osculatus est per [(84) 1Kb] foeminam per desiderium, XX. dies peniteat; si per osculum vel tangendo coinquinatus fuerit XL dies peniteat. Si per cogitationem semen fuderit, VII. dies peniteat. Mulier si duobus fratribus nupserit, abici eam debere usque in diem mortis reconciliari oportet: ita tamen, ut si forte sanitatem recuperaverit, matrimonio soluto ad penitentiam admittatur; Quodsi defuncta [Col. 0971B] fuerit mulier hujusmodi consortio constituta dificilis erit penitentia remanenti: quam sententiam tam viri quam mulieres tenere debent [(85) 1Kb] . Puellae quae non parentum coactae imperio, sed spontaneo judicio virginitatis propositum atque habitum susceperunt, si postea nuptias diligunt, praevaricantur etiamsi consecratio non accessit, cujus utique non fraudarentur munere, si in proposito permanerent.



De furto et incendio, et sepulcrorum violatores, qui patrem expul. et de preda in hoste et captivitate et fortia, vel qui martirio dispoliat.

Pecunia ecclesiastica furata sive rapta reddatur quadruplum, popularia dupliciter. Si quis aliquid de ministerio sanctae ecclesiae furaverit, aut neglexerit VII. annos peniteat: III. ex his in pane et [Col. 0971C] aqua, et reddat integrum quod abstulit. Si quis furtum fecerit, si puer, XL. diebus, ut etas, et qualitas eruditionis: Laici annum I. Clericus II. subdiaconus III. diaconus IV. presbiter V. episcopus VI. annos peniteat. Si laicus semel furtum fecerit, reddat quod furavit, et in XLmis cum pane et aqua peniteat: si saepius fecerit, et non habet, unde reddat, annos II. in pane et aqua peniteat, et aliis quadragesimis, et sic postea in pasca reconcilietur. [Col. 0972A] Qui sepe furtum faciebat, VII. annos peniteat, vel ut sacerdos judicat, juxta quod conponi potest, quibus nocuit: et semper debet reconciliare, quem offendebat, et restituere juxta quod ei nocuit, et multum post juvabit penitentia ejus: si vero noluerit, aut non potest constitutam temporis per omnia, [(86) 1Kb] puer annorum X. aliquid furti comedens [(87) 1Kb] VII. dies peniteat. Qui furatur cybum XL. dies peniteat. si iterum III. quadragesimas: si tertio, annum peniteat: si quarto, jugi exilio sub alio abbate peniteat. Si laicus monachum furtum duxerit [(88) 1Kb] aut intret in monasterio Deo servire, vel humanum subeat servitium. Si quis servum aut quemcunque hominem quolibet ingenio in captivitate duxerit, aut transmiserit, III. annos in pane et [Col. 0972B] aqua. Si quis patri vel matri expulserit, impius vel sacrilegus judicandus est, et peniteat equali tempore, quamdiu [(89) 1Kb] impietate exteteret. Qui praebent ducatum barbaris, si basilicas incenderent, et si clericum sive sanctemonialem bonos occiderint et innocentes ab ecclesia traxerint, ductor XIIII. annos peniteat [(90) 1Kb] , pecuniaque in aliena provincia ab hoste rapta fuerit, id est rege alio superato, tertia pars ad ecclesiam tribuatur vel pauperibus, quod jussio regis erat dies XL. peniteat. Si quis domum vel aream cujuscumque igne concremaverit, III. annos penit. unum ex his in pane et aqua.



De periurio et falso testimonio et mendacio.

Si quis periurium fecerit, laici III. annos, clerici [Col. 0972C] V. subdiac VI. diaconi VII. presbit. X. episcopi XII [(91) 1Kb] . Qui periurium fecerit in ecclesia XI. annos peniteat. Si in manu episcopi aut presbiteri vel diaconi, seu in altari vel in cruce consecrata mentitus est [(92) 1Kb] III. annos peniteat. Si in cruce non consecrata, unum annum peniteat. Si quis laicus per cupititate periurat, totas res suas vendat, et donet pauperibus, et conversus in munisterio usque ad mortem serviat Deo. Si autem non per cupiditatem [Col. 0973A] mortis periculum incurrit, III. annos inermis exul in pane et aqua penit. et duos abstineat se a vino et carnibus, et dimittat pro se servum aut ancillam ingenuam et per II. annos elemosinam faciat, et post IIII. annos ad judicium sacerdotis communicet; qui vero necessitate coactus sit, III. quadragesimis. Qui ductus est in periurio ignorans, et postea recognoscit, annum peniteat; qui vero suspicatur, quod periurio ducitur, tamen iurat per consensum, II. annos peniteat. Pro falso testimonio laici unum annum, clericus II. subdiaconus III. diaconus IIII. presbiter V. episcopus VI. annos penit. Falsum testimonium dicens placeat proximo [(93) 1Kb] suo primo, quale fratri imposuit, tali judicio damnetur judicio sacerdotis. Mendax vero per ignorantiam [Col. 0973B] et non nocuit, confiteatur ei, cui mentitus est, et sacerdoti, hora tacendi damnetur, vel XII. psalm. cantet. Si vero de industria, III. dies tacendi vel XXX. si potest [(94) 1Kb] . Mendax per cupiditatem, placeat largitate ei, cui fraustravit.



De homicidio et sanguinis effusione sine morte, et qui parvulos oppressos hic qui sine baptismo moriuntur, et abortus, et qui membra sua abscindunt, et qui praebent ducatum Barbaris.


Canones Anchonitani [(95) 1Kb] .

Qui voluntarie homicidium fecerint, ad penitentiam se jugiter submittant, circa exitum autem vitae communione digni habeantur. Qui non voluntate sed casu homicidium perpetratur, V. annos peniteat [(96) 1Kb] . Mulieres qui fornicantur, et partus suos [Col. 0973C] negant, et eas que agunt ut uteros conceptos excutiant, antiqui Patres instituerunt usque ad exitum vitae, nunc humanius adfinitum est, X. annos peniteant. [(97) 1Kb] Si quis occiderit monachum vel clericum, arma relinquat et Deo serviat, vel VII. annos peniteat. Qui autem episcopum vel presbiterum occiderit, regis judicium est de eo. Si laicus alium occiderit odii meditatione [(98) 1Kb] si non vult arma relinquere, VII. annos peniteat sine carne et vino. Qui hocciderit hominem XL. dies absteneat se ab ecclesia, et postea superscriptam penitentiam agat. Qui jussione Domini sui hominem hocciderit, XL. dies peniteat; et qui hocciderit hominem in publico bello, cum rege XL. dies penit. si per poculum vel per artem aliquam malam, VII. annos [Col. 0973D] peniteat, aut plus. Si mater filium suum hocciderit, [Col. 0974A] XII. [(99) 1Kb] annos peniteat, et nunquam mutet, nisi die Dominico. Mulier pauperrima IIII. annos peniteat [(100) 1Kb] . Mulier si occiderit filium suum in utero ante XL. dies, annum I. peniteat; si vero XL. dies a conceptione, ut homicida peniteat III. annos. Si quis clericus homicidium fecerit, X. annos penit. exul, III. ex his in pane et aqua. Si quis homicidium casu fecerit non volens, V. annos penit. III. ex his in pane et aqua. Si ad homicidium consenserit, et factum fuerit, VII. annos peniteat. Si voluerit et non potuerit, III. annos penit. Si quis homocidium fecerit, laici III. Clericus V. Subdiaconus VI. Diaconus VII. Presbiterus X. Episcopus XII. annos peniteat. Si laicus proximum suum occiderit V. annos [Col. 0974B] exul penit. Si quis alium percusserit et sanguinem effuderit, X. dies in pane et aqua; si dicam septem menses, presbiter I. annum peniteat [(101) 1Kb] . Cujus parvulus in negligentia sine baptismo mortuus fuerit, III. annos. I. ex his in pane et aqua [(102) 1Kb] . Si laici infantes suum obpresserint, annum I. in pane et aqua penit. et II. a vino et carne, et abstineat se ab uxore tempore penitentiae. Si mulier abortum fecerit voluntarie III. annos in pane et aqua penit. Qui per rixam ictum [(103) 1Kb] debilem vel deformem hominem fecerit, reddat inpensis medicae [(104) 1Kb] et egritudine restituat, et medio anno in pane et aqua peniteat; si non habuerit, unde reddat, unum annum peniteat. Si laicus per scandalum sanguinem effuderit, reddat ill. tantum quantum nocuit, et si [Col. 0974C] non habeat, unde reddat, solvet opera proximi sui, quamdiu ille infirmus est: et peniteat XL dies in pane et aqua. Qui ictum proximo dederit et non nocuit, I. vel II. vel III. quadragesim. in pane et aqua peniteat. Si clericus, annum vel dimidium. Si quis quodlibet menbrum voluntate truncaverit III. annos. I. ex his in pane et aqua. Parvoli invicem percutientes VII. dies. Si vero adolescentes XL. dies peniteant. Si per vindictam fratribus [(105) 1Kb] hominem occiderit, III. annum penit. si cpont [(106) 1Kb] propinquis dimidio spatium [(107) 1Kb] . Qui praebent ducatum barbaris, III. annos peniteat. qui hospites non recepit in domo sua, sicut Dominus praecepit, et regna celorum promisit, ubi dicit: venite benedicti [Col. 0974D] et reliqua; quanto tempore hospites non recepit, et [Col. 0975A] mandata evangelica non implevit, nec pedes lavavit, nec elemosinam fecit, tanto tempore peniteat in pane et aqua, si non emendaverit. Qui permanet in avaritia, alienetur. thesaurizans superflua in crastinum tempus, per ignorantiam, tribuat illa pauperibus, si autem per contemptum arguentium, elemosina et jejunio, judicio sacerdotis. Permanens autem in avaritia alienetur [(108) 1Kb] . Qui repetit auferenti quae sua sunt contra [(109) 1Kb] interdictum, tribuat indigentibus, quae repetivit. Clericus habens superflua, donet ea pauperibus, sin autem excommunicetur [(110) 1Kb] ; si autem post penitentiae tempus quo vivit in contradictionem in penitentiam remotus vivat. Si quis cupidus aut avarus, aut superbus, aut ebriosus, aut fratrem suum hodio habuit, [Col. 0975B] vel alia his similia quae dinumerare longum est, III. annos peniteat, et juxta vires suas elemosinas faciat.



De ira, tristitia, odio, maledicto, detractione, invidia, dilaturas [(111) 1Kb] , cogitationes malas, heresim.

Qui verba acerviora in furore, non tamen injuriosa protulerit, satisfaciens fratri superponatur. Si autem cum pallore et rubore vel tremore maledicens, cui maledixit placeat, et VII. dies peniteat, remotus cum pane et aqua. Qui odit fratrem suum quamdiu non repellit odium, cum pane et aqua sit, et ei quem hoderit caritate non ficta conpelletur [(112) 1Kb] . Qui causa invidiae detrahit, vel libenter audit detrahentem, IIII. dies in pane et aqua separetur: si vero de eo, qui praeest, IIII. dies peniteat et serviat [Col. 0975C] ei libenter reliquo. Detrahentes laici VI. diebus. Clerici hebdomad. II. Subdiaconus III. Diac. IIII. presbiteri V. episcopi VI. Si quis cum alio iram tenet in corde, homicida judicetur: si non vult reconciliari fratri suo, quem hodio habet, tamdiu in pane et aqua peniteat, usque dum reconcilietur ei: reticens peccatum fratri quod est ad mortem, arguet eum cum fiducia, et quanto tempore reticuit, tanto cum pane et aqua vivat. Si peccatum parvum reticuit, arguit quidem eum, sed psalmis sive judicio sacerdotis peniteat. Qui peccatum putendum fratri imputat, priusquam seorsum arguat eum, satisfaciens ei III. dies in pane et aqua peniteat. Si quis monachus solus cum sola foemina locutus fuerit, vel sub eodem tecto maneat, cena careat: si vero [Col. 0975D] post interdictum XL. dies cum pane et aqua peniteat. Si quis Dilaturas fecerit, quod et stabile [(113) 1Kb] est, [Col. 0976A] annos III. peniteat in pane et aqua. Si quis laicus per ignorantiam cum hereticis communicaverit, stet inter Catecumenos, id est, separatos ab ecclesia XL. diebus et aliis XL. in extremis peniteat, et sic culpam suam diluat; si vero postquam sacerdos predicavit, ut cum heretico non communicaret, et iterum fecerit, annum I. peniteat, et III. quadragesimis, et III. annos abstineat se a vino et a carnibus. Si quis ab heretico ordinatus fuerit, iterum debet ordinari [(114) 1Kb] ; si prehensibilis fuerit, sin minus, deponi oportet. Si quis a catholica ecclesia ad heresim transierit, et postea reversus non potest ordinari, nisi post longam abstinentiam aut magna necessitate; hunc Innocentius Papa nec post penitentiam clericum fieri canonum auctoritate adserit [Col. 0976B] permitti. Si quis a fide Dei discesserit sine ulla necessitate, et postea ex toto animo penitentiam accepit, III. annos extra ecclesiam, id est inter audientes juxta Nicenum concilium annos VII. in ecclesia inter penitentes, et annos II. adhuc extra communionem.



De Baptismo Reiterato.

Qui bis baptizati sunt ignorantes, [(115) 1Kb] indigent pro eo penitentiam, nisi quod secundum canones non possint ordinari, nisi pro magna necessitate. Qui autem non ignari iterum baptizati sunt, quasi iterum Christum crucifixerunt, annos VII. peniteant, IIII. et VI. feria, et in tres quadragesimis [(116) 1Kb] si pro vitio aliquo fuerit [(117) 1Kb] , si [Col. 0976C] autem pro munditia licitum putaverunt, annos III. peniteant.



De ministerio ecclesiae, et reaedificatione vel Missas, et diversas negligentias, de sancto sacrificio.

Ecclesiam licet ponere in alio loco, si necesse sit, et non debet iterum sanctificari, tantum presbiter aqua aspergere debet, et in loco altaris crux debet componi [(118) 1Kb] . Ligna ecclesiae non debent ad aliud opus jungi, nisi ad aliam ecclesiam, vel igne comburenda, vel ad profectum in monasterio fratribus coquere cum eis panes licet, nam talia in laicata opera non debent procedere. Sacrificium non est accipiendum de manu sacerdotis, qui orationes vel dilectiones [(119) 1Kb] secundum ritum implere non potest, pro bonis rebus [(120) 1Kb] offerre debemus, pro malis [Col. 0976D] nequaquam, presbit. vero pro suis, si episcopus non est, prohibentur offerre [(121) 1Kb] . Qui communicaverit [Col. 0977A] nec ignorans excommunicato ab ecclesia XL. dies peniteat. Ante consumationem penitentiae penitentes secundum canones non debent communicare [(122) 1Kb] , nos autem pro misericordia post annum aut VI. menses licentiam damus. Qui multa mala fecerit, id est homicidium, adulterium vel cum quadrupedia fornicaverit, aut furta multa fecerit, eat in monasterium et peniteat usque ad mortem. Si quis presbiter penitentiam morientibus abnegaverit, reus erit animarum, quia Dominus dicit: quacunque die conversus fuerit peccator, vita vivet et non morietur; vera enim conversio in ultimo tempore potest esse, quia Dominus non solum temporis, sed cordis inspector est, sicut latro unius momenti meruit esse in paradiso in unius momenti confessor [(123) 1Kb] . Pro [Col. 0977B] defuncto monacho missa agantur die sepulture ejus, et tertia diae et postea quantum voluerit Abbas. Pro laico bono tercio die vel septimo potest jejunium pro penitentia XXX. dies vel VII. et propinquis ejus oportet jejunare VIImo die [(124) 1Kb] et oblationem offerre ad altare, sicut in Ihesu filio Sirach legitur, et pro Saul filii Israel jejunaverunt, postea quantum voluerit presbiter; Missa secularium mortuorum III. in anno, tercio die et nono die, et trigesimo diae, quia tertia diae surrexit Dominus, et hora nona emisit spiritum, et XXXmo diae Moysen planxerunt filii Israel: Mulieres possunt sub nigro velamine accipere sacrificium; sanctus Basilius hoc judicavit.



De sancto sacrificio.

[Col. 0977C] Qui non communicat, non accedat non ad pacem, neque ad hosculum, et qui prius manducat, ad hosculum non permittitur; qui acceperit sacrificium post cybum VII dies peniteat; si vero monachus neglexerit accipere sacrificium, et non interrogat, nec aliquid causae excusabilis extiterit, superponatur; et qui acceperit sacrificium pollutus nocturno, similiter peniteat; si sacrificium terratenus negligendo ceciderit, superpositio sit; qui sacrificium aliquo perdit, relinquens illud feris devorandum, si excusabiliter III quadragesimas, sin vero annum I. Qui non bene custodierit [Col. 0978A] sacrificium, et mus comedit illud, XL dies peniteat. Qui autem perdiderit in ecclesia, aut pars ceciderit, et non inventa fuerit, XX dies peniteat. Qui perdiderit suum Crisma, aut solum sacrificium in regione qualibet, et non inveniatur, III quadrag. vel annum I peniteat. Perfundens aliquid de calice super altare, quando aufert linteamen, VII dies penit. aut si habundantius superpositionibus VII penit. si super altare stillaverit calix, sorbeat minister stillam et ternis diebus peniteat. Et si per lintea ad alia transierit VII dies peniteat; si usque tertio VIIII dies, si usque quarto XII dies, et linteamina quae tetigerit stilla III perabluat feces calice subter posito, et aqua ablutionis sumatur; si vero per negligentiam de calice aliquid stillaverit in terra, lingua bibatur, tabula radatur, [Col. 0978B] si non fuerit tabula, mittat, ut non conculcetur, igni sumatur [(125) 2Kb] ut supra sacerdos L dies penit. si quando interluetur calix stillaverit; prima vice XII psalmos cantet. Qui in flumen mergit, sacrificium continuo bibat aquam quae in Crisma fuerit, sacrificium sumat et emendet per X dies culpam solus [(126) 1Kb] . Qui negligentiam erga sacrificium fecerit, aut siccans, vermibusque consumtum ad nihilum devenit III. Quadrag. cum pane et aqua penit. si integrum inventum fuerit, igne comburatur, et cinis sub altare abscondatur, et qui neglexerit XL dies suam negligentiam salvat. Si cum amissione saporis decoloratur sacrificium, XX diebus expleatur jejunium, conclutinatum vero VII diebus; si ceciderit sacrificium de manibus offerentis terratenus, et non inveniatur [Col. 0978C] [(127) 1Kb] omne quodcumque inventum fuerit, in loco, in quo ceciderit, conburatur, et cinis ut supra abscondatur: sacerdos deinde medio anno damnetur. Si vero inventum fuerit sacrificium de manibus offerentis, locus scopis mundetur est [(128) 1Kb] stramine, vel, quid ibi inventum fuerit, ut supra ignitur, et sacerdos XX dies peniteat; si usque altare lapsum fuerit, superponatur [(129) 1Kb] . Quicumque alicui capitale crimen admittenti per ignorantiam communicaverit, VII dies peniteat. Qui evomit sacrificium, et canis sumit, annum I penit., sin autem, XL dies. Si in die, [Col. 0979A] quando communicaverit, sacrificium evomuerit, si ante mediam noctem, III superpositiones faciat; si post mediam noctem, II superpositiones; si post matutinos, I. superpositionem faciat; si infirmitatis causa sacrificium evomuerit, VII dies peniteat. Si in ignem ipsum proicit, C psalmos cantet. Si vero canes lambuerint talem vomitum, C dies, qui evomit, peniteat.



De Reconciliatione, et diversis et multis malis.

Qui multa mala fecerit, id est homicidium, adulterium cum muliere et cum pecore, et furtum, eat in monasterium, et peniteat usque ad mortem.

Greci omni Dominica communicant, Clerici et laici: et qui in tribus Dominicis non communicaverint, excommunicantur, sicut et Canones habent. [Col. 0979B] Romani similiter communicant, qui volunt, qui autem noluerint, non excommunicantur, Greci et Romani tribus diebus abstinent se a mulieribus, sicut in lege scriptum est ante panis propositionem [(130) 1Kb] ; ante consumationem penitentiae penitentes secundum Canones non debent communicare; nos autem pro misericordia post annum et VI menses licentiam damus; qui autem implere quod in penitentiale scriptum, bonum est; et qui non potest facere, consilium damus [(131) 2Kb] ; pro I die in pane et aqua, psalmos L flectendo genua, aut sine flexu LXX infra ecclesia, ant in loco uno per ordinem psallat; et pro uno mense, quod in pane et aqua debet penitere psalmos mille CC triginta, et postea omnibus diebus reficiat ad sextam, nisi quarta et sexta feria jejunet ad [Col. 0979C] nonam. A carne et vino abstineat, alium cibum [(132) 1Kb] , postquam psallit [(133) 1Kb] , sumat, et qui psalmos non novit [(134) 1Kb] pro unoquemque die denarium valente eroget in helemosina [(135) 1Kb] , pro uno autem anno in [Col. 0980A] pane et aqua elemosina solid. XXVI in unaquaque hebdomate unum diem jejunet ad nonam, et alio ad vesperum, et in III quadragesimis de quantum sumat penset et tribuat medietatem in elemosina. Secundo autem [(136) 1Kb] remissior penitentia est de Natali Domini usque Epiphaniam, et Pasca usque in Pentecosten; et qui sic non potest [(137) 1Kb] pro uno anno [(138) 1Kb] elemosinam donet solid. XXVI, pro duobus [(139) 1Kb] XX, pro III [(140) 1Kb] XVIII. Potentes autem pro criminalibus culpis faciant, ut Zacheus dixit: Domine omnium bonorum meorum dimidium do pauperibus, et si aliquid injustum abstuli, in quadruplum restituam; et si hic non sunt, cui abstulit, aut non possunt, animus ejus quantum ipse pensat in argentum medietatem donet, et in Elemosina [(141) 1Kb] .



ORDO AD DANDAM POENITENTIAM [(142) 1Kb] . (Ex cod. ms. Bibl. Caes. Vindob. Theol. n. 685, saec. X.)
[Col. 0980B]

Interrogat sacerdos dicens: Credis in Patrem et Filium et Spiritum sanctum. R\ Credo. Credis quod istae tres personae quae modo diximus, Pater Filius et Spiritus sanctus tres personae sunt et unus Deus. R\. Credo. Credis, quod in carne, in quo nunc es, in ipsa habes resurgere in die judicii, et recipcre sive bonum sive malum quod gessisti. R\. Credo. Vis dimittere illis peccata, quaecunque in te peccaverunt Domino dicente. SI NON REMISERITIS HOMINIBUS PECCATA EORUM, NEC PATER VESTER COELESTIS DIMITTET VOBIS PECCATA VESTRA. Et require eum diligenter, si est incestuosus, et si non vult ipsa incesta dimittere, non potes ei dare poenitentiam. Nam si vult ipsa incesta dimittere, [Col. 0980C] dic psalmum Domine ne in furore tuo. Et dic orationem hanc [(143) 1Kb] . Cujus indulgentia cuncti indigent. Oremus. Memento famuli tui ill. et qui lubrica terreni corporis fragilitate nudatus est, quaesumus, ut [Col. 0981A] des veniam confitenti. Parce supplici, ut qui nostris meritis accusamur, tua miseratione salvemur. Per. Deinde dicis psalmum Benedic anima mea Domino usque renovabitur. Et dic. orat. hanc. Oremus. Deus sub cujus oculis omne cor trepidat, omnesque conscientiae contremiscunt, propitiare omnium gemitibus et cunctorum medere vulneribus, et sicut nemo nostrum est liber a culpa, ita nemo sit alienus a venia. Per. Et dicis psalmum quinquagesimum Miserere mei Deus. usque omnes iniquitates meas dele. Et dicis hanc orat. Oremus. Precor Domine clementiae et misericordiae tuae majestatem, ut famulo tuo ill. peccata et facinora sua confitenti, veniam relaxare digneris et praeteritorum criminum culpas indulgeas, qui humeris tuis ovem perditam reduxisti, [Col. 0981B] qui publicani preces confessione placatus exaudisti, tu etiam huic famulo tuo placare Domine; tu hujus precibus benignus aspira, ut in confessione placabilis permaneat fletus ejus, et petitio perpetuam clementiam celeriter exoret, sanctisque altaribus et sacrariis restitutus spei rursus aeternae ac coelestis gloriae mancipetur. Per. Interroga eum si iam confessus fuisset, et propter hoc interroges si ipse aliquid de malo ingenio habet aut de furtu, aut de aliqua causa iniustificata contra directum. Si confessus fuerit quod habet, instrue illum quod non est licentia de aliis peccatis judicium recipere, antequam ipsum malum reddiderit, aut eiecerit. Postea si fecerit, interroges eum, si iracundiam, contra qualemcunque hominem habeat. Si confessus est admone eum, quod [Col. 0981C] scriptum est, quod non proficit abstinentia ejus. Et si talis est interroges eum, si fugitivus sit, quia non licet poenitentiam agere antequam se reconciliet. Tunc fac eum confiteri omnia peccata sua ita dicendo Fecisti omicidium, aut casu, aut nolens aut pro vindicta parentum, aut per jussionem domini tui, aut in publico bello, vel facere voluisti et non potuisti? quinque aut tres vel quadraginta dies. Similiter si servum occiderit duos annos. M. Fecisti periurium per cupiditatem saeculi, aut coactus vel pro necessitate vel pro vita parentum aut nesciens aut si alios in periurium induxisti scienter. Septem annos vel tres et quadraginta dies. M. Fecisti furtum, id est, effracturam, quadrupedia vel fortiorem causam valentem. Solidos quadraginta vel centum, annos septem [Col. 0981D] vel quinque. M. Et de minoribus furtis annum unum vel tres quadragesimas, seu et quadraginta dies. M. Fecisti adulterium cum uxore aliena aut cum sponsata. Vel virginem corrupisti, aut cum sanctae monialae vel Deo dicata. quinque vel tres annos. Int. Nupsisti cum uxore tua retro, vel cum ancilla. XI dies. Int. Fecisti fornicationem sicut sodomitae fecerunt, vel cum fratre aut cum matre, vel cum pecoribus vel ullo ingenio. quindecim, aut duodecim vel septem annos, vel unum. Int. Dixisti falsum testimonium per cupiditatem. sciens aut nesciens. tres vel duos aut unum annum. Int. Percussisti hominem, ut sanguis exiret ab homine, vel ossa fregisti. annum unum vel quadraginta dies. [Col. 0982A] M. Truncasti ei ullum membrum propter iram. annos tres. Int. Odisti fratrem tuum. quamdiu in ipso odio fuisti, tamdiu poeniteas in pane et aqua. Int. De ministerio ecclesiae abstraxisti aliquid. detraxisti ullum hominem aut seniorem vel ad parentes propter invidiam. annum unum vel quadraginta dies. Int. Nubsisti cum uxore tua aut cum alia foemina quadraginta dies ante partum aut post partum, quadraginta dies poeniteas. Int. Nubsisti die dominico, unum diem vel tres. Int. Violasti sepulcra propter furtum, annos tres, aut duos. Int. Contigit tibi ulla negligentia de sacrificio. Centum dies vel quadraginta. M. Fecisti usuras. quinque annos vel tres. M. Tulisti res alienas malo ordine per malum ingenium. tres annos. M. Fecisti sacrilegium, id est [Col. 0982B] quod aruspices vocant, et auguros faciunt et sortilogos, vel vota quae ad arbores vel ad fontes seu et cancellos, aut per ullum ingenium vovisti, aut sortitus fuisti, aut avorsum fecisti. quinque annos vel quatuor. M. Fecisti raptum de virgine vel vidua. tres annos poeniteas. M. Tulisti aliquid pecuniae in ecclesia contra directum. tres annos, aut quadruplum restituas. M. Prodidisti aliquam rem per injustam dilaturam, tres annos poeniteas. M. Deduxisti aut transmisisti per ullum ingenium servum tuum aut alium hominem in captivitate christianum. quinque annos poeniteas aut tres. M Cremasti domum aut area. tres annos. M. Fecisti vomitum propter ebrietatem. quindecim dies si per contentionem quadraginta dies. Si nesciens septem dies. [Col. 0982C] M. Cogisti ullum hominem bibere, ut inebriaretur, aut per odium hoc fecisti, centum dies. M. Bibisti sanguinem aut manducasti de ullo pecude vel homine tres annos poeniteas. Aliorum thesaurum sumpsi pro quo debitas orationes non implevi. M. Manducasti morticina, aut dilacerata a bestiis. quadraginta dies. M. Bibisti de liquore in quo mus vel mustela mortuae inventae fuerunt. M. Contempsisti indictum ieiunium in ecclesia; vel contra decreta seniorum. quadraginta dies. M. Et si quatuor tempora anni vel quadragesima. annum unum. M. Oppressisti infantem tuum vel alium ut moreretur. septem annos, aut quinque vel tres. Int. Bibisti ullum maleficium, id est erbas, vel alias causas, ut non potuisses infantes habere; aut alio donasti, aut hominem [Col. 0982D] per potionem occidere voluisti, aut de sanguine, vel de semine mariti tui, ut majorem de te haberet amorem, aut gustasti, aut urinam bibisti. septem annos poeniteas vel quinque aut tres. Necasti partus tuos. decem annos poeniteas. M. Et si filium vel filiam occidisti. duodecim annos poeniteas. M. Et si in utero ante conceptum. annum unum. M. Si post conceptum annos tres. M. Si infans per negligentiam mortuus fuerit sine baptismo. annum unum. et nunquam sine aliqua poenitentia. M. Fecisti aliud paganias, quae in Kal. Jan. faciunt in cervulo aut in vagula. tres annos poeniteas. Int. Misisti filium tuum super tectum aut in fornacem pro aliqua sanitate, quinque annos poeniteas. Et ad ultimum dicendum [Col. 0983A] est poenitenti: Multa sunt peccata mea in factis, in verbis, in cogitationibus. M. Habes fidem confessam Deo et sacerdoti, ut remittantur tibi peccata tua. M. Credis hoc. R\ Credo. M. Habes voluntatem, quod egisti contra mandata Dei in hoc emendes, R\ Sic habeo. M. Unde confessus fuisti, vis judicium recipere et illud bene custodire, et omnibus adinventionibus diaboli renuntiare, et Trinitatem credere? R\ Volo. Dices ei: Dominus sit tibi adiutor et protector, et praestet indulgentiam de peccatis praeteritis, praesentibus et futuris. Tunc da illi poenitentiam, et iudica secundum modulum criminum ejus. Data vero poenitentia dic psalmum Deus in nomine tuo. Et dices orationes has super eum. Collecta. Exaudi Domine preces nostras, et confitentium tibi [Col. 0983B] parce peccatis, ut quos conscientiae reatus accusat, indulgentia tuae miserationis absolvat. Per. Alia. Praesta Domine huic famulo tuo ill. dignum poenitentiae fructum, ut ecclesiae tuae sanctae a cuius integritate deviaverat peccando, admissorum veniam consequendo reddatur innocuus. Per. Alia. Praeveniat hunc famulum tuum N. ablutio criminum dare et veniam praestare peccatoribus, qui dixisti poenitentiam te malle peccatorum, quam mortem. Concede ergo Domine hoc ut tibi poenitentiae excubias celebret, et correctis actibus suis conferri sibi ante sempiterna gaudia gratuletur. Per. Alia. Adesto Domine supplicationibus nostris, et me, qui etiam misericordia tua primus indigeo, clementer exaudi, ut quem non electione meriti, sed dono gratiae tuae [Col. 0983C] constituisti operis hujus ministerum, da fiduciam tui muneris exequendi et ipse in nostro ministerio, quod tuae pietatis est, operare. Per



ORDO AD RECONCILIANDOS POENITENTES [(143*) 2Kb] . Ex codice ms. biblioth. Caesar. Vindob. saec. X vel XI theol. n. 359.

Sedente pontifice pro foribus ecclesiae poenitentibus in atrio ecclesiae eminus cum archidiacono jussum illius praestolantibus. Antequam eos offerat postulat archidiaconus his verbis: Adest venerabilis pontifex, etc. Tunc dicit pontifex: Venite. Et diaconus ex parte poenitentium. Flectamus genua. Tunc omnes genua astantes flectunt poenitentes. Quo facto dicit diaconus ex parte pontificis. Levate. Similiter agatur [Col. 0983D] secundo repetente episcopo: Venite venite. Subsequente diacono. Flectamus genua. ut antea. et sic ad medium usque atrii pavimentum solotenus veniant. Quando autem tertio domnus episcopus annuntiaverit antiphonam. Venite venite venite. prosequatur diaconus flectamus genua. Mox cum diacono poenitentes [Col. 0984A] corruant ad pedes episcopi. sicque prostrati maneant usque domnus episcopus surgens innuat alteri diacono levate prosequente clero antiphonam: venite filii audite me timorem Domini docebo vos. Benedicam Domino in omni. Et ad finem usque dicente. Quamdiu vero psalmus canitur a clero cum antiphonis venite filii semper manuatim poenitentes plebesanis ab archidiacono, et ab archidiacono redduntur Episcopo, Et ab episcopo restituuntur ecclesiae gremio prostrati omni tempore in terram. Deinde imponat episcopus antiphonam. Cor mundum crea in me Deus, spiritum rectum innova in visceribus meis. Psalm. Miserere mei Deus. Quo finito prosternat se Episcopus unacum poenitentibus in oratorio. Clero faciente laetaniam. Qua expleta, postquam dicatur Kyrie eleison. Erectus a [Col. 0984B] terra dicat. Pater noster. Et preces:

    Salvos fac servos tuos Domine. Deus meus sperantes in te.
    Convertere Domino usquequo. et deprecabilis esto super servos tuos
    Mitte eis, Domine, auxilium de sancto et de Sion tuere eos.
    Illustra faciem tuam super servos tuos. salvos fac eos, Domine, nec confundas.
    Domine vide humilitatem meam et laborem meum. et dimitte universa delicta.
    Exaudi me Domine quoniam benigna est misericordia tua secundum multitudinem miseric.
    Ne memineris iniquitatum nostrarum antiquarum. Cito anticipient nos.
    [Col. 0984C] Adjuva nos Deus salutaris noster. et propter gloriam nominis tui Domine libera.
    Domine exaudi orationem meam. et clamor meus.


Oratio. Adesto Domine supplicationibus nostris, etc.

Alia. Exaudi, Domine, preces nostras, etc.

Alia. Praeveniat hos famulos, etc.

Alia. Deus infinitae misericordiae, veritatisque immensae propitiare iniquitatibus nostris et omnibus animarum nostrarum medere languoribus ut miserationum tuarum remissione percepta in tua semper benedictione laetemur. Per.

Alia. Deus sub cujus oculis omne cor trepidat. omnes conscientiae pavescunt. propitiare omnium gentibus et cunctorum medere vulneribus. ut sicut [Col. 0984D] nemo nostrum est liber a culpa. ita nemo sit alienus a venia. Per

Alia. Praesta quaesumus Domine his famulis tuis dignum poenitentiae fructum, etc.

Omnipotens sempiterne Deus confitentibus tibi, etc

[Col. 0985A] Omnipotens et misericors Deus qui peccatorum indulgentiam.

Domine sancte Pater omnipotens aeterne Deus. respice propitius, etc.

Deus misericors Deus clemens qui secundum multitudinem miserationum tuarum peccata poenitentium deles, etc.

Alia. Majestatem tuam quaesumus Dne, etc.

Alia. Famulos tuos quaesumus Domine ab ira tua, etc.

Alia. Deus qui confitentium tibi corda purificas et accusantes suas conscientias ab omni vinculo iniquitatis absolutis. Da indulgentiam reis. et medicinam tribue vulneratis. ut percepta remissione omnium peccatorum in sacramentis tuis sincera deinceps [Col. 0985B] devotione permaneant. et nullum redemptionis aeternae sustineant detrimentum. Per.

Alia. Deus humani generis benignissime conditor et misericordissime reformator. qui in reconciliatione lapsorum etiam me qui misericordia primus indigeo servire effectibus gratiae tuae per sacerdotale misterium voluisti. ut cessante merito supplicis mirabilior fieret indulgentia remittentis. Deus qui justitiae legis misericordiae semper multiplicatione moderaris. dum delinquentibus poenitentiam adhibes. dum etiam malis providentiae tuae dona non subtrahis. et vindictam moderando suspendis. Deus qui hominem invidia diaboli ab aeternitate dejectum unici filii tui sanguine redemisti. vivifica hos famulos tuos. quos tibi nullatenus mori desideras. et quos non dereliquisti [Col. 0985C] devios. assume correctos. Moveat pietatem tuam fletus iste merorum tuorum medere vulneribus. tu benignam jacentibus manum porrige. Ne ecclesia tua aliqua sui corporis portione privata temeretur. Ne grex tuus detrimentum sustineat. Ne de familiae tuae damno inimicus exultet. Ne renatas lacrymis salutaribus animas secunda mors possideat. Tibi ergo humiliamur omnes. Tibi Domine supplices fundimus preces. tibi fletum nostri cordis offerimus. tu parce confitentibus. ut imminentes poenas futurique judicii sententiam te miserante non incidant. Nesciant quod terret in tenebris. Quod stridet in flammis. et ab errorum via ad iter justitiae jam reversi nequaquam ultra novis vulneribus saucientur. Propitiare ergo Domine trementibus atque supplicibus [Col. 0985D] sub sententiae tuae exspectatione. ad humilitatem jacentium sublevandam dexteram salutis extende. Nobis quoque servis tuis. quos apostolicae clavis sacerdotalisque officii ministros. non electione meriti. sed dono gratiae tuae constituisti. da fiduciam tanti muneris exequendi. Et ipse in nostro ministerio quod tuae potestatis est operare. Agnosce piissime pastor oves tuae redemtionis et constrictas vinculis peccatorum. ecclesiae tuae precibus exoratus absolve. Redeant ad unitatem ecclesiae tuae. et post illam diram inopis exilii famem redeuntes veste splendida ornatae. gaudeant se paterno receptas esse convivio. Nihil de honore adoptionis, nihil de haereditatis sorte perdant. sed integrum sit eis atque perpetuum quod [Col. 0986A] gratia tua contulit, et quod misericordia reformavit.



Absolutio presbyteri.

Dominus Jesus Christus qui dignatus est discipulis suis dicere: quaecunque ligaveritis super terram erunt soluta et in coelo. de quorum numero quamvis indignum et peccatorum vinculis astrictum me esse sua dignatione voluit. Ipse vos largifluo pietatis suae dono. ac meae simul pravitatis ministerio absolvere dignetur ab omnibus fragilitatis vestrae excessibus interius exteriusque humanitus contractis. Amen. Et sicut peccata totius mundi sua traditione atque immaculati sanguinis effusione dignatus est expurgare, ita quoque vestrorum peccaminum maculas misericorditer non dedignetur emundare. Ejusdem sancti sanguinis interventione. qui fusus est in peccatorum [Col. 0986B] remissionem. Amen. Adjuvante Duo nro Jesu Ch. Devotionem quoque vestram ita deinceps adjutorio gratiae suae non dedignetur corroborare. quatenus et in hoc saeculo subrepentium laqueos delictorum valeatis evadere. et in futuro vitam aeternam Christi sanguine comparatam sine fine possidere. Amen. Adjuvante Domino nostro Jesu Ch. qui fecit nos cum non essemus. et redemit cum perditi essemus. ad laudem et gloriam nominis sui per omnia saecula saeculorum. Amen.



Absolutio Sign.

Sicut principali sententia constat QUIA IN MUNDO OFFENDIMUS OMNES. Unde ingemiscimus. ita principali sententia consolamur: QUIA SI CONFITEAMUR PECCATA NOSTRA. FIDELIS ET IUSTUS EST JESUS CHRISTUS CONDITOR [Col. 0986C] ET REDEMPTOR AC SALVATOR NOSTER. QUEM HABEMUS ADVOTATUM IUSTUM APUD PATREM. ET EST PROPITIATIO PRO PECCATIS NOSTRIS. ET INTERPELLAT PRO NOBIS FIDELITER CONFITENTIBUS. ET DIMITTIT NOBIS PECCATA NOSTRA. ET MUNDAT NOS AB OMNI INIQUITATE. Quapropter frater noster confitenti tibi peccata tua. per ecclesiasticae auctoritatis potestatem. quam Dominus noster Jesus Christus tradidit discipulis et apostolis suis dicens. ACCIPITE SPIRITUM SANCTUM. QUORUM REMISERITIS PECCATA REMITTUNTUR EIS. et per eosdem apostolos suos successoribus. quorum vices licet indigni tenemus. Etsi non merito tamen nomine. atque officii susceptione eamdem potestatem donavit. et in se credenti fideliter dixit: FIAT TIBI SECUNDUM FIDEM TUAM. gratia et potentia [Col. 0986D] sua. virtute Spiritus sancti qui est remissio peccatorum omnium dimittat tibi omnia peccata tua. et liberet te ab omni malo. conservet in omni opere bono. et ducat te in vitam aeternam. et ad sanctorum consortium supernorum civium amen.

Oratio. Praesta quaesumus Domine his famulis tuis secundum piissimam misericordiam tuam. iuxta libitum eorum absolutionis peccaminum suorum fructum. ut sint tibi dignum habitationis tuae templum. et mereantur deinceps cum iustis atque Sanctis in conspectu tuo astantibus absoluti manere ab omnium criminum labe. Per Jesum Christum.

Alia. Nos etiam secundum auctoritatem nobis indignis a Deo commissam absolvimus vos vinculo [Col. 0987A] delictorum vestrorum. ut mereamini habere vitam aeternam. Per cum qui vivit.



Alia absol. sign.

Frater N. Dominus J. Ch. qui discipulis suis dixit. QUAECUNQUE LIGAVERITIS SUPER TERRAM ERUNT LIGATA ET IN COELO. ET QUAECUNQUE SOLVERITIS ERUNT SOLUTA ET IN COELO. de quorum numero quamvis nos indignos esse voluit. Ipse te absolvat per ministerium nostrum ab omnibus peccatis tuis. quaecunque cogitatione lusione atque operatione negligenter egisti. et a nexibus peccatorum absolutum perducere dignetur ad regnum coelorum amen.



Alia sing.

Frater N. absolutionem et remissionem peccatorum tuorum per invocationem nominis Dei. et per [Col. 0987B] ministerium nostrum percipere merearis hic et in aeternum amen. Hic aspergat eos aqua benedicta et postea dicat: EXURGE QUI DORMIS. EXURGE A MORTUIS. ET ILLUMINABIT TE CHRISTUS. Post haec surgant poenitentes. et moneantur ab episcopo ut quod poenitendo diluerunt. iterando non revocent. Item ordo unde supra.



ORATIONES AD VISITANDUM INFIRMUM. (Cod. Th. V, 683, saec. X.)

Deus qui famulo tuo Ezechiae ter quinos annos ad vitam donasti, ita et famulum tuum a lecto aegritudinis tua potentia erigas ad salutem. Per.

Alia. Respice Dne famulum tuum infirmitate sui corporis laborantem, et animam refove quam creasti, ut castigationibus emendata continuo se sentiat tua medicina esse salvatam. Per.

[Col. 0987C] Alia. Omnipotens et misericors Deus, qui immensam pietatem tuam, ut ad introitum in tuo nomine humilitatis nostrae hunc famulum tuum in habitaculo iacentem fessum salutifere visitare digneris, sicut visitasti Dne Tobiam et Saram, socrum Petri, puerumque centurionis, ita et istum pristina sanitate visitare digneris. Per.



ITEM ALIAE ORATIONES.

Domine sancte Pater omnipotens aeterne Deus, qui fragilitatem conditionis nostrae infusa virtutis tuae dignatione confirmas, ut salutaribus remediis pietatis tuae corpora nostra et membra vegetentur, super hunc famulum tuum propitiatus intende, ut omni necessitate corporeae infirmitatis exclusa, gratia in eo pristinae sanitatis perfecta reparetur. Per.

[Col. 0987D] Alia. Deus qui facturae tuae pio semper dominaris affectu, inclina aurem tuam supplicationibus nostris, et famulum tuum N. ex adversa valetudine corporis laborantem placatus respice, et visita in salutari tuo ac coelestis gratiae praesta medicinam. Per.

Alia. Deus qui humano generi et salutis remedium et vitae aeternae munera contulisti, conserva famulum tuum tuarum dona virtutum, et concede, ut medelam tuam non solum in corpore, sed etiam in anima sentiat. Item alia. Virtutum coelestium Deus, qui ab humanis corporibus omnem languorem, et omnem infirmitatem praecepti tui potestate depellis, adesto propitius huic famulo tuo N. ut fugatis infirmitatibus, [Col. 0988A] et iuribus receptis nomen sanctum tuum instaurata protinus sanitate benedicat. Per.

Alia. Deus qui beatum Petrum apostolum tuum misisti ad Thabitam famulam tuam, ut eius precibus resuscitaretur ad vitam, exaudi nos pro famulo tuo N. quem in tuo nomine visitat nostra fragilitas ut exorata medicina tuae medicinae ei subveniat. Per.

Alia. Dne sancte Pater omps aeterne Deus, qui es via veritas et vita, exaudi et conserva famulum tuum, quem precio magno redimendo vivificasti sacro sanguine Filii tui dni nri Ihu Xpi. Qui.



Benedictio super infirmum.

Sanet te Deus Pater omps qui te creavit, nec erit tibi dolor in capite tuo nec in capillis tuis, nec oculis tuis, neque in pectoribus tuis, nec in mente tua, [Col. 0988B] nec in auribus tuis, nec in omni corpore tuo. Surge, surge Domine, diabolum fugere facias, et proiice illum de capite, de capillis, de fronte, de oculis, de lingua, de sub lingua, de ore, de gutture, de corde, de humeris, de ventre, de omnibus membris istius. Per. Benedictio Dei Patris.

Omnipotens aeterne Deus, qui aegritudines animarum depellis et corporum auxilii tui super infirmum hunc ostende virtutem, ut omni sanitate recepta gratiarum tibi in ecclesia tua referat actionem. Per.

Alia. Omps et misericors Deus, qui subvenis in periculis laborantibus, et qui temperas flagella, te supplices exoramus, ut visitatione tua sancta erigas famulum tuum N. de hac aegrotatione, qua tenetur, [Col. 0988C] et praesentes eum ecclesiae tuae sanctae incolomem ad laudem et gloriam nominis tui. Per.



Benedictio super unum hominem.

Benedicat te Deus coeli, adiuvet te Christus Filius Dei corpus tuum in servitio tuo custodire et conservare dignetur. Per

Alia. Mentem tuam illuminet et sensum tuum custodiat, gratiam suam ad profectum animae tuae tibi porrigat, ab omni malo te liberet, dextera sua te defendat, et qui sanctos suos semper adiuvat, ipse te adiuvet et ad coelestia regna perducat. Qui vivit et regnat Deus.

Alia. Dne Ds aeterne qui utrumque sexum de interitu perpetuae mortis per Jesum Christum filium tuum de Maria virgine natum misericorditer [Col. 0988D] redemisti, hunc famulum tuum devota mente tibi servientem omni benedictione spiritali benedicere digneris, ut inter gratiam fidem habeat, et in praeceptis legis tuae semper perseveret, terrena et transitoria despiciat, aeterna et invisibilia intenta meditatione diligat, ut in numero Sanctorum tuorum permanens coelesti sponso cum lampadibus bonorum fiducialiter occurrat. Amen

Alia. Benedicat te Deus, qui in principio cuncta creavit. benedicat te Deus Filius, qui de supernis sedibus pro nobis salvator descendit. benedicat te Spiritus sanctus, qui in similitudine columbae in Iordane flumine requievit in Christo, ipseque te in Trinitate sanctificet, quem omnes gentes futurum [Col. 0989A] exspectant ad judicium, qui cum Patre vivit et regnat Deus per omnia saecula saeculorum. Amen.

Alia. Benedicat te Deus Pater, custodiat te Jesus Christus, illuminet te Spiritus sanctus omnibus diebus vitae tuae. Confirmet te virtus Christi. Indulgeat tibi Dns universa delicta tua, qui in Trinitate perfecta vivit et regnat Deus per omnia saecula saeculorum. Amen.

Alia. Ille Deus omnipotens benedicat te Pater de coelis, qui per gloriosam nativitatem suam et admirabilem resurrectionem, venerandamque crucem et sacratissimam genitricem et preciosi sanguinis effusione nos venit redimere de terris. Amen.

Benedicat te Deus Pater, sanet te Deus Filius, [Col. 0989B] illuminet te Deus Spiritus sanctus, corpus tuum salvet, animam tuam custodiat, cor tuum irradiet, sensum tuum dirigat, et ad supernam vitam te perducat. Amen.

Alia. Dns Ihs Xps apud te sit, ut te reficiat, circum te sit, ut te ducat, super omnia sit, ut te benedicat, pro te sit, ut pro te incercedat. Praestante Domino nostro Jesu Christo, cui est honor et gloria per omnia saecula saeculorum. Amen.

Alia. Ille te benedicat, protegat, atque defendat cunctis diebus vitae tuae, et perducat te ad regnum gloriae suae, quem omnes gentes exspectant venturum iudicem. Amen.

Alia. Deus qui non vis mortem peccatoris, sed ut convertatur et vivat; huic famulo tuo, ad te toto [Col. 0989C] corde converso peccata dimitte, et perennis gratiam vitae concede. Per.



Hic detur secretior locus languidis confitendi.

Confiteor Domino et omnibus sanctis eius et tibi sacerdos Christi, quia peccavi nimis in vita mea in cogitatione, in locutione, in actu, in commessatione, in crapula, in ebrietate, in curis huius mundi, in concupiscentia carnis, in avaritia, in luxuria, in immunditia, in pollucione, in superbia, in vana gloria, in arrogantia, in iactantia, in velatione, in inobedientia, in contumacia, in duritia mentis, in contradictione, in murmuratione, in indignatione, in despectione, in detractione, in via, in odio, invidia, in maledictione, in pertinacia, in fornicatione, [Col. 0989D] in susurratione, in musitatione, in periurio, in mendacio, in furtu, in neglegentia, in tristitia huius saeculi, in laetitia vana, in loquendo, in reticendo, in increpando immoderate, in remittendo incaute, in dilectione vana, in inclementia, in simulatione, in risu, in ioco, in scurrilitate, in discordia [Col. 0990A] seminando discordiam, in pace falsa, in ficta amicitia, in ignavia, in segnitia, in auditu, in gustu, in tactu, in visu, in odoratu, in dando, in accipiendo, in contentione, accipiendo usuram.



Item Confessio peccatorum. [(144) 2Kb]

Ih. gihun. gode. almahdigen. unde. allen. godes. engilon. unde. allen. godes. heilegon. unde. dir. godes. boden. allero. minero. sundino. unde. uuili. dero. bigihdig. uuerdan. suo. sochsegi. uremidi. so. uuaz. soih. unrehdes. gisahrode. unrehdes. gihanedi. unrehtero. uuordo. unrehtero. uuerco. unrehtero. gidanco. ubilero. lusto. ubiles. uuillen. fluochonnes. liogannes. bisprachidu. unrehtes. stadales. unrehdes. sedales. In. uncidin. sclaphun. uncidin. uuachun. In. uncidigimo. mazze. uncidigimo. [Col. 0990B] dranche. Thaz. unmezzon. uehonti. Minero. spiungu. huores. Thiubu. manslahdu. meinero. eido. minero. fastu. ferbrocheneru. mina chirichun. so. nisuohda. so. ih. solda. sunnon. daga. unde. andere. beilega. daga. so. ne ereda. noh. ne. begienc. so. ih. solta. heilegan. uuizzuht. so. ne. gihielt. so ih. solta. minan. curs. ne. iruulta. so ih. solda. ghorsam. ni. uuas. so ih solta. Thurphtigun. nint. phiec. so. ih. solta. alamuosa. nigab. so ih. solta. Ana. urlaub. gab. unde. na. dazih. nisolta. Zuene. nibesuonda. so ih solta. sunda. ni uerliez, thien. ih. solta. mine. nahiston. so ni. minnota. so ih. solta. thes. alles. unde. anderes. manages. thes. ih. uuidar. got. sculdic. si. thes. ih. in minero. cristanheidi gehiezi. unde. ih. daz. beminen. [Col. 0990C] menisgin. ferliezzi. unde. bemineru. chindesgi. geburidi. so. mir. iz. slafanti. geburiti. so uuachandi. so. ih. iz. selbo. gefremidi. oder. anderemo. gehancti. oder. anderen. gespuoni. so. ih. es. gehuge. so. ni. gehuge. so ih. es. ge. dahti. oder. ge. sahi. oder. ih. iz. ge. dadi. order. gesprachi. so uuirdon. ih. es. alles. bigihdig. gode. almahdigen. unde. allen. godes. heiligon. unde. thir. godesmanne.

Cum venerit aliquis ad sacerdotem confiteri peccata sua, ita imprimis interrogetur. Int. Credis in Deum Patrem, et Filium, et Spiritum sanctum. R\. Credo. Int. Credis quod istae tres personae sicut diximus Pater et Filius et Spiritus sanctus tres sunt personae, et unus Deus. R\. Credo. Int. Credis quod in [Col. 0990D] ipsa carne in qua nunc est recipere debes sive bonum, sive malum, quod gessisti. R\. Credo. Int. Vis dimittere his qui in te peccaverunt, ut Deus dimittat tibi peccata tua, dicente Domino in Evangelio: DIMITTITE ET DIMITTETUR VOBIS. SI AUTEM [Col. 0991A] VOS NON DIMISERITIS HOMINIBUS PECCATA EORUM NEC PATER VESTER COELESTIS DIMITTET VOBIS PECCATA VESTRA



Et sacerdos benedicat, et oret, et dicat illi.

Omps Ds, qui dixit: QUI ME CONFESSUS FUERIT CORAM HOMINIBUS, CONFITEBOR ET EGO EUM CORAM PATRE MEO, ille te benedicat, et custodiat, et det tibi remissionem omnium peccatorum, et scelerum tuorum. Amen. Misereatur tui omnipotens Deus et dimittat tibi omnia peccata tua. Amen. Liberet te ab omni malo, et conservet te in omni bono. Amen. donetque tibi veram humilitatem, et veram poenitentiam, sobrietatem, et tolerantiam, bonam perseverantiam, et bonum finem, et perducat te in vitam aeternam. [Col. 0991B] Amen. Indulgeat tibi Dominus omnia peccata tua, praeterita praesentia et futura. Amen. Illuminet te Spiritus sanctus a Patre et Filio procedens. Amen. Salvum te faciat Dns servum suum. Amen. Dominus custodiat te ab omni malo. Amen. Benedicat te Dominus ex Sion. Amen. Mittat tibi Dominus auxilium de sancto. Amen. Dominus conservet te, et vivificet te Christus Filius Dei salvator mundi. Amen. Propitius sit tibi omnipotens Deus, hic et in perpetuum. Amen. Inde post acceptam poenitentiam et fidem explicitam, redeant visitatores, et tunc incipiunt psalmum cantare cum Ant. In virtute tua exaudi me Domine. Ps. Domine exaudi orationem. Sequitur oratio dominica cum capitulis his.

    Salvum fac servum tuum. R\. Deus meus sperantem.
    [Col. 0991C] Mitte ei Dne auxilium de sancto. R\. Et de Sion tueatur.
    Nihil proficiet inimicus in eo. R\. Et filius iniquitatis.
    Dominus conservet eum et vivif. R\. Et beatum faciet eum.
    Dns opem ferat illi super lectum. R\. Universum stratum.
    Exurge Dne Deus meus, et exalt. R\. Ne obliviscaris pau.
    Tibi Dne derelictus est pauper. R\. Pupillo tu eris adiu
    Desiderium pauperum exaud. . R\. Praeparation.
    [Col. 0991D] Mirifica misericordias tuas. R\. Qui salvos fac.
    Tu autem in sancto habitas. R\. Laus Israel.
    In te speraverunt patres n. R\. Speraverunt et l.
    Ad te clamaverunt et salvi f. R\. In te speraverunt et n.
    Multae tribulationes justorum. R\. Et de his omnibus.
    Redimet Dns animas servorum suorum. R\. Et non derel.
    Ne tradas bestiis animas confit. R\. Animas paup.
    Exurge Dne adjuva nos. R\. Et libera nos propter.





Orationes.
[Col. 0992A]

Praesta quaesumus Dne huic famulo tuo dignum poenitentiae fructum, ut Ecclesiae tuae, a cujus integritate deviarat peccando, admissorum veniam consequendo reddatur innoxius. Per. Alia. Praeveniat hunc famulum tuum quaesumus Dne misericordia tua et omnes iniquitates ejus celeri indulgentia tua deleantur. Per. Alia. Exaudi Dne supplicum preces et confitentium tibi parce peccatis, ut quos conscientiae reatus accusat, indulgentia tuae miserationis absolvat. Per.



Item alia.

Omnipotens sempiterne Deus, confitenti huic famulo tuo pro tua pietate peccata dimitte, ut non [Col. 0992B] plus ei noceat conscientiae reatus ad poenam, quam indulgentia tuae pietatis ad veniam. Per.

Postea unguatur aegrotus de oleo sanctificato cruces faciendo in quinque corporis locis, et dicatur ad eum. N. In nomine Patris et Filii et Spiritus sancti accipe sanitatem. Unguo frontem tuum de oleo sancto in nomine Patris, et Filii, et Spiritus sancti in remissionem omnium peccatorum, ut sit tibi haec unctio olei sanctificationis ad purificationem mentis et corporis, et ut non lateat in te spiritus immundus, neque in membris, neque in medullis, nullaque membrorum compagine tuorum, sed in te habitet virtus Christi altissimi, et Spiritus sancti amen. Sequitur antiph. cum psalmis canendis. Sana Dne infirmum istum cujus ossa turbata sunt, et cujus spiritus [Col. 0992C] turbatus est Domine convertere, et sana eum. Ps. Dne ne in furore tuo. I. Ps. Ad te Dne levavi. Ps. Beati quorum. Ps. Domine ne in furore tuo. II. Ps. Beatus qui intelligit. Ps. Miserere mei Deus. I. Ps. Miserere mei Deus. III. Ps. Deus misereatur nostri. Ps. Deus in adjutorium meum intende. Ps. Inclina Domine. Ps. Domine exaudi. I. Ps. De profundis. Ps. Dne exaudi. II. cum letania, donec unctio finiatur. Postea faciat crucem ad aures ejus dicendo. N. In nomine Patris et Filii et Spiritus sancti accipe sanitatem. Unguo et has aures sacrati olei liquore in nomine Patris et Filii et Spiritus sancti, ut quidquid peccati delectatione nocivi auditus admissum est, medicina spiritualis evacuet. Amen. Deinde super oculos faciens [Col. 0992D] crucem dicat. N. In nomine Patris et Filii et Spiritus sancti accipe sanitatem. Unguo oculos tuos de oleo sanctificato in nomine sanctae Trinitatis, ut quidquid inlicito visu deliquisti, hujus olei unctione expietur. Deinde unguantur nares. N. In nomine Patris et Filii, et Spiritus sancti accipe sanitatem. Unguo has nares de oleo sancto in nomine sanctae Trinitatis, ut quidquid noxiae superfluo contractum est odore ista emundet inunctio. Tunc labia ungantur. N. In nomine Patris et Filii et Spiritus sancti accipe sanitatem. Unguo labia ista consecrati olei medicamento in nomine sanctae Trinitatis, ut quidquid ociosa vel etiam criminosa locutione peccasti divina clementia miserante expurgetur hac unctione. Postea [Col. 0993A] pectus unguatur [(145) 1Kb] . N. In nomine Patris et Filii et Spiritus sancti accipe sanitatem. Unguo pectus tuum de oleo sancto in nomine sanctae Trinitatis ut hoc unctionis prospectu certare fortiter valeas adversus aerias catervas. Praestante Dno nro Ihu X. qui cum Patre. Deinde fac crucem inter scapulas, et medium scapularum. N. In nomine Patris et Filii et Spiritus sancti accipe sanitatem. Unguo scapulas has sive medium scapularum de oleo sacro, ut ex omni parte spirituali protectione munitus jacula diabolici impetus viriliter contempnere ac procul possis cum robore juvaminis repellere. In nomine Dni nri Ihu Xpi qui cum Patre et Spiritu sancto vivit et regnat Deus per omnia saecula saeculorum. Amen. Postea fac crucem in palmis. N. In nomine Patris et Filii et [Col. 0993B] Spiritus sancti accipe sanitatem. Unguo et has manus in nomine sanctae Trinitatis de oleo consecrato, ut quidquid inlicito vel noxio opere peregerunt, per hanc unctionem evacuetur. Deinde pedes unguantur dicendo. N. In nomine Ihu Xpi Nazareni surge et ambula. Unguo hos pedes de oleo benedicto in nomine Dni nri Ihu Xpi, ut quidquid superfluo vel nocivo incessu commiserunt ista aboleat perunctio, ut hac unctione corroboratus aerias valeas superare catervas.



Sequitur Oratio.

Omnipotens Deus, qui per os beati Iacobi apostoli tui hoc ministerium infirmis omnibus facere praecepisti, conserva famulo tuo N. tuarum dona virtutum, et concede, ut medelam tuam non solum [Col. 0993C] in corpore, sed etiam in mente percipiat. Per.

Alia. Domine sancte Pater omnipotens aeterne Deus, qui es via et veritas et vita, exaudi et conserva hunc famulum tuum, quem pretio magno redemendo vivificasti sacro sanguine filii tui Domini nri Ihu Xpi qui tecum vivit et regnat. Hic communicetur [(146) 1Kb] . Pax et communicatio corporis et sanguinis Dni nri Ihu Xpi conservet animam tuam in vitam aeternam. Amen.



Aliae Orationes.

Oremus fratres Dnm nrm pro fratre nostro, quem dure ad praesens malum languoris affligit, ut eum Domini pietas coelestibus dignetur curare medicinis, ut qui dedit vitam det salutem. Per.

Domine Iesu Christe, qui corripiendo parcis et [Col. 0993D] parcendo remittis, qui flagellando corripis et miserando convertis, argue famulum tuum N. in misericordia tua, et non in furore, qui cum correctione tua corrigatur, indulgentia consoletur, disciplina erudiatur, medicina curetur, verbere castigetur, pietate sanetur. Placeat ergo tibi Domine eum liberare, corripere, eripere et non disperdere. Per.

Alia. Da nobis Dne ut sicut publicani precibus [Col. 0994A] et confessione placatus es, ita et huic famulo tuo placare, et precibus eius benignus aspira, ut in confessione flebili permanens et petitione perpetua clementiam tuam celeriter exoret, sanctisque altaribus et sacramentis restitutus rursus coelestis gloriae mancipetur. Per.

Alia. Deus misericors, Deus clemens, qui secundum multitudinem miserationum tuarum peccata poenitentium deles, et praeteritorum criminum culpas venia remissionis evacuas, respice super hunc famulum tuum, et remissionem sibi omnium peccatorum suorum tota cordis confessione poscentem deprecatus exaudi, renova in eo piissime Pater, quidquid terrena fragilitate corruptum, vel quidquid diabolica fraude violatum est vel in unum [Col. 0994B] membrum corporis Christi et in unitatem Ecclesiae tuae membrorum perfecta remissicae restitue. Miserere Dne gemituum, miserere lacrimarum; et non habentem fiduciam nisi in tua misericordia ad sacramentum quaesumus reconciliationis admitte. Per.

Alia. Maiestatem tuam Dne supplices deprecamur, ut huic famulo tuo longo squalore poenitentiae macerato miserationis tuae veniam largiri digneris, ut nuptiali veste recepta ad regalem mensam unde eiectus fuerat mereatur introire. Per.

Alia. Benedicat te Deus Pater, sanet te Deus Filius, illuminet te Spiritus sanctus. Corpus tuum custodiat, animam tuam salvet, cor tuum irradiet, et ad superna te perducat, perseverare te Christus in suo sancto servitio faciat, et perducat te in vitam [Col. 0994C] aeternam. Partem merearis habere cum sanctis et electis Dei. Indulgeat tibi Deus omnia peccata tua, misereatur tibi Christus filius Dei, semper te sanum et incolomem et protectum ab omnibus insidiis inimicorum omnium custodiat Pater omnipotens qui te creavit per unicum filium suum Dnm nrm qui cum eodem Patre et Spiritu sancto vivit et regnat in saecula saeculorum. Amen.

Alia. Adesto Dne supplicationibus nostris, nec sit ab hoc famulo tuo clementiae benigna miseratio, sana vulnera, eiusque remitte peccata, ut nullis a te iniquitatibus suis separatus tibi semper Dne adhaerere valeat. Per.

Alia. Parce Domine parce famulo tuo quem redemisti Christe sanguine tuo, ne in aeternum irascaris [Col. 0994D] ei. Hic decantentur poenitentiales psalmi VII cum laetania infra inserta.

    Kyrie el. Xpe el. Xpe audi nos.
    Salvator mundi adiuva nos.
    Sancta Maria ora pro nobis.
    Sancta Maria Dei genitrix ora pro famulo tuo.
    Sancta et perpetua virgo succurre in angustiis constituto.
    [Col. 0995A] Omnes sancti Angeli orate pro hoc infirmo.
    Omnes sancti Archangeli orate p. h. inf.
    Omnes sancti Patriarchae orate p. h. inf.
    Omnes sancti Prophetae orate p. h. inf.
    Sancte Iohannes Baptista ora p. h. inf.
    S. Petre ora pro hoc infirmo.
    S. Paule ora pro hoc infirmo.
    S. Andrea ora pro hoc infirmo.
    S. Iohannes et caeteri qui sequuntur. orate p. h. inf.
    Omnes sancti Apostoli et Evangelistae. orate pro hoc infirmo.
    Omnes sancti Martyres. orate p. h. inf.
    Omnes sancti Confessores. orate p. h. inf.
    Omnes sanctae Virgines. orate p. h. inf.
    Omnes sancti ab inicio mundi usque ad praesens. [Col. 0995B] orate pro hoc infirmo.
    Propitius esto et libera eum Dne.
    Propitius esto et parce ei Dne.
    Ab omni malo libera eum Dne.
    Ab ira tua libera eum Dne.
    Ab iniqua morte libera eum Dne.
    Ab omni immunditia cordis et corporis lib. e. D.
    A vinculis diaboli libera eum Dne.
    Per crucem tuam libera eum Dne.
    Per passionem tuam libera eum Dne.
    Per adventum tuum libera eum Dne.
    Peccatores. Te rogamus audi.
    Ut pacem perpetuam ei dones. Te rog
    Ut fontem lacrymarum ei dones. Te rog.
    Ut gratiam sancti Spritus cordi illius infundere [Col. 0995C] digneris. Te rogamus.
    Ut spacium poenitentiae, si fieri potest, ei dones. Te rogamus.
    Ut intercessionem et solatium sanctorum ei dones. Te rogamus.
    Ut in praesenti periculo ei succurrere digneris. Te rogamus.
    Ut repellas ab eo omnes principes tenebrarum. Te rogamus.
    Ut ad gaudia aeterna eum perducere digneris. Te rogamus.
    Ut Ecclesiam tuam in eo exaltare digneris. T. r.
    Ut nos exaudire digneris. Te rogamus.
    Fili Dei. Te rogamus audi nos. III.
    Agne Dei qui tollis peccata mundi. Parce isti Dne.
    [Col. 0995D] Agne Dei qui tollis peccata mundi. Miserere isti D.
    Xpe audi nos. III. Kyrie el.
    Xpe eleison. Kyrie eleison.
    Pater noster. Et ne nos ind.
    Salvum fac servum tuum.
    Mitte ei Domine.
    Exurge Domine.





Sequitur Oratio.

Omnipotens mitissime Deus respice propitius preces nostras, et libera cor famuli tui de malarum temptatione cogitationum, ut sancti Spiritus dignum fieri habitaculum inveniatur. Per.

Alia. Deus qui illuminas omnem hominem venientem [Col. 0996A] in hunc mundum, illumina quaesumus cor famuli tui gratiae tuae splendore, ut digna maiestati tuae cogitare, et diligere valeat. Per.

Alia. Dimitte Dne peccata nostra et tribue nobis misericordiam tuam qua oris nostri alloquio deprecatus, famuli tui humilitatem et angustiam adtendas, vincula solvas, delicta deleas, tribulationem inspicias, effectumque peticioni nostrae largiens clementer exaudias. Per. His ita explicitis roget sacerdos confessor infirmi alios sacerdotes, ut dicant super eum orationes has, quae sunt de reconciliatione poenitentis ad mortem.



Oratio.

Deus misericors, Deus clemens. Alia. Maiestatem tuam. Alia. Maiestatem tuam quaesumus Dne sancte [Col. 0996B] Pater omnipotens aeterne Deus qui non mortem, sed peccatorum vitam semper inquiris; respice flentem famulum tuum, adtende prostratum, eiusque planctum in gaudium tua miseratione converte. Scinde delictorum saccum, et indue eum laetitia salutari, ut post longam peregrinationis famem de sanctis altaribus tuis satietur, ingressusque cubiculum regis, in ipsius aula benedicat nomen gloriae tuae semper. Per. Deinde faciant aquam benedictam sale aspersam et aspergant eam, cum antiph. et orationibus super ipsum infirmum, et in domo, qua iacet. Post haec a sacerdote dicatur oratio.

Domine Deus, qui per apostolum tuum locutus es, infirmatur quis in vobis inducat presbyteros Ecclesiae, et orent super eum, unguentes eum oleo [Col. 0996C] sancto in nomine Domini, et oratio fidei salvabit infirmum, et allevabit eum Dominus, et si in peccatis sit, dimittuntur ei. Cura quaesumus redemtor noster gratia Spiritus sancti languores istius infirmi, eiusque sana vulnera, ac dimitte peccata, atque dolores cunctos cordis ac corporis ab eo expelle, et plenam ei interius exteriusque sanitatem misericorditer redde, ut ope misericordiae tuae restitutus, et sanatus ad pristina pietatis tuae reparetur officia. Qui cum Patre vivit et regnat Deus. Et sic flectat genua, qui est languidus ad dextram sacerdotis sic et decantetur Ant. Sana Dne infirmum istum cuius ossa conturbata sunt, et cuius anima turbata est valde, sed tu Domine convertere et sana eum, et eripe animam eius a morte. Ps. Domine ne in furore. [Col. 0996D] Cum Gloria.

Oratio. Oremus Dnm nrm Jesum Xpm, et cum omni supplicatione rogemus, ut hunc famulum suum per angelum suum sanctum visitare, et confortare dignetur. Qui vivit.

Sequitur Antiph. Dnus locutus est discipulis suis, in nomine meo daemonia eiicientur, super infirmos manus imponite, et bene habebunt. Ps. Deus deorum. Cum Gloria. Sequitur Orat. Deus qui famulo tuo Ezechiae. Iterum Ant. Cor contritum et humiliatum Deus non despicias. Psal. Miserere mei Deus. Cum Gloria. Orat. Respice Dne famulum tuum in infirm. Ant. Succurre Dne infirmo isti in praesenti aegritudine et medicamine, [Col. 0997A] ut in pristina sanitate a te restitutus gratiarum tibi in ecclesia tua sanus referat actiones. Ps. Ad Dnm. cum Gloria. Orat. Adesto Dne supplicationibus nostris, nec sit ab hoc. Alia. Dne Ihu Xpe, qui es salvatio et redemtio nostra, et qui es vera salus et medicina, et a quo omnis sanitas et medicamentum venit: qui apostoli tui voce nos instruis, ut languidos olei liquore tangentes tuae postulemus misericordiam pietatis; respice propitius super hunc famulum tuum ab illa mirabili sumitate coelorum, ut quem languor curvat ad exitum, et virium contractio jam pertrahit ad occasum, medela tuae gratiae saluti restituat castigatum. Extingue in eodem libidinum et febrium actus, dolorum stimulos, ac vitiorum [Col. 0997B] opprime cruciatus, aegritudinum, et cupiditatum tormenta dissolve, superbiae inflationem, timoremque compesce, ulcera et putredines vitiorum evacua, viscerum interna, cordiumque ac medullarum et cogitationum sana discrimina, conscientiarum atque plagarum obducito cicatrices, physicis, typicisque adesto periculis, veteres immensasque remove passiones, opera carnis sanguinisque materiam compone, ac delictorum illi veniam propitiatus attribue, sicque illum jugiter custodiat pietas tua, ut nec ad corruptionem aliquando sanitas, nec ad perditionem te auxiliante nunc perducat infirmitas: fiatque illi haec olei sacra perunctio contra morbi praesentis expulsio, et peccatorum omnium optata remissio, [Col. 0997C] te concedente, Salvator mundi, qui vivis et regnas.



Alia.

Propitietur Dnus cunctis iniquitatibus hujus infirmi, et sanet omnes languores illius, redimatque de interitu perpetuae mortis vitam ejus, et corroboret ac faciet in bonis omnibus desiderium ipsius, qui solus in Trinitate unus Deus vivit et regnat per immortalia saecula saeculorum. Amen. His ita peractis, septem continuos dies [(147) 1Kb] si necessitas contigerit, tam de communione, quam de alio officio faciant illi, et suscitabit eum Dominus ad salutem, et si in peccatis fuerit, dimittuntur ei, ut apostolus dicit. Debent etiam ex [Col. 0997D] ministris sanctae Ecclesiae cum summa reverentia infirmis decantare per singulos dies vespertinales et matutinales laudes cum antiph. et responsor. sive lectionibus et orationibus ad hoc pertinentibus. Oratio. Omnipotens sempiterne Deus, qui subvenis in periculis et in necessitate laborantibus majestatem tuam suppliciter exoramus, ut mittere digneris sanctum angelum tuum, qui famulum tuum in augustiis et necessitatibus laborantem [Col. 0998A] consolationibus suis adtollat, quibus et de praesenti consequatur auxilium et aeterna remedia comprehendat. Per.



Missa quando anima in agone exitus laborat.

Ant. Circumdederunt me gemitus mortis. Ps. Diligam te Dne. Omnipotens sempiterne Deus, conservator animarum, qui quos diligis corripis, et quos recipis pia emendatione coerces, te invocamus Dne, ut medelam tuam conferre digneris famulo tuo, qui in corpore patitur membrorum debilitatem, vim laboris, stimulos infirmitatum; da ei Domine gratiam tuam in hora exitus illius de corpore, ut absque peccati macula tibi datori proprio per manus sanctorum angelorum repraesentari mereatur ejus anima. Per.



Alia.
[Col. 0998B]

Afflictionem famuli tui quaesumus Dne intende placatus, ut indulta venia peccatorum de tuis semper beneficiis glorietur. Per. Alia. Praesta Domine famulo tuo quaesumus consolationis auxilium, et diuturnis calamitatibus laborantem propitius respirare concede. Per.



Lect. Hieremiae Prophetae.

In diebus illis dixit Hieremias. Domne, omnes, qui te derelinquunt confundentur. Recedentes a te in terra scribentur, quoniam dereliquerunt venam aquarum viventium Dominum. Sana me Domine et sanabor, salvum me fac et salvus ero, quoniam laus mea tu es. Ecce ipsi dicunt ad me, ubi est verbum Domini? veniat. [Col. 0998C] Et ego non sum turbatus te pastorem sequens, et diem hominis non desideravi. Tu scis quod egressum est de labiis meis, rectum in conspectu tuo fuit. Non sis mihi tu formidinis spes mea tu in die afflictionis. Confundantur qui me persecuntur et non confundar ego; paveant illi, et non paveam ego. Induc super eos diem afflictionis, et duplici contricione contere eos Domine Deus noster.

Grad. Adiutor meus et liberator meus esto, Domine, ne tardaveris. V\. Confundantur et revereantur inimici mei, qui quaerunt animam meam. Secundum Johannem. In illo tempore dixit Ihs discipulis suis. Amen amen dico vobis, quia plorabitis, [Col. 0998D] et flebitis vos. Mundus autem gaudebit, vos autem contristabimini. Sed tristitia vestra vertetur in gaudium. Mulier cum parit tristitiam habet, quia venit hora ejus. Cum autem pepererit puerum, jam non meminit pressurae propter gaudium, quia natus est homo in mundum. Et vos igitur nunc quidem tristitiam habetis. Iterum autem videbo vos, et gaudebit cor vestrum. Et gaudium vestrum nemo tollet a vobis.

[Col. 0999A] Offert. Benedictus es Domine doce me justificationes tuas. Benedictus es Dne doce me justificationes tuas in labiis meis pronunciavi omnia judicia oris tui.

Secreta. Adesto Dne pro tua pietate supplicationibus nostris, et suscipe hostiam, quam tibi offerimus pro famulo tuo N jacente in grabatto praestans salutem non corporis, sed animae suae petente prs omps Dns indulgentiam ei omnium iniquitatum suarum propter immensam misericordiam tuam, et per intercessionem omnium Sanctorum tuorum, ut per hoc quod sustinet flagellum, a sanctis angelis tuis suscepta ejus anima pervenire mereatur ad [Col. 1000A] tuae gloriae regnum. Per. Infra act. Hanc igitur oblationem quam tibi offerimus pro famulo tuo N. quaesumus Dne ut placatus accipias, et des ei coeleste desiderium in exitu de corpore suo, et spiritum refrigerii. Per.

Com. Redime me Deus Israel. Ad complendum. Gratias agimus Dne multiplicibus largitatibus tuis, ex quibus animas in te sperantium sanare consuevisti. Nam confisi de tua pietate precamur, ut miserere digneris famulo tuo, ne praevaleat adversus eum adversarius in hora mortis illius de corpore, sed transitum mereatur ad vitam. Per.




[Col. 0999]
ORDO AD VISITANDUM INFIRMUM.
(Ex cod. Rhenang. saec. XI cir.)

[Col. 0999B] Cum ungendus est infirmus, tunc sacerdos indutus alba et stola, praecedit cum oleo infirmorum, aqua benedicta, cruce, et duobus candelabris, et conventus sequitur, psalmo Miserere imposito, dicendaque primo haec collecta a sacerdote. Omnipotens sempiterne Deus, qui per beatum apostolum tuum dixisti. Infirmatur quis in vobis, inducat presbyteros ecclesiae, et orent super eum, ungentes eum oleo in nomine Domini: et oratio fidei salvabit infirmum, et alleviabit eum Dominus, et si in peccatis sit, dimittuntur ei. Te suppliciter exoramus, ut hic famulus tuus per ministerium nostrae unctionis, et donum tuae sanctae pietatis, peccatorum suorum veniam consequi, et ad vitam aeternam pervenire [Col. 0999C] mereatur. Per.


Imponuntur VII. psalmi cum antiphonis istis:

Ant. Sana me Domine, quoniam conturbata sunt ossa mea, et anima mea turbata est valde: sed tu Domine convertere, et eripe animam meam. Psal. Domine ne in furore.

Ant. Erat quidam regulus, cujus filius infirmabatur Capharnaum: hic cum audisset, quia Iesus veniret in Galileam, rogabat eum, ut sanaret filius ejus. Ps. Beati, quorum.

Ant. Domine puer meus jacet paraliticus in domo, et male torquetur. Amen dico tibi, ego veniam, et curabo eum. Ps. Dne ne in furore.

Ant. Cor contritum, et humiliatum Deus ne despicias; sed propter magnam misericordiam tuam [Col. 0999D] miserere mei Deus. Ps. Miserere.

Ant. Domine descende, ut sanes filium meum, priusquam moriatur: Dicit ei Jesus: vade filius tuus vivit. Ps. Domine exaudi.

Ant. Domine non sum dignus, ut intres sub tectum meum, sed tantum dic verbo, et sanabitur puer meus. Ps. De profundis.

Ant. Cum sol autem occidisset, omnes qui habebant [Col. 1000B] infirmos variis languoribus ducebant illos ad Jesum et curabantur. Ps. Domine exaudi.

Interim sacerdos hoc modo facit unctionem: Pollici oleum illinit, et cum pollice signum imprimit super utrumque oculum ita dicendo, singulis autem vicibus repetendo: Per istam unctionem, et suam piissimam misericordiam indulgeat tibi Dominus (Jes. Christ.) quidquid peccasti (deliquisti) per visum, per auditum, per gustum, per odoratum, per tastum, per incessum (pedum), per ardorem libidinis.


Postea preces istae cum seq. collectis dicuntur:

Salvum (salvam) fac servum (ancillam) tuum (tuam)

Mitte ei Domine auxilium de sancto.

Nihil proficiat inimicus in eo (ea).

[Col. 1000C] Esto ei Domine turris fortitudinis.


Dominus vobiscum. Oremus.

Deus, qui famulo tuo ter quinos annos ad vitam donasti, ita et famulum tuum a lecto egritudinis tua potentia erigat ad salutem. Per.

Respice Domine famulum tuum infirmitate sui corporis laborantem, et animam refove, quam creasti; ut castigationibus emendatus continuo se sentiat tua medicina salvatum. Per Christum Dominum nostrum.

Deus qui facturae tuae pio semper dominaris affectu, inclina aurem tuam supplicationibus nostris, et famulum tuum ex adversa valetudine corporis laborantem placatus respice, et visita in salutari tuo, ac coelestis gratiae praesta medicinam. Per [Col. 1000D] Christum.

Deus qui humano generi, et salutis remedium, et vitae aeternae munera contulisti; conserva in famulo tuo tuarum dona virtutum: et concede, ut medelam tuam non solum in corpore, sed etiam in anima sentiat. Per.

Virtutum coelestium Deus, qui ab humanis corporibus omnem languorem, et omnem infirmitatem [Col. 1001A] praecepti tui potestate repellis, adesto propitius huic famulo tuo; ut fugatis infirmitatibus et viribus receptis, nomen sanctum tuum instaurata protinus sanitate benedicat. Per X.

Domine sancte Pater omnipotens aeterne Deus, qui fragilitatem conditionis nostrae infusa virtutis tuae dignatione confirmas, ut salutaribus remediis pietatis tuae corpora nostra et membra vegetentur super hunc famulum tuum, propitiatus intende: ut omni necessitate corporeae infirmitatis exclusa gratia in eo pristinae sanitatis perfecta reparetur. Per Dominum.

Exaudi, Domine, preces nostras, et tibi confitentis parce peccatis; ut quem conscientiae reatus accusat, indulgentia tuae miserationis absolvat. Per.

[Col. 1001B] Praeveniat hunc (hanc) famulum (famulam) tuum (tuam) quaesumus Domine misericordia tua: ut iniquitates ejus celeri indulgentia deleantur. Per.

Domine Deus noster, qui offensione nostra non vinceris, sed satisfactione placaris, respice quaesumus ad hunc famulum tuum, qui se tibi peccasse graviter confitetur, tuum esse ablutionem dare criminum, et veniam praestare peccantium, qui dixisti poenitentiam te malle peccatorum, quam mortem; concede ergo Domine hoc; ut tibi poenitentiae excubias celebret, et correctis actibus suis conferri sibi a te sempiterna gaudia gratuletur. Per.

Adesto Domine supplicationibus nostris, nec sit ab hoc famulo tuo N. clementiae tuae longinqua miseratio: sana vulnera, ejusque remitte peccata, ut [Col. 1001C] nullis iniquitatibus a te separatus tibi Domino semper valeat adhaerere. Per.

Adesto Domine supplicationibus nostris; et me qui etiam misericordia tua primus indigeo, clementer exaudi: ut quem non electione meriti sed dono tuae gratiae constituisti operis hujus ministrum; da fiduciam tui muneris exequendi, et ipse in nostro ministerio, quod tuae pietatis est, operare. Per.

Praesta quaesumus Domine huic famulo tuo N. dignum poenitentiae fructum, ut ecclesiae tuae sanctae, a cujus integritate deviarat peccando, admissorum reddatur innoxius veniam consequendo. Per.

Deus humani generis benignissime conditor et misericordissime reformator, qui hominem invidia diaboli ab aeternitate dejectum unici filii tui sanguine [Col. 1001D] redemisti; vivifica hunc famulum tuum, quem tibi nullatenus mori desideras; et qui non dereliquisti devium, assume correctum. Moveant pietatem tuam quaesumus Domine, hujus famuli tui lacrymosa suspiria. Tu ejus medere vulneribus; tu jacenti manum porrige salutarem, nec ecclesia tua aliqua sui corporis portione vastetur; ne grex tuus detrimentum sustineat, ne de familiae tuae damno inimicus exultet, nec renatum lavacro salutari mors [Col. 1002A] secunda possideat. Tibi ego Domine, supplices preces, tibi fletum cordis effundimus; tu parce confitenti, ut sic in hac mortalitate peccata sua te adjuvante defleat, qualiter in tremendi judicii die sententiam aeternae damnationis evadat, et nesciat, quod terret in tenebris, quod stridet in flammis; atque ab erroris via ad iter reversis justitiae nequaquam ultra vulneribus saucietur, sed integrum sit ei, atque perpetuum, et quod gratia tua contulit, et quod misericordia reformavit. Per eundem.

Deus infirmitatis humanae singularis praesidium, auxilii tui super infirmum nostrum ostende virtutem, ut ope misericordiae tuae adjutus ecclesiae tuae sanctae representari mereatur. Per.

Domine sancte Pater omnipotens aeterne Deus, [Col. 1002B] qui benedictionis tuae gratiam aegris infundendo corporibus facturam tuam multiplici pietate custodis, ad invocationem nominis tui benignus assiste, et hunc famulum tuum liberatum ab aegritudine et sanitati donatum dextera tua erigas, virtute confirmes, potestate tuearis, et ecclesiae tuae, sanctisque altaribus tuis cum omni desiderata prosperitate restituas. Per.

Deus misericors, Deus clemens, qui secundum multitudinem miserationum tuarum peccata poenitentium deles, et praeteritorum criminum culpas venia remissionis evacuas, respice super hunc famulum tuum, et remissionem sibi omnium peccatorum suorum tota cordis confessione poscentem deprecatus exaudi.

[Col. 1002C] Renova in eo piissime Pater, quidquid terrena fragilitate corruptum, vel quidquid diabolica fraude violatum est; et in unitate corporis ecclesiae tuae membrorum perfectam remissionem restitue. Miserere Domine gemituum, miserere lacrimarum, et non habentem fiduciam nisi in tua misericordia ad sacramentum reconciliationis admitte. Per.

Majestatem tuam Domine supplices deprecamur, ut huic famulo tuo squalore poenitentiae macerato miserationis tuae veniam largiri digneris: ut nuptiali veste recepta ad regalem mensam, unde ejectus fuerat, mereatur introire. Per.

Absolve Domine animam famuli (ae) tui (ae) per intercessionem beatissimae Dei genitricis Mariae, et [Col. 1002D] beati Petri, et omnium Sanctorum ab omni vinculo delictorum, antequam separetur a membrorum compagine terrenorum, et praesta ut cum coeperit a corpore separari, mereatur a beatissimis et benignissimis angelis suscipi, atque tuis piissimis conspectibus praesentari, et in sinum beatae requiei te donante deduci. Per.

Si exitus ejus tardior fuerit agenda est ipso domno Abbate vel Priore pronuntiante Letania hoc modo:




[Col. 1003]
ORDO DE SACRIS ORDINIBUS.

[Col. 1003A] Psalmista, id est cantor, posteaquam ab archidiacono instructus fuerit, potest absque scientia Epi, sola jussione presbiteri officium suscipere. Vide, ut quod ore cantas, corde credas, et quod corde credis, operibus probes.

Ostiarius cum ordinatur, postquam ab archidiacono instructus fuerit, qualiter in domo Dei debeat conversari, ad suggestionem archidiaconi tradet ei episcopus claves ecclesiae de altare dicens: Sic age quasi redditurus sis Deo rationem pro his rebus quaeque istis clavibus recluduntur. Et tradet ei diaconus ostium ecclesiae.



PRAEFATIO OSTIARII.

Deum Patrem omnipotentem suppliciter deprecamur, ut hunc famulum tuum nomine ill. benedicere [Col. 1003B] dignetur, quem in officium Ostiarii eligere dignatus es, ut sit ei fidelissima cura in diebus ac noctibus ad distinctionem horarum certarum ad invocandum nomen Dni, per.



BENEDICTIO EJUSDEM.

Dne sancte Pater omnipotens aeterne Deus, benedicere digneris hunc famulum tuum ill. ostiarium, ut inter janitores ecclesiae paret obsequia, et electos tuos partem tuam mereantur habere mercedis per.



ORDINATIO LECTORIS.

Lector cum ordinatur, facit de illo verbum Episcopus ad plebem, judicans ejus fidem ac vitam, atque ingenium. Post haec expectante plebe, tradet ei codicem, de quo lecturus est dicens ad eum: Accipe [Col. 1003C] et esto verbi Dei relator, habiturus, si fideliter et utiliter impleveris officium, partem cum his, qui verbum Dei ministraverint; eligunt te fratres tui, ut sis lector in domo Dei tui, et agnoscas officium tuum, ut impleas illud; potens est enim Deus tuus, ut augeat tibi gratiam, quod ipse praestare dignetur, qui regnat cum Patre in unitate Spiritus sancti, per omnia saecula saeculorum, amen.

Quae hic loci in codice Turicensi ob folium excisum desiderantur, integra damus ex Einsidlensi, saec. X circ.



ORDINATIO EXORCISTAE.

Domine sancte Pater . . Exorcista cum ordinatur, accipiet de manu episcopi libellum, in quo scripti sunt exorcismi dicente sibi episcopo. Accipe et commenda [Col. 1003D] memoriae, et habeto potestatem inponendi manum super energuminum sive baptizatum sive caticuminum.



PRAEFAT. EXORC.

Deum Patrem omnipotentem. Bened. Exorcis. Domine sancte Pater omnipotens aeterne Deus.



ORDINATIO ACOLITI.

Acolitus cum ordinatur primum ab episcopo doceatur [Col. 1004A] qualiter in officium ejus agere debeat. Sed ab archidiacono accipiat cereoferarium cum cereo, ut sciat se accendenda ecclesiae luminaria mancipare. accipiat et orciolum vacuum ad suggerendum vinum in choristia corporis. Domine sancte Pater.



ITEM ORDO QUALITER IN ROMANA SEDIS APOSTOLICAE PRESBYTERI DIACONI ET SUBDIACONI ELIGENDI SUNT.

Mensis primi quarti septimi et decimi sabbatorum die in XII. lect. ad sanctum Petrum ubi missa celebratur. postquam autem ad introitum dixerint data oratione adnuntiat Pontifex in populo dicens. Auxiliante Domino Deo et Salvatore nostro Jesu Christo. Iterum dicit auxiliante Dno et Salvatore nostro Jesu Christo. Elegimus in ordine diaconi sive presbyteri. [Col. 1004B] ill. subdiaconum de titulo illo. si quis autem habet aliquid contra hos viros pro Domino et propter Dominum cum fiducia exeat, dicat. Verumtamen memor sit communioni suae, et post modicum intervallum mox incipiunt omnes Kirie eleison cum laetania. Hac expleta ascendunt ipsi electi ad sedem pontificis. et benedicit eos a quo vocati sunt et descendunt stant in ordine suo benedic. pcepta.



CAPITULA SANCTI GREGORII PAPAE.

Sicut qui invitatus renuit quesitus refugit sacris est altaribus removendus; sic qui ultro ambit vel importunus se ingerit, est procul dubio repellendus; nam qui nititur ad altiora conscendere, quid agit, nisi ut crescendo decrescat, cur non perpenditur [Col. 1004C] quia benedictio illi in maledictum convertitur, quia ad hoc, ut fiat haereticus, promovetur. Paulus apostolus praecepit Timotheo, Manus cito nemini inposueris, neque communicaveris peccatis alienis; quid est, cito nemini manum inposueris, nisi ante aetatem maturitatis? ante tempus examinis? ante meritum laboris? ante experientiam disciplinae? sicut boni operis confortat fructus, qui rectum scrutatur in eligendo sacerdote judicium, ita gravi semetipsum efficit damnum, qui in suae dignitatis collegium sublimat indignum.



ORDINATIO SUBDIACONI.

Subdiaconus cum ordinatur, quia manus inpositionem non accipit, patenam de manu Episcopi accipiat [Col. 1004D] vacuam et calicem vacuum; de manu vero Archidiaconi accipiat orciolum cum aquamanile ac manutergio



PRAEFATIO SUBDIACONI.

Oremus Deum ac Dominum nostrum Jesum Christum, ut servum suum ill. quem ad suum diaconatus officium evocare dignatus est, infundat benedictionem et gratiam suam, ut in conspectu suo fideliter [Col. 1005A] serviens, praedestinata sanctis proemia consequatur, per.



BENEDICTIO SUBDIACONI.

Dne sancte Pater omnipotens aeterne Deus, benedicere digneris hunc famulum tuum ill. quem ad subdiaconatus officium ellegere dignatus es, uti eum sacrario tuo sancto strenuum sollicitumque coelesti militiae instituas, et sanctis altaribus fideliter subministrent, et requiescant super eum spiritus sapientiae et intellectus, spiritus consilii et fortitudinis, spiritus scientiae et pietatis; reple eum spiritu timoris tui, ut eum ministerio divine confirmes, ut obediens facto, atque dicto parens, tuam gratiam consequatur, per.



ORDINATIO DIACONI.

[Col. 1005B] Diaconus cum ordinatur, solus Episcopus, qui eum benedicit, manum super caput illius ponat; quia non ad sacerdotium, sed ad ministerium consecratur.



BENEDICTIO EJUSDEM.

Oremus dilectissimi Deum patrem omnipotentem super hunc famulum tuum ill. quem in sacro ordine dignatus es assumere, benedictionis suae gratiam clementer effundat, eique donum consecrationis indulgeat, per quod eum ad proemia aeterna perducat.


Alia.

Exaudi Dne preces nostras, et super hunc famulum tuum ill. spiritum tuae benedictionis emitte, ut [Col. 1005C] coelesti munere ditatus et tuae gratiae possit majestatem adquirere, et bene vivendi aliis exemplum praebere.



CONSECRATIO.

Adesto quaesumus omnipotens Deus, honorum dator, ordinumque distributor, et officiorum dispositor, qui in te manens innovas omnia, et cuncta disponis; per verbum et virtutem sapientiamque tuam Jesum Christum filium tuum Dnm nostrum sempiterna providentia praeparas, et singulis quibusque temporibus aptanda dispensas; cujus corpus ecclesiam tuam coelestium gratiarum varietate distinctam, suorumque connexam distinctione membrorum, per legem mirabilem totius conpaginis unitam, in augmentum templi tui crescere, dilatarique [Col. 1005D] largiris sacri muneris virtutem, trinis gradibus ministrorum nomini tuo militare constituens, electis ab initio Levi filiis, qui mysticis operationibus domus tuae fidelibus excubis permanentes haereditatem benedictionis aeternae sorte perpetua possiderent; super hunc quoque famulum tuum ill. quaesumus Dne placatus intende, quem tuis sacris serviturum in officium Diaconatus suppliciter dedicamus, et nos quidem tamquam homines divini sensus et summae rationis ignari hujus vitam, quantum possumus, aestimamus. Te autem Dne ea, quae nobis sunt ignota, non transeunt, te occulta non fallunt; Tu cognitor es secretorum, tu scrutator es cordium, tu eorum, ejus, vitam coelesti poteris examinare judicio, quo [Col. 1006A] semper praevales et admissa purgare, et ea quae sunt agenda concedere.

Emitte in eum Dne quaesumus Spiritum sanctum, quod in opus ministerii fideliter exequendi septiformis gratiae munere roborentur, habundet in eum totius forma virtutis, auctoritas, modestia, pudor constans, innocentiae puritas, et spiritalis observatio disciplinae, in moribus eorum, ejus, praecepta tua fulgeant, ut suae castitatis exemplo inmitationem sanctae plebis adquirant, et bonum conscientiae testimonium proferentes, firmus et stabilis perseveret, dignisque successibus de inferiori gradu per gratiam tuam capere potiora mereatur, per.



ORDINATIO PRESBYTERI.

Presbiter cum ordinatur, Episcopo eum benedicente, [Col. 1006B] et manum super caput ejus tenente, etiam omnes presbiteri, qui praesentes manus suas juxta manus Episcopi super caput illius teneant.



BENEDICTIO PRESBYTERORUM.

Oremus dilectissimi Deum Patrem omnipotentem, ut super hunc famulum suum ill. quem ad presbiterii munus elegit, coelestia dona multiplicet, et qui ejus dignationem suscipiunt, et ejus exequantur auxilio, per.


Sequitur oratio.

Exaudi nos Dne Deus noster, et super hunc famulum tuum benedictionem sancti Spiritus, et gratiae sacerdotalis effunde virtutem, ut quem tuae pietatis aspectibus offerimus consecrandum, perpetuam muneris largitatem consequaris, per.



CONSECRATIO.
[Col. 1006C]

Domine sancte Pater omnipotens aeterne Deus, honorum auctor et distributor omnium dignitatum, per quem proficiunt universa; per quem cuncta firmantur, amplificatis semper in melius naturae rationalis incrementis per ordinem congrua ratione dispositum; unde et sacerdotales gradus, atque officia levitarum Sacramentis misticis instituta creverunt; ut cum pontifices summos regendis populis praefecisse ad eorum societatis et operis adjumentum sequentis ordinis viros et secundae dignitatis elegeris; sic in heremo per septuaginta virorum prudentium mentem Moysi spiritum propagasti, quibus ille adjutoribus usus in populo innumeras multitudines facile gubernavit. Sic in Eleazaro et in Ithamaro paternae [Col. 1006D] beatitudinis habundantiam transfudisti, ut ad hostias salutares et frequentiores officiis Sacramenta ministerium sufficeret Sacerdotum; haec providentia Dne Apostolis filii tui doctores fidei presbiterii comites addidisti, quibus illi orbem totum secundis praedicatoribus inpleverunt; quapropter infirmitati quoque nostrae Dne quaesumus haec adjumenta largire, qui quanto magis fragiliores sumus, tanto his pluribus indigemus. Da quaesumus omnipotens Pater in hunc famulum tuum presbiterii dignitatem, innova in visceribus ejus Spiritum sanctitatis, acceptum a te Deus secundum meriti munus obtineant, censuramque morum exemplo suae conversationis insinuent, sint probi cooperatores ordinis nostri, eluceat [Col. 1007A] in eum totius forma justitiae, ut bonam rationem dispensationis sibi credituri aeterna beatitudinis praemia consequatur, per.



PRESBYTERORUM CONSECRATIO MANUUM.

Consecrare et sanctificare digneris Dne manus istas per istam hunctionem et nostram benedictionem, ut quaecunque consecraverint consecrentur. Caetera desunt, quae, uti in cod. Einsidl. habentur, hic addimus.



ORDINATIO EPISCOPI.

Episcopus cum ordinatur, duo episcopi teneant et ponant evangeliorum librum super cervicem ejus, et unus fundat benedictionem. Reliqui omnes Episcopi qui adsunt manibus suis caput ejus tangant.



BENEDICTIO EPISCOPORUM.

[Col. 1007B] Adesto Domine. Sequitur. Propitiare Domine. Consecratio. Deus bonorum omnium. Oratio ad missam. Deus bonorum omnium. Super oblata. Haec hostia. Infra accione. Hanc igitur oblationem. Ad Communionem. Haec nos communio. finit.


(Ex Cod. Vind. Th. 149. saec. IX. olim Augiensis monast. [(148) 1Kb] .)



BENEDICTIO EPISCOPORUM.

Adesto supplicationibus nostris omnipotens Deus, et quod humilitatis nostrae gerendum est ministerio tuae virtutis impleatur effectu. Per Dom.

Alia. Propitiare Dne supplicationibus nostris. et inclinato super hunc famulum tuum cornu gratiae sacerdotalis benedictionis tuae in eo effunde virtutem. Per Dom.



CONSECRATIO.
[Col. 1007C]

Deus honorum omnium, Deus omnium dignitatum, quae gloriae tuae sacratis famulantur ordinibus. Deus qui Moysen famulum tuum secreti familiaris afflatu inter cetera coelestis documenta culturae de habitu quoque indumenti sacerdotalis instituens electum Aaron mystico amictu vestiri inter sacra jussisti, ut intelligentiae sensum de exemplis piorum caperet secutura posteritas, ne eruditio doctrinae tuae ulli deesset aetati. Cum et apud veteres reverentiam ipsa significationum species optineret et apud nos certiora essent experimenta rerum quam enigmata figurarum. Illius namque sacerdotii anterioris habitus nostrae mentis ornatus est. Et pontificalem gloriam non jam nobis honor commendat vestium, sed [Col. 1007D] splendor animarum. Quia et illa, quae tunc carnalibus blandiebantur optutibus. ea potius quae in ipsis erant intelligenda poscebant. Et idcirco huic famulo tuo, quem ad summi sacerdotii ministerium elegisti, hanc quaesumus Domine gratiam largiaris, ut quicquid [Col. 1008A] illa velamina in fulgore auri, in nitore gemmarum, in multis modis operis varietate signabant, hoc in ejus moribus actibusque clarescat. Comple in sacerdote tuo mysterii tui summam et ornamentis totius glorificationis instructum coelestis unguenti flore sanctifica. Hoc Domine copiose in ejus caput influat, hoc in oris subjecta decurrat, hoc in totius corporis extrema discendat. Ut tui Spiritus virtus et interiora ejus repleat et exteriora circumtegat. Abundet in eo constantia fidei, puritas dilectionis, sinceritas pacis. Tribuas ei cathedram episcopalem ad regendam ecclesiam tuam et plebem universam. Sis ei auctoritas, sis ei firmitas, sis potestas, multiplices super eum benedictionem et gratiam tuam, ut ad exorandam misericordiam tuam tuo munere semper idoneus [Col. 1008B] tua gratia possit esse devotus. Per Dom.



SUPER OBLATA.

Haec hostia Domine quaesumus emundet nostra delicta, et sacrificium celebrandum subditorum tibi corpora mentesque sanctificet. Per D

Hanc igitur oblationem servitutis nostrae, sed et cunctae familiae tuae quam tibi offerimus etiam pro famulo tuo ill. quem ad episcopatus ordinem promovere dignatus es, quaesumus Dne, ut placatus accipias, et propitius in eo tua dona custodias, ut quod divino munere consecutus est. Divinis effectibus exsequatur, diesque etc.



AD C.

Haec nos Communio Domine purget a crimine, et [Col. 1008C] coelestibus remediis faciat esse consortes. Per Dnum. [(149) 1Kb]



AD ORDINANDUM PRESBYTERUM.

Oratio. Oremus dilectissimi Deum Patrem omnipotentem, ut super hunc famulum suum, quem ad presbyterii munus elegit, coelestia dona multiplicet. Per Dom.

Alia. Exaudi nos quaesumus Domine Deus noster, et. etc.



CONSECRATIO.

Domine sancte Pater omnipotens aeterne Deus, bonorum auctor, etc.



AD ORDINANDUM DIACONUM.

Oremus dilectissimi Deum Patrem omnipotentem, [Col. 1008D] etc.

Alia. Exaudi Domine preces nostras, et super hunc famulum tuum, etc.



CONSECRATIO.

Adesto quaesumus omnipotens Deus honorum dator Ordinum.


[Col. 1009A] Orationes istae dicendae sunt a domno papa super archiepiscopum ante pallium.


(Ex ms. Vindob. theol. 277, saec. XII, vel XIII.)

Domine Deus omnipotens Pater, qui non propriis suffragantibus meritis, sed sola ineffabili gratiae tuae largitate istum famulum tuum N. populo tuo praeesse jussisti; tribue ei per gratiam Spiritus sancti tui digne tibi persolvere ministerium sacerdotalis officii, et ecclesiasticis convenienter servire ministeriis, plebemque commissam ad gloriam tui nominis te in omnibus protegente gubernare concede. Per ejusdem.

Alia. Deus innocentiae restitutor et amator, dirige hunc famulum tuum N. Spiritus tui fervore, ut in fide inveniatur stabilis, et in operibus tuis efficax, [Col. 1009B] illumina eum lumine sapientiae, munda eum et sanctifica, da ei consilium rectum, doctrinam sanctam, ut qui eum inter summos sacerdotes voluisti numerare, concede, ut, quod humano ore eum voluisti vocari, hoc in conspectu tuo per gratiam tuae pietatis possit fieri, ut cum electis tuis aeternae vitae beatitudinem percipere mereatur. Per.


Dato pallio dicitur oratio.

Domine sancte Pater omnipotens aeterne Deus regum et Dominus dominantium, clementiam tuam humiliter exoramus, nec non et unigeniti Filii tui Dni nri Jhu Xpi, qui omnes aeterno pontificatu supereminens, solus sine macula sacerdotale ministerium implevit, simulque sancti Spiritus, cujus septiformis gratia coelesti virtute cuncta sanctificat, ut [Col. 1009C] hunc famulum tuum N. divinae providentiae gratia largiente a minoribus usque ad majora per gradus ascendentem supernae pietatis tuo gremio gratanter suscipias, et quia nobis indignis, quos sedis apostolicae summaeque ministros servitutis, non exigentibus meritis, sed dono clementiae tuae constituisti, salutaribus indumentis ad sacri altaris officium foras vestitus in praesenti apparet, ab omnibus criminum contagiis castigatus, perpetuo Spiritus tui sanctificatione intus impleri mereatur, vivisque fontis fluentis irrigatum virtutum fructibus crescere, et coram omnibus clarescere concedas, ut ejus vita aliis possit exempla praebere. Sit ei honor pallii ornamentum animae, et unde advenit fastigium visibile, inde florescat amor invisibilis, tua divina [Col. 1009D] potentia eum corroboret, tui Filii virtus viscera ejus foecundet, tui Spiritus gratia interiora ejus impleat: per te firmitatem fidei catholicae non solum sibimet servandi, sed etiam alios docendi causa conservet: per te cathedrae episcopalis ecclesiae scutum non solum [Col. 1010A] a spiritualibus, sed etiam a corporalibus nujus saeculi adversitatibus habere mereatur: per te apostolicae dignitatis in coelis et in terris, solvendi et ligandi non solum corpora, sed et animas divina Deitatis gratia dominicum suscipiat, ut ita dignis successibus devote degens ad destinata sanctis praemia perveniens, aeternam accipiat beatitudinem. Per [(150) 26Kb] .



GREGORIUS VICTORI EPISCOPO. (Ex ms. Vindob. theol. 277, saec XII vel XIII.)

Quisquis metropolitanorum, quod minime credimus, sine pallio aliquem ordinare praesumpserit, et ordinatur, et qui ordinatur, et cooperatores irrecuperabiliter ab omni ordine deponantur. Oremus dilectissimi fratres, ut Deus et Dns nr Jhs Xps nos et electum [Col. 1010B] nostrum gratia Spiritus sancti illustrare dignetur. Per. in unitate ejusdem. Deinde dicatur iste versiculus. Et exaltent eum in ecclesia plebis. Et in cathedra seniorum laudent eum. Post mittatur in cathedram, et dicatur haec oratio. Omnipotens Pater sancte Deus aeterne, tu hominem dignatus es in coelestibus sedibus ordinare, ut ait Psalmista. Domine in aeternum permanet Verbum tuum in coelo, angelos et archangelos suo tibi ordine mancipari voluisti, in Veteris Testamenti privilegio Moysen et Aaron et Samuelem inter eos in sacerdotibus suis, qui invocant nomen ejus praedestinati, patriarchas et prophetas perungi ordinasti, in novo per Filium tuum Jesum Christum apostolos sanctos nobis omnibus tuis servis ad solatium elegisti, primum Petrum apostolum in cathedram [Col. 1010C] honoris enumerasti, et in numerum sanctorum omnium apostolorum evocasti, ut Spiritus sanctus ait per Prophetam: In cathedra seniorum laudet eum. In illis temporibus divino nutu de aliis similibus his similia contigerunt. Et tu Domine pro tua immensa misericordia in nostris temporibus da similem gratiam fratri nostro N. adinstar sanctorum apostolorum tuorum sedentium in cathedra honoris et dignitatis, ut in conspectu majestatis tuae dignus honore appareat, et in ipso honore omnibus sibi subjectis, omnigenarum exempla virtutum dictis et factis omni humilitate praebendo mereatur, ut post hanc vitam inter angelicos choros aeternarum sedium solio sublimetur. Per eumdem.


[Col. 1010D] Pontificale ms. biblioth. San-Blas. saec. XIV. Ad faciendum ordines sacros statutis temporibus ritum similiter a psalmista orditur secus ac Pontificale Romanum, a quo etiam passim differt. Ita vero incipit:

Ad celebrandum sacros ordines episcopus indutus plenis pontificalibus ut supra notatum est, cum debito [Col. 1011A] ordine ministrorum missam dicturus ad altare procedat et dicta prima collecta, vocentur ordinandi, et sedens super sedem suam legat vel per alium legi faciat prohibicionem istam.

Auctoritate Dni nri Jesu Christi et Ecclesie omnibus vobis sub excommunicacionis pena firmiter precipimus et mandamus, ut nulli servi dominorum nisi manumissi sint, nulli clerici alterius dyocesis absque licencia seu litteris dimissiorialibus sui episcopi, nulli excommunicati, nulli illegitime nati, nisi cum eis sufficienter fuerit dispensatum, nulli furtive aut in membris suis enormiter viciati, nisi ex certa sciencia examinatorum probati sint, et admissi, nulli ordines minores cum aliquo ordine sacro, aut etiam sacrum cum sacro simul recipiendo, nulli etatem [Col. 1011B] sufficientem non habentes, nulli per saltum et nulli, qui prophanaverunt contra mandata apostolica, nisi cum eis sufficienter fuerit dispensatum, aut quibus alias canonicum obstat impedimentum, hic expressum vel non expressum, presumant accedere, nec ad hos sacros ordines accedant. Si secus attemptatum fuerit a quoquam irritum cernimus et inane, et penam supradictam excommunicacionis se noverit incurrisse.

Lecta prohibicione ista, archidiaconus vel alter, cui episcopus injunxerit ad faciendum, per modum lectionis dicat. Postulat sancta mater Ecclesia reverende pater hos viros ordinibus aptos a vestra paternitate consecrari. Episcopus dicat: Vide, ut natura, sciencia et moribus tales per te introducantur, immo per [Col. 1011C] nos tales in domo Dni ordinentur persone per quas dyabolus procul pellatur, et clerus Deo multiplicetur. Item clericus: Quantum ad humanum spectat examen, natura, sciencia et moribus digni habentur, et probi cooperatores in his Deo volente effici possunt. Episc.: Auxiliante Dno Deo et Salvatore nostro Jesu Christo eligimus hos viros consecrandos: siquis autem habet aliquid contra illos, pro Deo et propter Deum cum fiducia exeat et dicat. Verumtamen memor sit condicionis sue. Post hec episcopus procumbat super sedem suam flexis genibus, et cantetur a duobus clericis letania prout supra notatum est, in qua loco suo surgat, et conversus ad ordinandos dicat. Ut istos ordinandos bene+dicere sancti+ficare et conse+crare digneris. Te rogamus audi nos. Ter [Col. 1011D] episc. istud repetat. Et postea ab illis clericis compleatur letania. Ut pontificem nrm in sancta religione conservare digneris. Te rogamus audi nos.

Item episcopus reponat se super sedem suam usque ad finem letanie. Qua finita sedeat super sedem suam, et ordinandis tradat antiphonarium dicens: Videte, ut quod ore cantatis, corde credatis, et quod corde creditis, operibus comprobetis. Quo dicto, surgat et dicat super eos orationem. Stando sine mitra.


Dnus vobiscum.

Oremus dilectissimi fratres Dnm nrm Jesum Christum pro his famulis suis, qui ad deponendas comas capitum suorum pro ejus amore festinant, ut donet eis Spiritum sanctum, qui habitum religionis in eis [Col. 1012A] perpetuum conservet, et a mundi impedimento atque a seculari desiderio corda eorum defendat, ut sicut immutantur vultibus, ita manus dextera Dei eis virtutum tribuat incrementa, et ab omni cecitate spiritali vel humana oculos eorum aperiat, et lumen eis eterne gracie concedat. Qui vivit et regnat Deus per omnia secula seculorum. Clerus. Amen. Episc. Oremus. Dyaconus. Flectamus genua. Levate. Episc. orationem dicat: Tradat superpelicium: Adesto Domine supplicationibus nostris, et hos famulos tuos bene+dicere dignare, quibus in tuo nomine habitum religionis imponimus, ut te auxiliante devoti in ecclesia tua persistere et vitam percipere mereantur eternam. p. Dnm. Episc. sedeat et dicat: Tu es Dne, qui restitues hereditatem meam [Col. 1012B] mihi, etc.



ORATIO AD SPONSAS BENEDICENDAS. (Ex cod. Bibl. Caes. th. 149, saec. IX, olim Augiensis monasterii.)

Exaudi nos omnipotens et misericors Deus, ut quod nostro ministratur officio, tua benedictione potius impleatur. Per.

Secreta. Suscipe quaesumus Domine pro sacra connubii lege munus oblatum, et cujus largitor es operis, esto dispositor. Per.

Praefatio. VD. et justum est aequum et salutare. Qui foedera nuptiarum blando concordiae jugo et insolubili pacis vinculo nexuisti, ut adoptionem filiorum sanctorum connubiorum fecunditas pudica servaretur. Tua enim Domine providentia tua gratia [Col. 1012C] utrumque dispensat, ut quod generatio mundi edidit ad ornatum, regeneratio ad ecclesiae perducat augmentum. Et ideo cum angelis et archangelis. Hanc igitur oblationem famulorum tuorum quam tibi offerunt pro famula tua ill. quam perducere dignatus es ad statum mensurae et ad diem nuptiarum pro qua majestati suae supplices fundimus preces, ut eam propitius cum viro suo copulare digneris. Quaesumus Domine ut placatus accipias. Antequam dicatur Pax Domini, dicit orationem.

Propitiare Domine supplicationibus nostris, et institutis tuis quibus propagationem humani generis ordinasti, benignus adsiste, ut quod te auctore jungitur, te auxiliante servetur. Per D.

Benedictio. Deus qui potestate virtutis tuae de nihilo [Col. 1012D] cuncta fecisti: qui dispositis universitatis exordiis hominem ad imaginem Dei facto ideo inseparabile mulieris adjutorium condidisti, ut femineo corpori de virili dares carne principium, docens quod ex uno placuisset institui, nunquam liceret disjungi. Deus qui tam excellenti mysterio conjugalem copulam consecrasti, ut Christi et Ecclesiae sacramentum praesignares in foedere nuptiarum. Deus per quem mulier jungitur viro et societas principaliter ordinata ea benedictione donatur, quae sola nec per originalis peccati poenam, nec per diluvii est ablata sententiam. Respice propitius super hanc famulam tuam, quae, maritali jungenda consortio, tua expetit protectione muniri. Sit in ea jugum dilectionis et [Col. 1013A] pacis. Fidelis et casta nubat in Christo, imitatusque Sanctorum permaneat feminarum. Sit amabilis ut Rachel viro, sapiens ut Rebecca, longaeva et fidelis ut Sara. Nihil in ea ex actibus suis ille auctor praevaricationis usurpet. Nexa fidei mandati permaneat uni toro juncta, contactus inlicitos fugiat; muniat infirmitatem suam robore disciplinae. Sit verecunda, gravis, pudore venerabilis, doctrinis coelestibus erudita. Sit fecunda in sobole, sit probata et innocens, et ad beatorum requiem, et ad coelesti regna perveniant, et videant filios filiorum suorum usque in tertiam et quartam progeniem, et ad optatam perveniant senectutem. Per. Pax Domini sit semper vobiscum. Ad Com. Quaesumus omnipotens Deus, instituta providentiae tuae pio amore comitare, ut [Col. 1013B] quos legitima societate connectis, longaeva pace custodias. Per [(151) 1Kb] .



ORATIO AD VISITANDUM INFIRMUM. (Ex cod. Vindob. theol. 149, saec. IX, Sacramentar. Augiensi.)

Deus qui famulo tuo Ezechiae, etc. Alia. Respice Dne famulum tuum, etc.



ORATIO SUPER POENITENTEM.

Da nobis Domine, ut sicut publicani precibus et confessione placatus es, ita et huic famulo tuo ill. placare, et precibus ejus benignus aspira, ut in confessione flebili permanens, et petitione perpetuam elementiam tuam celeriter exoret, sanctisque altaribus et Sacramentis restitutus, rursus coelesti gloriae mancipetur. Per.



ORATIO AD AGAPE PAUPERUM.
[Col. 1013C]

Da Domine famulo tuo ill. sperata suffragia obtinere, ut qui tuos pauperes vel tuas ecclesias memoratur, Sanctorum omnium simul, et beati martyris tui Laurentii mereatur consortia, cujus nunc est exempla secutus. Per dnm.



ORATIO AD CAPILLATURAM.

Omnipotens sempiterne Deus respice propitius super hunc famulum tuum ill. quem ad novam tondendi gratiam vocare dignatus es, tribuens ei remissionem omnium peccatorum, atque coelestium donorum consortium esse percepturum. Per.



ORATIO AD CLERICUM FACIENDUM.

Praesta quaesumus omnipotens Deus, et huic famulo tuo ill. qui ad deponendam comam capitis sui [Col. 1013D] propter amorem Christi filii tui festinat, da Spiritum sanctum, qui habitum religionis in eo perpetuo custodiat, et a mundi impedimentis vel saeculari desiderio cor ejus defendat, ut sicut immutatur in vultu, ita manus dexterae tuae in eum virtutis perfectionem tribuat, ut ab omni caecitate humana oculos [Col. 1014A] ejus aperiat, et lumen aeternitatis gratiae concedat. Per.



ORATIO AD BARBAS TONDENDAS [(152) 1Kb] .

Deus cujus spiritu creatura omnis inerementi adulta congaudet, exaudi preces nostras super hunc famulum tuum ill. juvenilis aetatis decore laetantem, et primis auspiciis ad tondendum; exaudi Domine, ut in omnibus protectionis tuae munitus auxilio coelestem benedictionem accipiat, et praesentis vitae praesidiis gaudeat et aeternae. Per.



ORATIO AD DIACONAM FACIENDAM.

Exaudi Domine preces nostras et super hanc famulam tuam ill. spiritum tuae benedictionis emitte, munere ditata, et tuae gratiam possit majestatis adquirere, et bene vivendi aliis exemplum praebere. [Col. 1014B] Per dnm.



ORATIO AD ANCILLAS DEI VELANDAS.

Famulas tuas Domine tuae custodia muniat pietatis, ut virginitatis sanctae propositum, quod te inspirante susceperunt te protegente in laesum custodiant. Per.



ORATIO AD ABBATEM FACIENDUM VEL ABBATISSAM.

Concede quaesumus omnipotens Deus et famulum tuum ill. vel illam, quem ad regimen animarum elegimus gratiae tuae dono prosequere, ut te largiente cum ipsa tibi nostra electione placeamus. Per.



ORATIO TEMPORE BELLI.

Omnipotens et misericors Deus, a bellorum nos quaesumus turbine fac quietos: quia bona nobis [Col. 1014C] cuncta praestabis, si pacem dederis et mentis et corporis. Per Dnm.

Alia. Omnipotens Deus Romani nominis inimicos virtute quaesumus tuae comprime majestatis, ut populus tuus, et fidei integritate laetetur, et temporum tranquillitate semper exultet. Per.



ORATIO PRO HIS QUI ITER AGUNT.

Exaudi nos Domine et iter famuli tui ill. inter vitae hujus pericula tuo semper protegatur auxilio. Per.



ORATIO PRO PLUVIA POSTULANDA.

Terram tuam Domine quam videmus nostris iniquitatibus tabescentem coelestibus aquis infunde, atque irriga beneficiis gratiae sempiternae. Per.

Alia. Da nobis Domine, quaesumus pluviam salutarem, [Col. 1014D] et aridam terrae faciem fluentibus coelestibus dignanter infunde. Per Dnm nrm.

Alia. Omnipotens sempiterne Deus, qui salvas omnes et neminem vis perire, aperi fontem benignitatis tuae, et terram aridam aquis fluentibus coelestibus dignantur infunde. Per Dnm.



ORATIO QUANDO MULTUM PLUIT.
[Col. 1015A]

Domine Deus, qui in mysterio aquarum salutis tuae nobis Sacramenta sanxisti, exaudi orationem populi tui, et jube terrores inundantium cessare pluviarum, flagellumque hujus elementi ad effectum tui converte mysterii, ut qui se regenerantibus aquis gaudent renatos, gaudeant his castigantibus esse correctos. Per.

Alia. Quaesumus omnipotens Deus clementiam tuam, ut inundantiam cohaerceas imbrium, et hilaritatem tui vultus nobis impertiri digneris. Per.



ORATIO IN AREA.

Multiplica Domine hanc aream frumenti tui dona repleta (sic) et sicut fidelibus tuis tricesimum atque sexagesimum vel centesimum fructum donare consuevisti, [Col. 1015B] ita et famulo tuo ill. praesentis temporis uberius tua dona concede. Per Dnm.



ORATIO PRO PESTE ANIMALIUM.

Deus qui laboribus hominum etiam deminutis animalibus solatia subrogasti, supplices te rogamus, ut sine quibus non habetur [(153) 1Kb] humana conditio, nostris facias usibus non perire. Per.



ORATIO DE MORTALITATE.

Deus qui non mortem sed poenitentiam desideras peccatorum, populum tuum quaesumus ad te converte [(154) 1Kb] propitius, ut dum tibi devotus extiterit, iracundiae tuae ab eo flagella amoveas. Per. Alia. Populum tuum quaesumus omnipotens Deus ab ira [Col. 1015C] tua ad te confugientem paterna recipe pietate, ut qui tuae majestatis flagella formidant, de tua mereantur venia laetari. Per Dnm.



ORATIO QUANDO LEVANTUR RELIQUIAE. (Ex eodem codice.)

Aufer a nobis quaesumus Domine iniquitates nostras, [Col. 1016A] ut ad Sancta sanctorum puris mereamur mentibus introire. Per Dom.



ORATIO IN DEDICATIONE ECCLESIAE [(155) 1Kb] .

Domum tuam quaesumus Domine clementer ingredere, et in tuorum tibi corde fidelium perpetuam constitue mansionem, ut cujus aedificatione subsistit, hujus fiat habitatione praeclara. Per.



ORATIO POST VELATUM ALTARE.

Descendat quaesumus Domine Deus noster Spiritus sanctus tuus super hoc altare, qui et populi tui dona sanctificet, et sumentium corda dignanter emundet. Per.



AD MISSAS.

Deus qui invisibiliter omnia contines, etc. ut in missali Rom.

[Col. 1016B] Alia. Deus qui sacrandorum tibi auctor es munerum. Alia. Deus qui ex omni coaptatione.

Secreta. Omnipotens sempiterne Deus, altare nomini tuo dicatum, etc.

Praefatio. VD. et justum est aequum et salutare, nos tibi semper et ubique gratias agere. Dne sce Pater omnipotens aeterne Deus per Christum Dominum nostrum. Per quem te supplices deprecamur, ut altare hoc sanctis usibus praeparatum coelesti dedicatione sanctifices, ut sicut Melchisedec sacerdotis praecipui oblationem dignatione mirabili suscepisti, ita inposita novo huic altari munera semper accepta ferre digneris; ut populus, qui in hanc ecclesiae [Col. 1016C] domum sanctam convenit, per haec libamina coelesti sanctificatione salvatus, animarum quoque suarum salutem perpetuam consequantur. Ad Com. Quaesumus Domine, ut hoc in loco, quem nomini tuo, etc.




[Col. 1015]
ORDO QUOMODO ECCLESIA DEBEAT DEDICARI.
(Ex cod. Turicensi saec. IX. circ.)

[Col. 1015D] Primitus enim, antequam Pontifex introeat in ecclesiam, inluminantur XII. candelae per circuitum ecclesiae, et induunt se vestimentis sacris, et cum venerint ad hostium ecclesiae percutiens terram super liminare de cambuta sua dicit antiphonam: Tollite portas principes vestras, et elevamini portae aeternales. Ps. Dni est terra. Canunt ipsum psalmum totum ante hostium, et aperto hostio intrantes dicunt: Pax huic domui. Deinde incipit clerus Letaniam, et cum venerint Sacerdotes vel Levitae ante altare, prosternunt se super stramenta [Col. 1016D] usque dicunt Agnus Dei qui tollis peccata, ut autem surrexerint ab oratione, non dicit Pontifex Dominus vobiscum, sed tantum Oremus, et Diaconus Flectamus genua, et postquam oraverint dicit: Levate, et sequitur oratio: Magnificare Dne Deus noster in sanctis tuis, et hoc in templo aedificationis appare, ut qui omnia in filiis adoptionis operaris, ipse semper in tua haereditate lauderis, per. Deinde incipit pontifex de sinistro angulo ab oriente scribens per pavimentum cum cambita sua: a. b. c. durium [(156) 1Kb] [Col. 1017A] usque in dextro angulo orientalis; incipiens iterum similiter de dextro orientalis a. b. c. durium scribens usque in sinistro angulo basilicae occidentalis. Deinde veniens ante altare dicit: Deus in adjutorium meum intende, cum Gloria absque alleluia. Inde benedicit salem et aquam cum cinere mixto, et dicit hanc orationem: Deus, qui ad salutem humani generis, maximaque sacramenta in aquarum substantia condidisti, etc. Ipsa expleta incipit antiph. Introibo ad altare Dei; ad Deum qui laetificat juventutem meam. Ps. Judica me Deus. Ipsa canendo cum ipso psalmo vadit ante altare, et fundit, quod remansit de ipsa aqua ad basem altaris, et extergitur altare de linteo; postea incensum offert, et mittit oleum super altare in medio crucem faciens, et super quatuor angulos altaris [Col. 1017B] cum antiphona canendo: Erexit Jacobo lapidem in titulum, fundens oleum desuper. Ps. Quam dilecta. totum; et unguet eum manu sua lapide ipso, semper incensum in circuitu ipsius altaris alius sacerdos faciendum. Post expleto psalmo mittit iterum oleum similiter sicut prius canendo antiph. Sanctificavit Dnus tabernaculum suum et firmavit eam super firmam petram. Ps. Deus noster. Ipso psalmo expleto mittit chrysma similiter canendo ant. Ecce odor filii mei sicut odor agri pleni, quem benedixit Dnus Deus. Ps. Fundamenta ejus. Deinde in circuitu ecclesiae per parietes de dextro in sinistro faciens crucem cum pollice de chrysma ipsa; inde faciens crucem incensi super altare; inde dicit: Oremus; et diaconus ut supra dicit hanc orationem super altare: Dei Patris [Col. 1017C] omnipotentis misericordiam, dilectissimi fratres, deprecemur, ut hoc altare sacrificiis spiritalis consecrandum vocis nostrae exorandus officio praesenti benedictione sanctificet, ut in eo semper oblationes famulorum suorum studio suae devotionis inpositas benedicere et sanctificare dignetur, et spiritale placatus incensum [(157) 1Kb] familiae promptus exauditor existat, per. Iterum dicit Oremus: Diaconus ut supra.



SEQUITUR BENEDICTIO [(158) 1Kb] .

Deus omnipotens, in cujus honorem altare sub invocatione [(159) 1Kb] tui consecramus, clemens et propitius preces nostrae humilitatis exaudi, et praesta, ut in hanc mensam sint tibi libamina accepta, sint [Col. 1017D] grata, sint pinguia, ut Spiritus sancti tui semper rore perfusa; ut omni tempore in hoc loco supplicantis tibi familiae tuae anxietates releves, aegritudines cures, preces exaudias, vota suscipias, desideria confirmes, postulata concedas, per Dnm. Deinde dicit antiphonam: Confirma hoc Deus quod operatus es in nobis a templo sancto tuo, quod est in Hierusalem. cum gloria. Deinde tenentes Subdiac. vel Accoliti linteamina, vel omnia ornamenta ecclesiae, seu [Col. 1018A] vase sacra quaecunque ad cultum Dei ad ecclesiam pertinere debentur, benedicit Pontifex his verbis.



PRAEFATIO [(160) 1Kb] LINTEAMINUM.

Dne Deus omnipotens, sicut ab initio hominibus utilia et necessaria creasti, et quae ad modum [(161) 1Kb] vestimenta pontificialia sacerdotibus et levitis ornamentaque et linteamina fieri famulo tuo Moysi per quadraginta dies docuisti, sive etiam ea, quae Maria texit et fecit in usum ministerii tabernaculi foederis, sanctificare [(162) 1Kb] consecrareque digneris haec linteamina in usum altaris tui, ad tegendum involvendumque corpus et sanguinem filii tui Dni nostri Jesu Christi, qui vivit et regnat Deus in saecula saeculorum. Amen.



ITEM BENEDICTIONES AD OMNIA IN USUM BASILICAE.
[Col. 1018B]

Dignare Deus omnipotens, Rex regum et Dominus dominantium, Sacerdos omnium, Pontifex universorum, per quem unacum Patre sanctoque Spiritu facta sunt universa, Christe Jesu benedicere, consecrare et sanctificare digneris vasa haec cum hoc altare, linteaminibus, caeterisque vasis; et quemadmodum sanctificasti officia tabernaculi testimonii olim cum archa oracula Cherubin alosis (alatis) velis, columnas, candelabra, altare argenteis basibus, tabulis deauratis, holocaustis, hostiis, aereo altare cum aeneis vasis, tentoriis, funibus, oleum unctionis, et caeteris aliis in figuram nostri, per manus sanctorum sanctificasti Sacerdotum; ita nunc manens [Col. 1018C] in aeternum summe Sacerdos sacerdotum secundum ordinem Melchisedech, ut diximus, patenam hanc, et calicem hunc, et omnia instrumenta altaris hujus Ecclesiae seu basilicae, quae inter nostras palmas habentur, corde precamur, ut benedicas, purifices, consecres, et consummes, quibus inter nos et aeternam unitatem in supremo meatu sine fine constare credimus, per.

Deinde vadunt ad locum, in quo reliquiae praeterita nocte cum vigiliis fuerunt, et elevantes eas cum feretro cum honore et laudes decantando, cum crucibus et turibulis et luminibus multis, venientes ante altare extenso velo inter eos et populum; recondit ipse pontifex manu sua ipsas reliquias in locum altaris, canentes: Exultabunt Sancti in gloria, laetabuntur in cubilibus [Col. 1018D] suis. cum psalmo: Cantate Dno, laus. Inde vero revertitur pontifex in sacrario cum ordinibus sacris, et induunt se vestimentis aliis sollempnibus, et interim vestiuntur altare vel ecclesia, et accenduntur luminaria. Post haec omnia tunc incipiunt antiph. ad Introitum, ant. Terribilis est locus iste; hic domus Dei est et porta coeli, et vocabitur aula Dei. cum psalmo et Gloria. Interea procedit pontifex de sacrario cum ordinibus suis sicut consuetudo est.



ORATIO AD MISSAM.
[Col. 1019A]

Deus qui sacrandorum tibi auctor es munerum, effunde super hanc orationis domum benedictionem tuam, ut ab omnibus invocantibus nomen tuum defensionis auxilium sentiatur, per Dnm. Sequitur lectio. Grad. Locus iste a Deo factus est. V\ All. Adorabo ad templum sanctum tuum. Sequitur Evang. secundum. Offert. Dne Deus in simplicitate. V\ Super oblatam.

Omnipotens sempiterne Deus, effunde super hunc locum gratiam tuam, et ab omnibus te invocantibus auxilii tui munus ostende, ut horum Sacramentorum virtus omnium fidelium corda confirmet.

Praefatio. VD. Per Christum Dnm nostrum, per quem te supplices deprecamur, ut altare hoc sanctis [Col. 1019B] usibus praeparatum coelesti dedicatione sanctifices, et sicut Melchisedech sacerdotis praecipue oblationem dignatione mirabili suscepisti, ita inposita nova huic altari munera super accepta ferre digneris; ut populus tuus in hac ecclesiae tuae domo sancta convertens per haec pura libamina coelesti sanctificatione salvatus, animarum quoque suarum salutem perpetuam gratiam consequantur. Per quem.



INFRA ACTIONEM.

Hanc igitur oblationem famuli vel famulae tuae ill. vel illius, quam tibi in hujus templi sanctificatione offerunt immolandam, quaesumus Dne, dignanter intende, ut aulam, quam beati martyris tui illius meritis aequiparare non potuit, tuae charitatis vultus inlustret, fiatque tua propitiatione tuis sacris sanctisque [Col. 1019C] digna mysteriis; sit aeternae lucis habitaculum temporale, nihil hic mundanae sordes obscuritatesque possideant, ut veniens hic populus tuus suae consequatur orationis effectum, dignumque locum hunc tuae sentiat majestati, dum ante postulata fuerit consecutus, sitque aedificantibus imperatio delictorum, dum a te non pro sui operis quantitate, sed pro offerentum fuerit devotione suscepta. Diesque nostros.



AD COMPLENDUM.

Copiosa beneficia, quaesumus Dne, christianus populus adsequatur, ut qui in honore sanctorum sacrandis tibi liminibus devotus occurrit, et vitae subsidia praesentis accipiat, et gratiam sempiternae redemptionis inveniat, per.



DENUNTIATIO CUM RELIQUIAE SANCTORUM MARTYRUM PONENDAE SUNT.
[Col. 1019D]

Dilectissimi fratres! Inter caetera virtutum sollempnia, quae ad gloriam pertinent Christi Dni nostri, hoc quoque suis praestitit Martyribus, qui pro nominis ejus confessione morte suscepta coelestia praemia meruerunt, ut fidelium votis eorum praeclaris reliquiis conlocatis integritas sancti corporis esse credatur; et ideo monemus dilectionem vestram, quoniam illa feria, illo loco reliquiae sancti illius martyris conlocandae sunt, quaesumus, ut vestram praesentiam nobis monentibus non negetis.



INCIPIT ORDO
[Col. 1020A]


QUOMODO IN SANCTA ROMANA ECCLESIA RELIQUIAE CONDUNTUR.

Primum vadit Episcopus in ecclesiam, ubi reliquiae sunt positae, et facit letaniam, et dat orationem hanc:

Aufer a nobis Dne iniquitates nostras, ut ad Sancta sanctorum puris mereamur mentibus introire. Per. Postea ponit reliquias in patena, et porrigit eas presbytero in ulnas suas super sindonem, quam habet in collo ligatam, et cooperit ipsas, et exeunt psallendo antiph: Cum jocunditate exibitis. Et pergit Episcopus in ecclesia nova ubi recludi debent reliquiae, et intrant in ecclesiam cum eo ministri duo vel tres, et claudet hostium ecclesiae, et facit aquam exorcizatam, et dicit orationem hanc:


[Col. 1020B] Oremus.

Deus qui ad salutem humani generis maxima quaeque Sacramenta in aquarum substantia condidisti, etc. Et mittit in ea chrisma, et condit ex ipsa aqua calce, et facit maldam, unde reclaudere debet ipsas reliquias; et baptizat ipsum altare de ipsa aqua cum spongia una vice; deinde dicit scola letaniam; ipsa completa egreditur Episcopus, et dat orationem ante hostium.

Deus qui in omni loco tuae dominationis dedicator adsistis; exaudi nos quaesumus, ut inviolabilis hujus permaneat consecratio, ut beneficia tui muneris universitas, quae subplicat, mereatur; per [(163) 1Kb] .

Ipsa finita suscipit ipsas reliquias a presbytero, et portat eas cum letania ad altare intus in ecclesia, [Col. 1020C] et ponit super altare novo; et antequam recludantur, ponit chrysma intus in confessione per angulos quatuor in cruce intra dicendo: In nomine Patris et Filii et Spiritus sancti pax tibi. R\. Et cum spiritu tuo. Deinde ponit tres portiones corporis Dni intus in confessione, et tres de incenso, et recluduntur reliquiae intus in confessione, et dum recluduntur, canunt antiph: Sub altare Domini sedes accepistis; intercedite pro nobis, per quem meruistis. Et ponit tabulam, et dat orationem hanc:

Oremus. Deus qui ex omni coaptatione Sanctorum aeternum tibi condis habitaculum, da aedificationis tuae incrementa coelestia, ut quorum hic reliquias pio amore complectimur, eorum semper meritis adjuvemur, per.

[Col. 1020D] Deinde linit eam calce, quae antea fuerat praeparata; et postquam fuerit linita, facit desuper cum chrysma dicendo ut supra, et facit crucem similiter cum chrysma, et per quatuor angulos altaris desuper dicendo ut supra; et tunc velat altare, et dat orationem hanc:


Oremus.

Descendat, quaesumus Dne Deus noster, Spiritus sanctus tuus super hoc altare, qui et populi tui dona sanctificet, et sumentium corda emundet. Per. Et tunc conspargit aquam cum hysopo per totam ecclesiam; ipsam namque tabulam, quam super reliquias [Col. 1021A] ponit, debet antea confirmare cum chrysma faciens, crucem dicendo ut supra. Hoc peracto canit scola antiph. ad Introitum, et post Kyrie eleis. dicitur Gloria in excelsis Deo, et conpletur Missa ordine suo, et postea ebdomada Missa publica in ipsa ecclesia celebretur usquedum octo dies completi sunt.



AD PATENAM CONSECRANDAM

Consecramus et sanctificamus hanc patenam ad conficiendum in ea Corpus Dni nri Jesu Christi, facientes crucem pro salute nostrorum omnium, qui cum Patre et Spiritu sancto vivit et regnat Deus per cuncta saecula saeculorum, amen. Deinde facis signum crucis de oleo super ipsam patenam:

Consecrare et sanctificare digneris Dne patenam per istam unctionem, et nostram benedictionem in [Col. 1021B] Christo Jesu Dno nro, qui vivit et regnat in saecula saeculorum, amen.



AD CALICEM BENEDICENDUM.

Oremus dilectissimi fratres, ut Dnus Deus noster calicem suum in ministerio consecrandum coelestis gratiae inspiratione sanctificet, ut ad humanam benedictionem plenitudinem divini favoris accommodet, per.

Alia. Dignare Dne calicem istum in usum mysterii [(164) 1Kb] tui, pia famuli tui devotione formatum, ea sanctificatione perfundere, qua Melchisedech famuli tui sacramentum [(165) 1Kb] calicem perfudisti; et quod arte vel metallo officii (effici) non potest, altaribus tuis dignum fiat tua benedictione pretiosum [(166) 1Kb] .



PRAEFATIO CHRYSMALIS [(167) 1Kb] .

[Col. 1021C] Oremus dilectissimi fratres! ut Deus omnipotens hoc ministerium Corporis Filii tui Dni nri Jesu Christi gerulum, benedictionis, sanctificationis tutamine, defensionis donationis implere dignetur orantibus nobis, per.

Alia. Omnipotens sempiterne Deus, Trinitas inseparabilis, manibus nostris opem tuae benedictionis infunde, ut per nostram benedictionem hoc vasculum sanctificetur, et corporis Christi novum sepulchrum Spiritus sancti gratia perficiatur, per.



AD TABULAS BENEDICENDUM.

Singulare illud repropitiatorium, quod se in altare [Col. 1022A] crucis nobis redimendis obtulit immolandum; cujus praefiguratio [(168) 1Kb] patriarcha Jacob lapidem erexit in titulum, quo fieret sacrificium, et portae coeli desuper aperiretur oraculum; suppliciter tibi Dne preces fundimus, ut metallis hujus expoliata materia supernis sacrificiis imbuenda, ipse suae dotare sanctificationis ubertate praecipiat, qui quondam lapideas legem scripsit in tabulas [(169) 1Kb] per Dnm.

Alia. Deus omnipotens, universarum rerum rationabilis artifex, creaturas formam lapideae metalli ad obsequium tui sacrificii condidisti, ut legis libaturi tuo pareretur altari [(170) 1Kb] , annue dignanter hujus institutor mysterii ut quotquot [(171) 1Kb] hic oblatum sacrum [(172) 1Kb] fuerit, nomini tuo adsurgat, religione proficiat, spei initur fidei sit honore [(173) 1Kb] , [Col. 1022B] per.

Item alia. Dne sancte Pater omnipotens aeterne Deus, clemens et propitius preces nostrae humilitatis exaudi, et respice ad hoc altaris tui holocaustum, quod [(174) 1Kb] tam igne probatur, sed infusam sancti Spiritus tui gratiam in honorem tuae suavitatis accendat [(175) 1Kb] , ut accipientibus ac sumentibus nobis legitimum permaneat, eucharistiaque erigat [(176) 1Kb] in visceribus nris, et vitam concedat aeternam.



PRAEFATIO.

VD. Dne sancte Pater omnipotens aeterne Deus, qui post offendiculam lapsus primi hominis instituisti tibi propitiatorii deliniamenta libaminis, ut culpa, quae praecesserat, futuris temporibus expiaretur pro munere, quibus ornarentur altaria, honorificatur [Col. 1022C] et templum, quod tibi primus Noe praeparavit officio, rursus instruxit Habraam immolaturus filium; dehinc electus Jacob erexit et unxit in titulo; adsit redemptoris mundi pietas et expiata [(177) 1Kb] ut lapides sanctificandi mysterium, qui penetrabilis [(178) 1Kb] et lapis angularis est, consecrare digneris benedictionis inlapsum [(179) 1Kb] et hic in aereas placitus majestas aeternales obtuto [(180) 1Kb] , et quicquid sacrum ritu super hoc immolatur sicut Melchisedech oblatum placeat tibi hoc holocaustum, et reportet per hoc praemium quicquid intulerit votum, sacrificare, benedicere, consecrareque digneris, tu et pro manibus [Col. 1023A] nostris [(181) 1Kb] opem tuae benedictionis infunde, qui te angularem lapidem et saxum sine manibus excisum nominare ipse voluisti; tu lapides istos divinis cultibus apparatos benedic atque sanctifica, et sacri hujus mysterii sicut institutor, ita etiam sanctificator appare, per Dnm.



BENEDICTIO CRUCIS.

Sanctifica Dne signaculum passionis tuae istud, ut sit inimicis tuis obstaculum, et credentibus in te efficiatur vexillum, per.

Rogamus te Dne sancte Pater omnipotens aeterne Deus, ut digneris benedicere hoc lignum crucis tuae, ut sit remedium salutare generi humano, sit soliditas fidei, profectuum (profectus P. R.) bonorum operum, redemptio animarum, protectio ac tutela [Col. 1023B] contra saeva jacula inimicorum, per.

Omnipotens sempiterne Deus, cujus sanctum et terribile nomen inter caeteras visibiles creaturas ligna quoque fructifera laudare ac benedicere non cessant, qui in figuram unigeniti sapientiae tuae ligno vitae a principio paradisum voluptatis ornasti, ut ejusdem fructu sacrosancto mysterio protoplausto parentis nostri generis mortem cavere, et vitam ammoneris custodire perpetuam; qui nos vetitae arboris adtactu vitae mortem aditus, ejusdem coaeternae tibi sapientiae tuae Dei et Dni nri Jesu Christi innoxia mortem ad vitam misericorditer revocare dignatus es, te supplices deprecamur, ut hoc singulare signum, quod ad exemplum primi illius sacratissimi vexilli pretioso Filii tui sanguine triumphalis [Col. 1023C] famulus tuus ill. devotus erexit, coeleste hic tua benedictione sanctificare digneris; ut omnibus hic genuflectentibus, ac tuae supplicantibus Majestati, largior et cordis compunctio, et indulgentia concedatur admissorum; atque intercedente ipsa victoriosissima Filii tui passione et tibi placita postulare, et citius valeant postulata percipere. Da quaesumus clementissime Pater, in quo vivimus, movemur et sumus, ut quotiens triumphum divinae humilitatis, quae superbiam hostis nostri dejecit, oculis intuemur, quotiens mente recolimus, et contra hostem ipsum fiduciam fortitudinis, et majorem tibi devotae humilitatis gratiam consequamur, quatenus in illo tremendae tuae Majestatis examine cum [Col. 1023D] paventibus elementis, coelorumque commotis virtutibus, signum illud glorificum redemptionis nostrae paruerit in coelo, ipsi de morte ad vitam transire, ac perpetua beatae resurrectionis gaudia videre mereamur, per.



AD BENEDICENDUM ORNAMENTA PONTIFICALIA.


(Ex ms. Rhenaug. saec. XI.)


Ad Cambagos.

Totius honestatis auctor omnipotens Deus! ad reprimendas antiqui hostis insidias per nostre humilitatis mysterium jube sanctificari caligas istas, ut et in ingressu earum resplendeat evangelii veritas, et [Col. 1024A] in mente fidei exerceatur integritas. Per Christum Dominum nostrum.


Ad pedules bened.

Benedic Dne Jesu Christe hec calciamenta justitie, que Johanes vidit vestitus podere, ut quicunque ex hiis vestitus fuerit, valeat aliis praebere bonum exemplum, et tibi omni tempore cum timore servire. Qui vivis.


Ad cyrothecas.

Immensam clemenciam tuam omnipotens et piissime Deus humiliter rogamus: ut manus famulorum tuorum sicut exterius obducuntur manicis istis! sic interius aspergantur rore tue Benedictionis, ut quecunque per eas sint benedicenda [Col. 1024B] vel consecranda, per te bene+dicantur, et conse+crentur. Per eundem Dnm nrm Jesum Christum filium tuum, etc.


Ad annulum benedictio . . .

Deus totius creature principium et finis in quo clausa sunt omnia hunc Annulum benedicere + et sanctifi+care dignere, ut qui per eum famulo tuo honoris insignia concedis, virtutem et premia largiaris! quibus et discretionis habitum semper retineat, et vere fidei fulgore prefulgeat, sancte Trinitatis quoque armatus munimine miles, in expugnabilem aciem dyaboli constanter evincat. Per Christum Dnm nrm.


Ad Baculum . . . . .

[Col. 1024C] Omnipotens et misericors Dominus! qui in effabili bonitate votis supplicancium assistis? quique ex tue pietatis habundancia affectum petendi tribuis? huic baculo, quem ad pastoralis officii signum in tuo nomine dedicamus, tue benedictionis vim copiose infunde, ut eo pastor insignitus sic sollicite custodiat, quatenus ab unitate ecclesiae nullatenus deviare permittat, sed confractum redintegret, quassatum consolidet, seque una cum grege suo integrum tibi atque immaculatum conservet, ut a te nunquam separetur indignus. Per Christum Dnm nrm.


Ad mitram benedictio . . .

Omnipotens sempiterne Deus, qui veterum figurarum veritas es et finis, benedic hoc typicum priscorum [Col. 1024D] prm insigne. per cornua Moyses famuli tui utrumque testamentum figurative declarans. Per Christum Dnm nrm.



AD BENEDICENDUM ORNAMENTA PRESPITERALIA.


Casulam, dalmaticam et subtile . . . [(182) 1Kb] .

Omnipotens sempiterne Deus, qui per Moysen famulum tuum pontificalia, etc.


Ad mappas benedictio . . .

Dne Deus omnipotens, qui ab inicio, etc.


Ad albas, stolas, manipulos, cingulos et amictus.

Deus invicte virtutis auctor et omnium rerum creator, etc.


[Col. 1025A] Item alibi ad id.

Dne Deus Pater omnipotens Rex et magnificus triumphator, qui per sanctos patres nostros, qui tibi in sacerdotali ordine placuerunt, diversi generis ornamenta et vestimenta sacerdotalia fieri, et in his sacerdotes tibi servientes ornare jussisti, exaudi propicius orationem nostram, ut hanc albam, hanc casulam, stolam, planetam seu poderem, ac cingulum, orariosque dextra tua sancta bene+dicere, conse+crare sancti+ficare et puri+ficare digneris, quatenus hoc vestimentum ministris tuis levitis atque sacerdotibus ad divinum cultum ornandum explendumque proficiant, sanctisque altaribus tuis munde et ornate in hac sacra veste ministraturi irreprehensibile in actu et vita interius exteriusque [Col. 1025B] appareant, tibique soli Deo puro corde et mundo corpore placere, omnibus diebus vite sue irreprehensibiliter sanctorum patrum exempla sequentes servire valeant, hisque sacris ministeriis secundum tuam voluntatem, qn tibi placuerit, expletis coelestis regni gloriam cum omnibus sibi commissis percipere mereantur. Per Dum nrm Jesum Christum, etc.


Ad casulam.

Deus fons pietatis et justicie, qui tui operis ministros ad extremum vestimento casule, cujus munimine omnia tegerentur vestiri sanxisti; concede peticionibus nostris, ut omnes hac planeta induti, enumeratis intus omnium virtutum ornamentis vinculum pacifice caritatis super omnia habeant, quo [Col. 1025C] perficere, que desiderant, te prestante, valeant. Per Christum Dnm.


Ad corporalia.

Clementissime Dne, cujus inenarrabilis virtus, cujus misteria archanis mirabilibus celebrantur; tribue quesumus, ut lintheamina tue propiciacionis benedictione sancti+ficentur ad consecrandum super illa Corpus Dni Jesu Christi, qui tecum vivit et regnat, etc.


Item alia benedictio ad idem.

Omnipotens sempiterne Deus, benedic lintheamina ista ad tegendum involvendumque corpus et sanguinem Dni nri Jesu Christi, qui tecum, etc.


Benedictio patene, calicis et aliorum vasorum ecclesiae. . . [(183) 1Kb]

[Col. 1025D] Consecra+mus Dne et sancti+ficamus hanc patenam ad confrigendum in ea corpus Dni nostri Jesu Christi pacientis crucem pro salute omnium nrm, qui cum Patre et Spiritu sancto, etc.


Item alia ad idem.

Omnipotens sempiterne Deus, qui legalium institutor es hostiarum, quique inter eas conspersam similaginem deferri in patenis aureis et argenteis ad altare tuum jussisti, bene+dicere et sancti+ficare digneris hanc patenam in amministracionem eukaristie [Col. 1026A] Jesu Christi filii tui Dni nri, qui pro nostra omniumque salute tibi Deo patri in patibulo crucis elegit immolari, qui tecum vivit et regnat, etc. Hic faciat crucem cum crismate super patenam trahens pollicem ex adverso in longum et in latum et dicat: Consecra+re, et sancti+ficare digneris Dne patenam hanc per istam unctionem et per nram benedictionem in Christo Jesu Dno nostro, qui tecum.


Ad calicem.

Pax tecum. Et cum spiritu tuo. Oremus dilectissimi fratres? ut Deus et Dnus noster Jesus Christus calicem hunc in usum sui ministerii consecrandum celestis gratie inspiracione sancti+ficet [(184) 1Kb] ut humanam benedictionem plenitudinem divini favoris accomodet, qui vivit.


[Col. 1026B] Item alia benedictio.

Dignare Domine Calicem istum benedi+cere in usum ministerii tui et pia famulatus devocione formatum ea sanctifi+cacione perfunde [(185) 1Kb] qua Melchisedech famuli tui sacratum calicem perfudisti? et quod arte vel metalli officio est compositum [(186) 1Kb] altaribus tuis dignum fiat tua benedictione sanctificatum per Christum Dnm nostrum. Hic faciat crucem cum crismate infra concavum trahens pollicem ex adverso in longum et latum et dicat: Conse+crare et sancti+ficare digneris Dne calicem hunc per istam unctionem et nostram benedictionem in Christo Jesu Dno nostro, qui tecum.


Benedictio super calicem jam consecratum.

Omnipotens sempiterne Deus, manibus nostris [Col. 1026C] quaesumus opem tue benedictionis infunde; ut per nostram benedictionem hoc vasculum sanctificetur, et corporis et sanguinis Dni nri Jesu Christi novum sepulchrum Spiritus sancti gratia perficiatur. Per Christum Dnm. Et tunc aspergat patenam et calicem cum aqua benedicta, et dicat: In nomine Pa+tris, et Fi+lii, et Spiritus+sancti benedictus sit.


Ad vasculum Eukaristie.

Oremus karissimi fratres, ut Deus omnipotens hoc vasculum corporis Filii sui Dni nostri Jesu Christi gerulum sue benedictionis tutamine Filiique sui Dni nostri munere ac Spiritus sancti virtute implere dignetur per Christum Dnm nostrum. Hac oratione dicta aspergatur vasculum aqua benedicta, et dicatur: [Col. 1026D] In nomine Patris et Fil. ut supra.


Benedictio vexillorum et ymaginum.

Omnipotens sempiterne Deus, qui es cunctorum benedictio, et tryumphancium fortitudo, respice propicius ad preces humilitatis nostre, et hoc vexillum, quod bellico usui praeparatum est, celesti benedictione sancti+fica, ut contra adversarias et rebelles naciones sit validum, tuoque munimine circumseptum. Sitque inimicis christiani populi terribile, atque in te confidentibus solidamentum, et victorie certa fiducia. Tu es enim Deus, qui conteris [Col. 1027A] bella, et celeste presidium in te sperantibus semper addis securum et optatum. Per Dnm nrm.


Ad ymagines benedictio.

Quesumus omnipotens Deus indefectivam clemenciam tuam, ut hoc instrumentum Sanctorum tuorum honorificum dextra Majestatis tue dignanter extensa, misericors et placidus bene+dicas, ut quicunque illorum patrocinia, vel quo minus expectentes, vel eminus recolentes, pietati tue fideli devocione de quacunque necessitate supplicaverint, optata consolacione ac juvamine pociantur, per Dnm nrm.


Benedictio linteaminum, vestium et vasorum sacrorum.


(Ex cod. Vindob. theol. 359.)

Deinde tenent Subdiaconi vel Acoliti linteamina [Col. 1027B] [(187) 1Kb] vel omnia ornamenta ecclesiae seu vasa sacra, quaecunque ad cultum Dei et ecclesiae pertinere videntur, et benedicat ea pontifex juxta hunc morem.


Benedictio corporalis.

Oremus. Omnipotens sempiterne Deus, benedic linteamen istud ad tegendum et involvendum corpus et sanguinem Filii tui nri Ihu Xpi. Qui tecum [(188) 1Kb] .


Benedictio linteaminum.

Domine Deus omnipotens, qui ab initio hominibus utilia et necessaria creasti vestimenta quoque pontificalia sacerdotibus et levitis tuis et ornamenta et lintamina facere famulum tuum Moysen per quadraginta dies docuisti, sive etiam ea quae Maria texuit, et fecit in usum altaris tui ad tegendum involvendumque [Col. 1027C] corpus et sanguinem Filii tui Dni nri Ihu Xpi. Qui tecum vivit et regnat.


Item benedictio ad linteamen. [(189) 1Kb] .

Exaudi Domine preces nostras, et hoc linteamen sacri ministerii usui praeparatum benedicere et sanctificare digneris. Per.


Item benedict. ad linteamina et ad omnia vasa et instrumenta in usum ecclesiae.

Omnipotens sempiterne Deus Rex regum et Dominus [Col. 1028A] dominantium, sacerdos omnium pontifex universorum, per quem unacum Patre sanctoque Spiritu facta sunt universa, Christe Jesu benedicere, consecrare, et sanctificare digneris vasa haec cum his altaris linteaminibus caeterisque cunctis. Et quemadmodum officia tabernaculi testimonii olim cum arca oraculi, scilicet Cherubim clausa velis, columnas, candelabra, altare aureum, argenteas bases, tabulas deauratas, holocausta, hostias, aeneum altare cum basibus aeneis, tentoria, funes, oleum unctionis, et caetera in figuram nostri temporis per manus sanctorum sanctificasti Sacerdotum; ita nunc manens in aeternum sume sacerdos Sacerdotum secundum ordinem Melchisedech, vasa haec et omnia instrumenta altaris hujus ecclesiae, [Col. 1028B] quae inter nostras palmas habentur, benedicas, purifices, consecres, et consummes, quibus inter nos, et aeternam unitatem in supremo meatu sine fine constare credimus. Per te Jesu Christe qui Patre in unitate ejusdem Spiritus sancti Deus [(190) 2Kb] .


Item benedictio vestimentorum sacerdotalium, sive leviticorum, atque sequentis ordinis ministrantium.

Omnipotens Deus, qui per Moysen famulum tuum pontificalia atque levitica vestimenta ad explendum in conspectu tuo ministerium eorum, et ad decorem seu laudem nominis tui fieri decrevisti; adesto propitius invocationibus nostris, et haec indumenta sacerdotalia famuli et sacerdotis tui desuper gratia tua irrigante, tua ingenti benedictione per nostrae [Col. 1028C] humilitatis servitutem purificare benedicere et consecrare digneris, ut divinis cultibus et sacris ministeriis apta et benedicta existant. His quoque sacris vestibus sacerdotali vel levitae tui induti, defensi ab omnibus inpulsionibus seu temptationibus malignorum spirituum esse mereantur, tuisque eos ministeriis apte et condigne servire et inhaerere, in hisque placide et devote tribue perseverare. Per.


[Col. 1029A] Bened. ad albas, planetas, stolas, et cingulos benedicendos.

Domine Deus Pater omnipotens rex et magnificus triumphator, qui per sanctos patres nostros, qui tibi in sacerdotali ordine placuerunt, diversi generis ornamenta et vestimenta sacerdotalia fieri, et his ornari sacerdotes tibi servientes jussisti, exaudi propitius orationem nostram et hanc planetam famuli tui N. seu poderem ac cingulum, orariumque dextera tua sancta benedicere, sanctificareque, et purificare digneris, quatenus haec vestimenta ministris tuis levitis ac sacerdotibus ad divinum cultum ornandum explendumque proficiant, sanctisque altaribus tuis munde et ornate in his sacris vestibus ministraturi, inreprehensibilis in actu et victu interius, exteriusque [Col. 1029B] appareant, tibique soli Deo puro corde et mundo corpore omnibus diebus vitae suae inreprehensibiliter sanctorum patrum exempla sequentes servire valeant, hisque sacris ministeriis secundum tuam voluntatem, quando tibi placuerit, expletis, coelestis regni gloriam cum omnibus sibi commissis percipere mereantur. Per.


Benedictio stolarum.

Domine Deus omnipotens, qui ab initio hominibus utilia et necessaria creasti, et vestimenta pontificalia aliaque ornamenta et linteamina sacerdotibus ac levitis in usum tabernaculi foederis fieri Moysi famulo tuo jussisti, eumque Spiritu sapientiae ad id peragendum replesti, hoc ornamentum in usum ministerii tui sanctificare, benedicere, et consecrare, [Col. 1029C] atque ministros altaris tui qui illud portaverint septiformis Spiritu sancto dignanter replere digneris, atque castitatis stola et indumento laetitiae sempiternae et beata facias, cum bonorum operum fructu ministeriis congruenti, immortalitate vestiri. Per.


Praefatio Eucharistialis, id est vasculi, in quo Eucharistia reconditur.

Oremus dilectissimi fratres, ut Deus omnipotens hoc vasculum corporis Filii sui Dni nri Ihu Xpi gerulum suae benedictionis tutamine suique Filii Domini nostri munere, ac sancti Spiritus virtute implere dignetur.


Sequitur benedictio.

Oremus. Omnipotens Deus Trinitas inseparabilis, [Col. 1029D] manibus nostris opem tuae benedictionis infunde, ut per nostram benedictionem hoc vasculum sanctificetur, et corporis Christi novum sepulchrum sancti Spiritus gratia perficiat. Per.


Praefatio ad patenam consecrandam.

Oremus fratres kmi ut divinae gratiae benedictio consecret et sanctificet hanc patenam ad conficiendum in ea corpus Dni nri Ihu Xpi patientis crucem [Col. 1030A] pro salute omnium nostrum. Qui cum Patre.

Alia. Consecramus et sanctificamus hanc patenam ad conficiendum in ea corpus Dni nri Ihu Xpi patientis crucem pro salute omnium nostrum. Qui cum Patr. Inde faciat signum crucis de chrismate sancto super patenam et dicat. Consecrare et sanctificare digneris Domine patenam hanc per istam sanctam benedictionem in Xpo Ihu Dno nro. Qui vivit et regnat.


Praefatio calicis.

Oremus dilectissimi fratres, ut Deus et Dominus noster hunc calicem in usum ministerii sui consecrandum coelesti gratiae inspiratione sanctificet et ei ad humanam benedictionem plenitudinem divini favoris accommodet.


[Col. 1030B] Sequitur benedictio.

Dignare Domine calicem istum in usum ministerii tui pia famuli tui devotione formatum ea sanctificatione perfundere, qua Melchisedech famuli tui sacratum calicem perfudisti, et quod arte vel metalli officio non potest altaribus tuis esse dignum, tua fiat benedictione pretiosum, atque sanctificatum. Per. Et faciat crucem de chrismate, super ipsum calicem. Omnipotens, etc. [(191) 1Kb] .


Benedictio Crucis. (Ex utroque.)

Primitus fiat benedictio salis et aquae. Deinde sequatur benedictio crucis. Benedic Dne, etc. Alia. Rogamus, etc. Per omnia saecula saeculorum. Dnus vobiscum. Et cum spiritu tuo. VD. aeterne Deus. [Col. 1030C] Cujus sanctum, etc.


Alia. (Ex ms. Th. 277.)

Rogamus te Domine suppliciter invocantes ut signum istud sanctae Crucis sit salus credentibus in te per passionem crucis tuae, et per signum sanctitatis tuae, signum sit Dei vivi, signum salutis, signum beatae Trinitatis, signum coelestis gloriae, signum Salvatoris Jesu Christi Dni nostri. Haec est crux Salvatoris Christi, crux patriarcharum, crux prophetarum, crux apostolorum sanctorum, crux martyrum Christi, crux Ecclesiae Dei, crux omnium credentium in sanctam et perfectam Trinitatem. Per.

Alia. Te Domine quaesumus, qui das animabus salutem per signum crucis tuae, ut in locis ac domibus, [Col. 1030D] ubi crux ista fixa [(192) 1Kb] maneat, fugentur daemones, et immundi spiritus, ac pestifer pellatur inimicus, morbisque careant, et immunditiis, ac omnes adversae potestates, cognitione tua, sint procul depulsae, et virtute tuae benedictionis sit benedicta haec crux et sanctificata, et mundata dignanter, ut in quocunque loco maneat, in tuo nomine omnes terrores meridiani et nocturni, et omnes terrores [Col. 1031A] livoresque serpentis excludantur, abscedantque insidiae latentis inimici, et fantasmata pereant. Per. Alia. Deus qui beatae crucis, etc.

Alia. Sanctifica Dne, etc. Hic aspergat eam aqua sancta, addens odorem incensi dicens Sanctificetur, etc. Benedictio crucis metallizatae. Deus gloriae excelsae sabaoth, etc. [(193) 1Kb] .


Benedictio thuribuli.

Domine Deus, qui dum filios Israel ob rebellem sui contumaciam durum vastaret incendium, Aaron sacerdotem tuum inter vivos ac mortuos orando stantem tibique incensum offerentem exaudire dignatus es, populumque de incendio liberare, benedic hoc quaesumus thuribulum, et praesta, ut quotiens tibi in eo offerimus incensum, nos ipso Christo tuo efficias [Col. 1031B] boni odoris acceptabile templum. Qui cum Deo.


Alia (ex cod. Vind. th. 277, saec. XII vel XIII).

Domine sancte Pater omnipotens aeterne Deus, qui in deserto profanae multitudinis murmurationem, flamma multante, cum Aaron sacerdos tuus repleto de altaris igne thuribulo tuae majestati pro illius liberatione humiliter supplicaret, incenso placatus precibusque ejus clementer annuisti, benedic hoc quaesumus thuribulum tua majestate, et praesta, ut quod in eo tibi offertur incensum sit fuga daemonum, repulsio fantasmatum, inmundarum abscessio cogitationum, sitque in illius odore nostra tibi oratio semper accepta. Per.


Benedictio incensi vel thimiamatis. (ex cod. biblioth. Caesar. theol. 359.)

[Col. 1031C] Deus omnipotens Deus Abraham, Deus Isaac, Deus Jacob, immitte in hanc creaturam incensi, vel thimiamatis, vim odoris tui, atque virtutem, ut sit servia vel ancillis tuis munimentum, tutelaque defensionis, ne intret hostis in viscera eorum, nec habitum ibi vel sedem possit habere. Per [(194) 1Kb] .

Alia Oratio. Deus qui Moysi famulo tuo per Spiritum sanctum revelare dignatus es, quae ad cultum sanctuarii necessaria decrevisti, ex quibus thimiama boni odoris ad opus Ecclesiae tuae ob causam religionis jugiter permanere jussisti, ut mystice nobis significationem spiritualium virtutum fragrans ostenderet odorem suavitatis, tua quaesumus omnipotens Deus immensae majestatis dextera hanc creaturam benedicere ex diversarum rerum commixtione confectam [Col. 1031D] dignare, ut virtute sancti nominis tui omnesque immundorum spirituum fantasmaticos incursus effugare, omnesque morbos reddita sanitate expellere, ubicumque fumus aromatum ejus afflaverit, mirabiliter possit, atque in odorem fragrantissimum [Col. 1032A] tibi. Domino perpetua redoleat suavitate. Per Dnm in unitate ejusdem.


Praefatio in consecratione capsarum (pro reliquiis).

Oremus dilectissimi etc. Consecratio in modum Praefationis. Deus inaestimabilis etc. Alia. Dne Deus omnipotens qui mur. etc. Alia oratio. Dne sancte Pater omnipotens aeterne Deus, qui per unigenitum Filium tuum beatum Paulum apostolum vas electionis appellari voluisti, et ipso evangelizante ac dicente fidelibus vos estis templum Dei vivi, et Spiritus Dei habitat in vobis, omnibus Dni nri Ihu Xpi membris eandem spem concessisti, te humiliter imploramus, ut hanc capsam capiendis sanctorum tuorum membris vel exuviis vel pignoribus artificiose compactam et ornatam, rorem divinae sanctificationis infundas, [Col. 1032B] et non solum ad illorum praesentiam venientes et ibidem suppliciter exorantes exaudias, sed et quippiam de memoriis eorum pro benedictione reportantes, aut fideliter accipientes, immensae pietatis tuae gratia consolari, refovere, tutari ac remunerare digneris. Per.


Item unde supra in transcursu.

Quaesumus omnipotens Deus indefectivam clementiam tuam, ut hoc instrumentum sanctorum tuorum reliquiis honorificum, dextera majestatis tuae dignanter extensa misericors et placidus benedicas; ut quicunque illorum patrocinia vel comminus exspectantes, vel eminus recolentes pietati tuae fideli devotione de quacunque necessitate supplicaverint, optata citius consolatione ac juvamine [Col. 1032C] potiantur. Per.


Praefatio ciborii, id est umbraculi altaris.

Oremus fratres dilectissimi Deum rectorem, ac gubernatorem omnium saeculorum, ut inmemor omnium delictorum et facinorum juventutis et ignorantiae, sive praevaricationis meae istud instrumentum ad honorificentiam nominis tui compactum placidus ac misericors illustratione vultus sui benedicere et sanctificare dignetur.


Consecratio.

Omnipotens sempiterne Deus, qui Moysi famulo tuo praecepisti, ut duos Cherubim super arcam testamenti collocaret, quam extensis ad alterutrum alis protegerent, versis vultibus in propitiatorium, quaesumus ineffabilem clementiam tuam, ut hoc tegimen venerandi [Col. 1032D] altaris tui in quo ipsa unigenitus Filius Dns nr Ihs Xps, qui est propitiatio pro peccatis nostris fidelium manibus immolatur, et sub quo sanctorum tuorum corpora quae veraciter fuerunt archa testamenti tui receptacula videlicet Spiritus sancti per eundem [Col. 1033A] consubstantialem tibi Filium, qui factus est nobis a te sanctificatio et redemptio in virtute ejusdem Spiritus veritatis universa antiqui hostis falsitate cum satellitibus suis depulsa, cum omnibus ornamentis ad ipsum umbraculum pertinentibus, vel ab illo dependentibus aut eidem suppositis, tua sancta benedictione perfundere et consecrare, atque ad tuitionem pignorum sanctorum, ac roboranda sive multiplicanda vota fidelium tuorum diutino tempore conservare digneris, annuente eodem Dno nro Ihu Xpo Filio ejus. Qui tecum vivit et regnat Deus in unitate ejusdem Spiritus sancti per infinita saecula saeculorum.


Item consecratio minoris itinerarii ciborii. [ [(195) 2Kb] Ex cod. th. 277.]

[Col. 1033B] Oremus dilectissimi indulgentiam omnipotentis Dei, ut postpositis humanae fragilitatis admissis consuetae misericordiae tuae munere hoc repositorium sacris usibus praeparatum per unigenitum Verbum, virtutem scilicet et sapientiam suam in Spiritu sanctificationis consecrare dignetur. Per eundem, in unit. ejus.


Consecratio cymiterri (Ex cod. Vind. th. 277, saec. XII vel XIII).

Canantur VII psalmi, et illuminentur IIII candelae [(196) 2Kb] .

Deus qui es totius orbis conditor etc. Alia. Omnipotens sempiterne Deus trina majestas et una Deitas, Pater et Filius, nec non Spiritus sanctus, justitiae auctor, veniae largitor, bonorum dator, sanctitatis [Col. 1033C] origo, carismatum distributor, omniumque venientium pius receptor, praesta propitius ut hoc cymiterium in honore nominis tui compositum benedicere et sanctificare concedas, qui Habrahae beato patriarchae famulo tuo terram a filiis Ebron comparatam [Col. 1034A] causa sepulturae benedixisti, et qui populo Israhelitico promissionis tellurem in aevo durantem concessisti, famulorum famularumque tuarum corporibus in hoc cymiterium intrantibus quietis sedem ab omni incursione malorum spirituum tutelam benignus largitor tribuas, ut post animarum corporumque resurrectionem coadunatam te donante atque concedente beatitudinem sempiternam percipere mereantur. Alia. Domine Deus pastor aeterne, etc.


Benedictio sepulcri et loculi

Rogamus te Domine sancte Pater omnipotens aeterne Deus, ut digneris benedicere et sanctificare hoc sepulchrum et loculum in eo collocatum, ut sit remedium salutare in eo quiescenti, et redemtio animae ejus, atque tutela et munimen contra saeva [Col. 1034B] jacula inimici. Per.

Alia. Sanctificetur istud habitaculum Domine Deus per nostram supplicationem, et fugetur ab eo immundus spiritus per virtutem Dni nri Ihu Xpi, placidaque sit requies corporum in eo postmodum quiescentium, te protegente, ac conservante majestate tua Ihu Xpe. Qui cum.

Alia. Adesto Domine supplicationibus nostris, et nihil de nostra conscientia praesumentibus ineffabili miseratione tua nobis succurre, ut quod non habet nostrorum fiducia meritorum, tuorum conferat largitas invicta donorum. Per.


Benedictio tabulae itinerariae [(197) 1Kb] .


(Ex utroque theol. 359 et 277.)

Quaesumus omnipotens Deus indefectivam clementiam [Col. 1034C] etc [(198) 1Kb] .

Alia. Deum omnipotentem, fratres dilectissimi, votis exultantibus deprecemur, ut qui per omnem mundum fidem spargit, et ecclesiam congregavit, qui es lapis excisus de monte sine manibus angula [Col. 1035A] rem compagem solidavit, hanc petram serenus illustret, eamque aeterno lumine irrigatam ita multiplicibus ac diversis carismatibus locupletet, ut super illam administrandam corporis sui hostiam benedicat, et suscipiat consecratam. Qui cum.


Consecratio.

Exaudi nos Deus noster, et precum nostrarum libenter accipe vota, et hoc altare ad celebranda divina mysteria praeparatum odore unguenti coelestis asperge, et aromata illi divinae sanctificationis infunde, et sicut lapidem Jacob patriarchae erectum unguenti perfusione dedicasti, et angelicis visionibus per scalam gradus ecclesiae figurasti, sic super hunc quoque lapidem altari coaptandum coelestis gratiam benedictionis immitte, ut dum tibi super eum sacri [Col. 1035B] corporis et sanguinis Unigeniti tui mysteria consecrantur, petentibus peccata deleantur, merentibus influat gratia sempiterna. Per. Et accipiens tabulam aspergat eam aqua benedicta, addens odorem incensi, et confirmet eam cum chrismate ita dic. In nomine Patris et Filii et Spiritus sancti. Pax tecum. Et cum Spiritu tuo.



ORDO IN DEDICAT. BAPTISTERII [(199) 1Kb] .


(Ex cod. Vind. th. 277.)

Omnipotens sempiterne Deus fons, etc.


Consecratio fontis.

Omnipotens sempiterne Deus, hoc baptisterium coelesti visitatione dedicatum Spiritus sancti illustratione sanctifica, ut quoscunque fons iste loturus est trina ablutione purgari indulgentiam omnium [Col. 1035C] delictorum tuo munere consequantur. Per.

Alia. Multiplica Domine benedictionem tuam, et Spiritus tui munere fidem nostram corrobora, ut qui in haec fluenta descenderunt, in libro vitae ascribi mereantur in regno tibi Deo Patri in resurrectione tradendos. Per.



ORDO IN DEDICATIONE BAPTISTERII.


(Ex cod. ms. bibl. Caesar. Vindob. saec. X vel XI, n. 359, olim 351.)

Primitus fiat aqua benedicta cum laetania, deinde dicatur oratio.

Omnipotens sempiterne Deus fons omnium virtutum et plenitudo gratiarum dignare hoc fasculum sacro baptismati praeparatum Majestatis tuae praesentia consecrare; ut qui ubique totus es, etiam hic [Col. 1035D] adesse te nostris precibus sentiamus. Per. Alia. Propitiare Domine familiae tuae, et benignus humilitatis nostrae vota sanctifica, et omnes in hoc fonte regenerandos universali adoptione custodi. Per.

Tunc aspergat ipsum Baptisterium aqua benedicta, addens odorem incensi. Deinde redeat Pontifex ad ostium Ecclesiae, ubi laetaniae vel laudes circa feretrum [Col. 1036A] celebrantur, et dicat prae foribus hanc orationem significans ostium et Ecclesiam.

Deus qui sacrandorum tibi auctor es munerum, effunde super hanc orationis domum benedictionem tuam, ut ab omnibus hic invocantibus nomen tuum, defensionis tuae auxilium sentiat. Per.

Et tunc portantes feretrum magno honore cum reliquiis simul et crucibus et luminaribus circumeant Ecclesiam sequente clero has antiphonas vel responsoria psallendo, et populo cum mulieribus et parvulis Kirie eleison decant.

    A. Surgite sancti de mansionibus vestris, loca sanctificate, plebem benedicite et nos homines peccatores in pace custodite. aevia.
    A. Ambulate sancti Dei ad locum destinatum qui [Col. 1036B] vobis praeparatus est ab origine mundi.
    A. Plateae Hierusalem gaudebunt et omnes vici ejus canticum laetitiae dicunt.
    A. Sancti tui Domine mirabile consecuti sunt iter servientes praeceptis tuis ut invenirentur inlesi in aquis validis terra apparuit arida et in mari rubro viam sine impedimento.
    V\. Quoniam percussit petram et fluxerunt aquae et torrentes inundaverunt.
    R\. Tradiderunt corpora sua propter Deum ad supplicia et meruerunt habere coronas perpetuas.
    V\. Isti sunt qui venerunt ex magna tribulatione et laverunt stolas suas in sanguine agni. Et meruerunt.
    R\. Sancti mei qui in isto saeculo certamen habuistis [Col. 1036C] mercedem laborum ego reddam vobis.
    V\. Venite benedicti Patris mei percipite regnum. Mercedem.
    R\. Exsultabunt sancti in gloria, laetabuntur in cubilibus suis.
    V\. Justi epulentur et exultent in conspectu Dei et delectentur in laetitia.
    R\. Fulgebunt justi sicut lilium et sicut rosae Hieriricho ante Dominum.
    V\. Justi autem in perpetuo vivent, et apud Dominum est merces eorum. Et sicut.


His ita per ordinem gestis, cum redierit iterum ad ostium Ecclesiae facto silentio habeat pontifex verbum ad plebem de honore Ecclesiastico, et de decimis, vel oblationibus Ecclesiarum, ac de anniversaria ipsius [Col. 1036D] Ecclesiae dedicatione. Ipse autem Dominus et constructor ipsius Ecclesiae admoneatur de dote illius, et qualem honorem vel curam Ecclesiae et presbytero exhibere debeat. Illo autem profitente in omnibus ita se agere velle pontifex haec confirmari a Dno postulans, antequam intret Ecclesiam dicat hanc orationem [(200) 1Kb] .

[Col. 1037A] Domum tuam quaesumus Domine clementer ingredere, et in tuorum cordibus fidelium perpetuam tibi construe mansionem, et praesta ut domus haec quae tua subsistit dedicatione solemnis, tua fiat habitatione sublimis. Per.

Tunc accipiat Pontifex feretrum cum presbyteris et ingrediendo scola antiph. cant.

Ingredimini benedicti Dei, parata est vobis a Domino habitatio sedis vestrae, sed et populus fidelis cum gaudio insequitur iter nostrum ut oretis pro nobis Majestatem Domini. Cum Respons. Sancti Dei dedit vobis.

A. Benedicta gloria Domini de loco suo aevia. cum vers. Cantate Domino canticum novum, laus ejus in Ecclesia sanctorum. Et cum intraverint extenso [Col. 1037B] velo inter populum et altare. Pontifex recondat reliquias in altari et presbyteri qui cum eo sunt cantent antiph.

A. Exultabunt sancti in gloria, laetabuntur in cubilibus suis. Cum psalmo. Cantate Domino canticum novum, laus ejus in Ecclesia sanctorum.

Et antequam recludantur reliquiae dicat hanc orationem.

Deus qui omni loco Dominationis tuae clemens ac benignus dedicator assistis. Exaudi nos quaesumus et concede ut inviolabilis hujus loci permaneat consecratio, et beneficia tui muneris universitas sanctae Ecclesiae quae supplicat mereatur. Per.

Hac expleta ponat chrisma in confessionem per [Col. 1037C] angulos quatuor in crucem dicendo. In nomine Patris et Filii et Spiritus sancti. Pax tecum. Et cum spiritu tuo.

Deinde ponat tres portiones [(201) 1Kb] corporis Dni in confessionem, et tres de incenso, et tunc recludantur reliquiae in confessione et dum recludantur canunt antiph. Sub altare Domini sedes accepistis intercedite pro nobis ad Dominum qui vos elegit. Cum psalmo. Exultabunt sancti in gloria, laetabuntur in cubilibus suis.



ORATIO AD DEDICANDUM ALTARE POST IMPOSITAS RELIQUIAS.

Deus qui altaria nomini tuo dicanda sanctificas, praesta quaesumus ut quod nostra fragilitas non meretur intercessione beati N. huc Spiritus tui plenitudo [Col. 1037D] descendat, qui et munera nostra sanctificet, et indulgentiam nobis tuae pietatis obtineat. Per.

Et accipiens tabulam de subtus confirmet eam cum chrismate in crucem ita dicens. In nomine Patris et Filii et Spiritus sancti. Pax tecum. Et cum spiritu tuo. Tunc imponat tabulam super reliquias et det orationem hanc. Deus qui ex omni coaptatione sanctorum [Col. 1038A] aeternum Majestati tuae condis habitaculum, da aedificationi tuae incrementa coelestia et praesta, ut quorum hic reliquias pio amore complectimur eorum semper meritis adjuvemur. Per.

Tunc lineat eam cum calce quae ante fuerat praeparata, et postquam linita fuerit faciat crucem desuper cum chrismate dicendo. In nomine. Et mittat chrisma per quatuor cornua altaris ipsa suprascripta ubi dicendo et crucem faciendo cant. A. Corpora sanctorum in pace sepulta sunt et vivent nomina eorum in aeternum. Adjung. Gloria Patri. Tunc diaconi vestiant altare et scola dic. antiph. Circumdate Syon levitae altare Domini vestite vestimentis albis estote et vos canentes ymnum novum dicentes benedictus Deus. V\. Mirabilis Deus in sanctis suis. Et gloria [Col. 1038B] Patri. Alia A. In velamento clamabunt sancti tui Domine aevia, aevia, aevia. Posteaque offerat incensum, versusque dicatur. Omnis terra adoret te Deus et psallat. Preces.

    Fundata est domus Domini super verticem montium. Bene fundata est super omnes colles.
    Dominus in templo sancto suo. Dominus in coelo sedes ejus.
    Domus mea dicit Dominus, Domus orationis vocabitur.
    Exultabunt Sancti in gloria. Laetabuntur in cubilibus suis.
    Exultent justi in conspectu Dei. Et delectentur in laetitia.
    Pretiosa est in conspectu Domini. Mors Sanctorum ejus.
    [Col. 1038C] Exurge Domine adjuva nos. Et libera nos propter nomen tuum.
    Domine exaudi orationem meam. Et clamor meus. Dns. vobiscum. Et cum Sp. t.
    Et dicat pontifex orationem hanc.


Descendat quaesumus Domine Deus noster Spirituus sanctus super hoc altare, qui et populi tui dona sanctificet, et summentium corda purificet. Per.

Alia. Omnipotens sempiterne Deus altare hoc nomini tuo dicatum, coelestis virtutis benedictione sanctifica, et omnibus in te sperantibus auxilii tui munus ostende, ut hic sacramentorum virtus et votorum obtineatur effectus. Per.

Deinde revertatur pontifex in sacrarium donec ornetur ecclesia, et accendantur luminaria, et incipiat [Col. 1038D] cantor antiphonam ad Introitum. Terribilis est locus iste. Et procedat pontifex cum ordinibus suis, sicut consuetudo est in festivitatibus, et celebretur solemniter missa sicut sacramentorum libro continetur cum Gloria in excelsis Deo, et postea per totam ebdomadam fiant missae publicae [(202) 1Kb] in ipsa ecclesia usque ad dies octo completos.



ORDO AD BENEDICENDUM ECCLESIAE SIGNUM. (Ex cod. ms., bibl. Caesar. Vindob. saec. X vel XI, n. 359, olim 351.)
[Col. 1039A]

Imprimis dicitur laetania postea VI. psalmi veniales, Miserere mei Deus secundum. Deus in nomine tuo. Miserere mei Deus miserere mei. Deus misereatur nostri. Deus in adjutorium meum intende. Inclina Domine aurem tuam.



RECONCILIATIO VIOLATAE ECCLESIAE. (Ex cod. Vindob. theol. 277, saec. XII vel XIII.)

Primitus veniat episcopus ante ipsam ecclesiam cum clero et populo dicatque hanc orationem.

Omnipotens et misericors Deus, qui sacerdotibus etc. Alia. Aufer a nobis, etc. Tunc intret pontifex in [Col. 1039B] ecclesiam cum clero et letaniis. His peractis dicit Oremus. Et diaconus: Flectamus genua. Post paululum Levate. Oratio: Deus qui peccati veteris etc. Et benedicat aquam et salem cum vino et cinere mixtam, et circumeat tribus vicibus intrinsecus ecclesiam spargendo et cantando antiph. Asperges me Domine. Ps. Miserere mei Deus. lavando ac purificando loca contaminata et dicat hanc Praefationem. Deum indultorem criminum etc. Consecratio: Deus cujus bonitas etc. Sequitur antiph. Confirma hoc Deus. Ps. Exurgat Deus et dissip. Et antequam recludantur reliquiae dicit pontifex: Oremus. Et diaconus: Flectamus genua. Levate. Sequitur oratio: Deus qui omni loco etc. Tunc reliquiae reponantur. Require caetera in dedicat. ecclesiae. Et cantent. Ant. Confirma hoc Deus [Col. 1039C] cum versu Narrabo nomen. Et Gloria Patri. Sequitur Deus qui ecclesiam tuam etc.



BENEDICTIO ECCLESIAE NOVAE. (Ex codice Vindobon. theol. 277.)

Deus qui super mysticam petram apostolicae dignitatis [Col. 1040A] aedificatae principaliter ecclesiae tuae portas inferni numquam praevalituras esse promisisti, cunctos ab eadem remove placatus errores, ut quod adversus eam praesumtio falsitatis extollit, Spiritus veritatis evincat. Dirige quaesumus eam dispensatione coelesti, ut quae ante mundi principium in tua semper est praesentia praeparata, usque ad plenitudinem gloriamque promissam te moderante permaneat, et in tuorum cordibus fidelium perpetuam tibi construe mansionem, ut plebs haec quae dejecto in terram vultu benedictionis tuae postulat domum aeternum a te percipiat praemium. Praesta quaesumus Domine, ut haec basilica, cujus hodie nunciamus incenia, quae tua dedicatione subsistit solemnis, tua semper fiat habitatione praeclara. Per.



BENEDICTIO SUPER MUNUS, QUOD QUIS ECCLESIAE OFFERT HONORI. [ [(203) 1Kb] Ex eodem.]
[Col. 1040B]

Deus cujus verbo et potentia facta sunt omnia cujus dono percepimus, quae ad vitae remedium possidemus, te supplices obnixis precibus exoramus, ut de sede majestatis tuae huic oblationi fidelium sanctificator accedas, suscipe de manu famulorum tuorum munus oblatum, quod a tua clementia benedictum in usum hujus sanctuarii maneat consecratum. Sint haec in conspectu tuo libenter accepta, sicut quondam Abel alumni tui, vel Melchisedech munera tibi placuerunt oblata, et quia ad honorem tui amoris ecclesiam tuam summis nituntur decorare obsequiis, tu eis Domine magna pro parvis recompensa, ut devotionem eorum accipiens, fide eos repleas, indulgentia [Col. 1040C] foveas, misericordia protegas, adversa destruas, prospera concedas, habeant in hoc saeculo bonae actionis documentum, caritatis studium, sancti amoris effectum, et in futuro cum sanctis angelis adipiscantur perpetuum regnum. Amen.




[Col. 1039]
BENEDICTIO SALIS ET AQUAE.



SEQUITUR EXORCISMUS SALIS.
[Col. 1039C]

Exorcizo te creatura salis per Deum vivum, per [Col. 1039D] Deum sanctum, per Dominum totius creaturae, qui divina voce oris sui locutus est, ad discipulos suos dicens: Vos estis sal terrae, et qui per apostolum suum Paulum dignatus est dicere, Sit sermo vester sapientiae sale conditus, ut efficiaris sal exorcizatum, ad evacuandum et expellendum ab hoc ecclesiae signo inimicum, omnemque virtutem putredinis ejus et omnes qui ex te sumpserint, sint sanctificati animis, atque corporibus et ubicunque fueris aspersum, praestes omnibus remissionem peccatorum, sanitatem mentis, protectionem salutis. In nomine Domini nostri Ihu Xpi qui venturus est.



BENEDICTIO SALIS.
[Col. 1040C]

Virtutis tuae fortitudinem deprecantes, Domine [Col. 1040D] sancte Pater omnipotens aeterne Deus, qui inter omnia necessaria quae per Ihm Xpm Dominum nostrum procreari jussisti, non minimam gratiam conferre dignatus es sali, ut ex illo possint universa condiri, quae hominibus ad escam per eumdem Filium tuum Dominum nostrum procreasti. Te supplices exoramus, ut hoc sal digneris aspicere, quatenus ex Majestatis tuae virtute contra omnes spiritus immundos vigorem possit accipere. Expellat ab hoc Ecclesiae signo, et ab omni loco ubi fuerit tua invocatione aspersum, quidquid potest esse pestiferum, et exhibeat plenum salutis effectum, deterreat omnia praestigia [Col. 1041A] vel portenta inimici et omnium monstrorum genera, longius faciat effugari. Gravedines omnes, phantasiasque compescat, et per signum crucis Filii tui Domini nostri Ihu Xpi tutelam fidelissimam desiderantibus praestet. Per eumdem.



EXORCISMUS AQUAE.

Discede immunde spiritus ab omnibus quibus fides nostra usura est religionis officii sacramentis. Nec praetendas culpam criminis, qui agnoscis potentiam salvatoris. Non est meriti confidentia sed praecepti, licet ipsa potestas mysterii . . . Te igitur per communem Dominum aquae creatura convenio, ut conservare motum sensibilitatis intelligens, subjici servicio quo placare Deum nitimur non recuses, omnem a te daemonum communionem, omne collegium [Col. 1041B] iniquitatis expurges, totam phantasmatis labem, capax Dominicae protectionis extermines, ut gratia sanctificationis adepta, tuo nostroque pariter creatori deserviens, omnem spirituum pravorum nequitiam ab hoc Ecclesiae dejicias, et in quocunque loco fueris aspersa, sanctae copiam benedictionis inducas. Praestante ipso Domino redemptore nostro Ihu Xpo, qui cum Patre et Spiritu sancto vivit et regnat in saecula saeculorum, amen.



BENEDICTIO AQUAE.

Benedic Domine hanc aquam benedictione coelesti, et assistat super eam etc. ut in pontificalis de benedictione campanae.


Hic mittatur sal in aquam.

[Col. 1041C] Fiat haec commixtio et consecratio salis et aquae in nomine Patris et Filii et Spiritus Sancti.


Oratio post commixtionem.

Omnipotens aeterne Deus, qui nobis a te conditam creaturam aquae vividae distinxisti, ut liquorem simplicem ad lavacrum, salsam soliditatem praeberes ad condimentum, quatenus et sordida possent ablui, et fatua imbui, quo et noxia tollerentur et originalis corrigeretur error ad viam salutis. Te officii nostri functionem immeriti deprecemur, ut haec salis et aquae in tuo nomine facta permixtio, clementiae tuae dono sanctificetur, ad purificandum hoc ecclesiae signum, quodque ministerialiter baptismo commodum, culpae inimicum sapientiae aptum, errori praestas adversum, sancti Spiritus tui sanctificatione [Col. 1041D] reddas sanctificatum, nec ullo contagio reddatur inmundum, quod tua fieri credimus majestate beatum, sed ita per te plenum praebeat sanctificationis effectum, ut ubicunque invocato tuo nomine manu fuerit emissum, vel modo quolibet assumtum expulsis et explosis omnibus insidiis contrariae potestatis non solum diabolica machinamenta ex eodem loco fugata deficiant, sed etiam sanctorum angelorum [Col. 1042A] custodia semper inibi mansura consistat, te praestante omnipotente Deo, qui cum Filio tuo et Spiritu sancto regnas in saecula saeculorum, amen.

Post haec cantantur psalmi isti: Lauda anima mea Dominum. Laudate Dominum quoniam bonus. Lauda Hierusalem Dominum. Laudate Dominum de coelis. Cantate Domino canticum. Laudate Dominum in sanctis ejus. Qui dum cantantur lavet pontifex signum de aqua benedicta et sale benedicto cum oleo sancto cruces in eo faciendo et dicat hanc orationem: Deus qui per beatum Moysen legiferum tubas argenteas fieri praecepisti etc. ut in pontificali usque ad illa verba: Ante sanctae crucis in eo depictum vexillum. ubi haec oratio finitur, omissis illis, quae in pontificali adduntur. cui flectitur omne genu etc.

[Col. 1042B] Tunc extergat illud cum linteo mundo et cantatur antiphona: Vox Domini super aquas, Deus Majestatis intonuit. Dominus super aquas multas. Psal. Vox Domini in virtute. usque ad finem psalmi cum Gloria.

Post haec tangat illud cum chrysmate a foris septies, intus quater et dicat hanc orationem: Omnipotens sempiterne Deus, qui ante arcam foederis, etc. ut in pontificali.

Tunc ponatur in incensorio ignis et thimiamatus et mirra, et erigatur signum super incensorium, ut totum illum fumum colligat et dicatur antiphona. Deus in sancto via tua, quis Deus magnus sicut Deus noster. Viderunt te aquae Deus. usque ad finem psalmi cum Gloria.

Omnipotens Dominator Xpe, quo secundum assumtionem [Col. 1042C] carnis dormiente in navi, dum oborta tempestas maria conturbasset: te protinus excitato et imperante dissiluit. Tu necessitatibus populi tui, benignus succurre, tu hoc tintinnabulum sancti Spiritus rore perfunde, ut ante sonitum illius semper fugiat inimicus, invitetur ad fidem populus Xnus, hostilis terreatur exercitus, confortetur in Domino per eum populus evocatus, atque sicut per Davidicam cytharam delectatus desuper descendat Spiritus sanctus, atque ut Samuele crinigero agnum mactante in holocausto suo rex aeterni imperii fragore aurarum turbam repulit adversantem, ita dum hujus vasculi sonitus transit per nubila ecclesiae tuae conventus consoletur, manu serventur angelica fruges, credentium mentes et corpora salvet protectio [Col. 1042D] sempiterna. Per te Salvator mundi.



MAJOR [(204) 15Kb] BENEDICTIO AQUAE ET SALIS. (Ex Codice msc. Theol. Bibl. Caes. Vindob. saec. X, vel XI, n. 359, olim 351.)

Deus in adjutorium meum intende, cum Gloria. A. Haec est generatio. Ps. Domini est terra. Afferte Domino. Ipsum. A. Secundum magnam misericordiam. Ps. Miserere mei Deus secundum. Deinde [Col. 1043A] letaniam. Kyrie eleison. Xpeeleison. Xpe audi nos. Sca Maria ora pro nobis. Deinde Dominus vobiscum. et cum spiritu tuo.

Or. Deus cujus antiqua miracula etiam in omni saeculo coruscare sentimus, dum quod uni populo persecutione Aegypti ad liberandum dexterae tuae potentia contulisti. Id in salutem gentium per aquae regenerationem operaris, praesta ut in Habrahae filios et in Hisraheliticam dignitatem totius mundi transeat plenitudo. Per Dnm.


Lectio Epistolae beati Pauli apost. ad Corinthios.

Fratres nolumus autem vos ignorare quoniam patres nostri omnes sub nube fuerunt, et omnes mare transierunt, et omnes in Moyse baptizati sunt, in nube, et in mari, et omnes eamdem escam spiritalem [Col. 1043B] manducaverunt, et omnes eumdem potum spiritalem biberunt. Bibebant autem de spiritali, consequente eos petra, petra autem erat Christus. Or. Adjutor in oportun. V\. quoniam non in finem.


Secundum Mattheum.

In illo tempore dixit Jesus discipulis suis. Vos estis sal terrae: quod si sal evanuerit, ad nihilum valet ultra, nisi ut mittatur foras et conculcetur ab hominibus. Vos estis lux hujus mundi. Non potest civitas abscondi super montem posita. Neque accendunt lucernam, et ponunt eam sub modio sed supra candelabrum, ut luceat omnibus qui in domo sunt. Sic luceat lux vestra bona coram hominibus, ut videant bona vestra opera, et glorificent Patrem [Col. 1043C] vestrum, qui est in coelis.



BENEDICTIO AQUAE.


Dominus vobiscum. Oremus.

Exorcizo te creatura aquae per Deum vivum, per Deum sanctum, per Deum totius creaturae, ut te mundam exhibeas contra omnem morbum, atque insidias inimici, ut ubicunque aspersa fueris, sit propitio Deo domus ipsa defensa, sicut defensae fuerunt domus Hebraeorum per signum sanguinis agni. Sic defendantur Domine domus famulorum famularumque tuarum per aspersionem hujus aquae. In ipsius nomine te exorcizo aqua, qui verbo suo fontes emanare praecepit. In ipsius nomine te exorcizo, qui filios Israel per medium mare eduxit. In ipsius nomine te exorcizo, qui super te suis pedibus ambulavit. [Col. 1043D] In ipsius nomine te exorcizo, quem Joannes in te baptizavit, ut omnis spiritus erroris, et omnes fantasiae daemonum tua aspersione effugentur et separentur. Per virtutem Domini nostri Jesu Xpi qui venturus est judicare.

[Col. 1044A] Alia. Exorcizo te creatura aquae in nomine Dei Patris omnipotentis, et in nomine Domini nostri Jesu Xpi, ut omnis immundus spiritus et incursio Satanae separetur ab hac creatura aquae. Proinde ergo efficere aqua exorcizata ad effugandum omne fantasma inimici, et ipsum inimicum eradicare et explantare. In nomine Dei Patris omnipotentis, et in nomine Domini nostri Jesu Xpi, qui venturus.

Alia. Te autem creatura aquae adjuro per Deum vivum, per Deum sanctum, per eum te adjuro, qui te in principio separavit ab arida. Adjuro te per Deum vivum, qui fontes paradysi emanare praecepit, et in quatuor fluminibus exire jussit, et totam terram rigare praecepit. Adjuro te per eum, qui in te Neaman Syrum a sua lepra mundavit, et per manus [Col. 1044B] Helisaei prophetae inmissione dulcoravit. Efficere ergo aqua sancta, aqua benedicta, aqua lavans sordes, et mundans peccata. Adjuro te per Deum vivum, ut te mundam exhibeas, nec in te aliquam fantasiam retineas; sed efficiaris fons exorcizatus, ut ubicunque aspersus fueris, sive in domo, sive in angulis cubiculorum, sive in agro, sive super homines, sive super pecora, vel jumenta, vel si quis ex te gustaverit, fias ei defensaculum vitae, remedium sanitatis. Ipse quoque diabolus elongetur et effugetur, tamquam elongatum est coelum a terra, lux a tenebris, justum ab injusto, dulce ab amaro, sic separetur ille spiritus immundus ab omni habitatione famulorum famularumque Dei, vel ab his [Col. 1044C] locis, ubi haec unda respersa fuerit, per verbum et virtutem Domini nostri Jesu Xpi. Qui venturus est.



BENEDICTIO AQUAE.

Exorcizo te creatura aquae in nomine Dei Patris omnipotentis, et in nomine Domini nostri Jesu Xpi Filii ejus, ut fias aqua exorcizata ad effugandam omnem potestatem inimici. Et ipsum inimicum eradicare et explantare valeas cum angelis suis apostaticis. Per virtutem Domini nostri Jesu Xpi. Qui venturus est.

Alia. Deus qui ad salutem humani generis maxima quaeque sacramenta, etc.



BENEDICTIO SALIS.

Exorcizo te creatura salis per Deum vivum, per Deum verum etc.



BENEDICTIO SALIS.
[Col. 1044D]

Exorcizo te creatura salis per Deum vivum, per Deum sanctum, per Deum totius creaturae, qui te per Helisaeum prophetam in aquam mitti jussit ut sanaretur sterilitas aquae, qui divina voce oris sui locutus [Col. 1045A] est ad discipulos suos dicens: Vos estis sal terrae: qui per apostolum suum Paulum dicere dignatus est, Sit sermo vester sapientiae sale conditus, ideoque efficere sal exorcizatus, ad evacuandum et expellendum inimicum, et omnem virtutem putredinis ejus. In nomine Domini nostri Ihu Xpi. Qui venturus est judicare vivos et mortuos.

Alia. Benedic omnipotens Deus hanc creaturam salis tua benedictione coelesti in nomine Domini nostri Ihu Xpi, et in virtute sancti Spiritus tui, ad effugandum inimicum, quam tu Domine sanctificando sanctifices, et benedicendo benedicas, fiatque omnibus accipientibus perfecta medicina permanens in visceribus summentium. In nomine Dni nri Ihu Xpi. Qui venturus est.

[Col. 1045B] Alia. Deus invisibilis, Deus inaestimabilis, qui per cuncta diffusus es, pietatem tuam et misericordiam per sanctum et tremendum Filii tui nomen supplices deprecamur, ut super hanc creaturam salis benedictionem tuam per potentiam invisibilis operationis infundas, ut jumenta, quae necessitatibus humanis tribuere dignatus es, cum ex eadem acceperint, vel gustaverint, haec benedictio et sanctificatio tua inlaesa reddat, et ab omni temptatoris incursu te protegente custodiat. P.


Alia.

Immensam clementiam tuam omnipotens aeterne Deus humiliter imploramus, ut hanc creaturam salis, quam in usum generis humani tribuisti benedicere et sanctificare tua pietate digneris, ut sit [Col. 1045C] omnibus sumentibus sanitas animae et corporis; ut quidquid eo tactum vel respersum fuerit, careat omni immunditia, omnique impugnatione spiritalis nequitiae. Per.



BENEDICTIO AMBORUM PARITER.


Hic sufflat ter et miscet.

Deus cui super Cherubim et Seraphim sublimi throno sedenti omnis profunditas abyssi, omnis latitudo perspicua est. Deus cujus aeternis legibus omnis natura concluditur. Deus cujus voluntati quidquid resistit infirmum est, quidquid saevit inimicus et immundus spiritus tuis sermonibus sanctis evictum est. Deus qui malignorum destruis vires, et adversantia per famulos tuos temptamenta inimici extinguis. Te Domine supplices exoramus, ut ad defensionem [Col. 1045D] nostram placatus aspicias, et salis et aquae hujus creaturam gratiae tuae benedictione sanctifices, et necessariis purificationibus facias efficaces, ut quidquid fuerit liquore ejus aspersum, ab omni immunditia spirituum immundorum vacuum fiat et liberum. Nihil ibi pestilentia morbidum, nihil ullius terroris sit inquietum, omne illic daemonium, omnem adversariam potestatem per hujus creaturae tuae salis et aquae aspersionem deprecatio tuae invocationis expellat. Nec ullas ibi diaboli ministrorumque ejus insidias nocere aut laedere permittas, ubi de tuo auxilio praesumitur et virtus tui nominis invocatur. Per.

Alia. Praesta quaesumus Domine tuum salubre remedium [Col. 1046A] super hanc creaturam salis et aquae, ut ubicunque intercesserit, ad animae et corporis proficiat sanitatem. Per.

Alia. Aeterne Domine Deus omnipotens officii nostri functione immeriti deprecamur, ut haec salis et aquae permixtio, in nomine clementiae tuae sanctificata, cum per nostras fuerit manus emissa, vel quolibet modo assumta, expulsis cunctis machinamentis daemonum ex eodem loco fugata deficiant, et sanctorum angelorum custodia semper inibi mansura consistat. Per Dnm.

Dominus vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et justum est.


Praefatio

[Col. 1046B] Domine Deus coeli et terrae, cujus virtuti subjecta sunt universa, cujus verbo procurata sunt omnia, submitte Spiritum tuum sanctum super hanc creaturam aquae, ut fiat aqua sanctificata in nomine Dei Patris, et Filii, et Spiritus sancti. Ipsa te cognovit altissima salus et respector tuus aqua. Ergo humiles exoramus, ut exaudias et miserearis precibus nostris, ut ubicunque aspersionis et purificationis te jubente aspersa fuerit haec aqua, habeat ibi domus gaudium, spem, honorem perpetuum, ut omnis malivoli invidia expellatur et separetur, per virtutem Domini nostri Jesu Christi quem laudant angeli, et non cessant clamare dicentes. Sanctus, Sanctus, Sanctus, Dominus Deus sabaoth.


Oremus.

[Col. 1046C] Praeceptis salutaribus moniti et divina institutione formati audemus dicere. Pater noster. Libera nos quaesumus Domine ab omnibus malis praeteritis, praesentibus, et futuris, et custodi nos in omni opere bono, per liberatorem Dominum nostrum Jesum Christum Filium tuum, qui tecum vivit et regnat. Credo in Deum.



BENEDICTIO AMBORUM PARITER.

Deus invictae virtutis auctor, et insuperalis imperii Rex etc.



BENEDICTIO MINOR SALIS ET AQUAE.

Exorcizo te creatura salis per Deum vivum, per Deum verum, per Deum sanctum, per Dominum qui te per Helisaeum etc.



BENEDICTIO SALIS ET AQUAE. (Ex ms. Vind. th. 277, saec. XII vel XIII.)
[Col. 1046D]

Deus in adjutorium meum intende. Domine ad adjuvandum me festina. cum Gloria Patri. Kyrie eleison. Xpe el. Kyrie el. Pater noster. Credo in Deum. Et letania sequitur si vis. Benedictio Salis. Exorcizo te creatura salis in nomine Dei Patris omnipotentis, et in caritate Dni nri Ihu Xpi, et in virtute Spiritus sancti. Exorcizo te per Deum vivum, per Deum verum, qui te ad tutelam humani generis procreavit, et populo venienti ad credulitatem per servos suos consecrari praecepit. Proinde rogamus te Dne Deus noster, ut haec creatura salis in nomine Trinitatis efficiatur salutare sacramentum ad effugandum inimicum: quod tu Domine sanctificando [Col. 1047A] sanctifices, et benedicendo benedicas, ut fiat omnibus accipientibus perfecta medicina permanens in visceribus eorum in nomine Dni nri Ihu Xpi. Qui venturus.

Lectio libri Regum. In diebus illis. Dixerunt viri civitatis ad Helyseum. Ecce habitatio civitatis hujus optima est, sicut tu ipse perspicis, sed aquae amarissimae sunt, et terra sterilis. At ille ait: Afferte mihi vas novum, et mittite in illud sal. Quod cum attulissent, egressus ad fontem aquarum misit in eum sal, et ait: Haec dicit Dominus: Sanavi aquas has, et non erit in eis ultra mors, neque sterilitas. Sanatae sunt ergo aquae usque ad diem hanc juxta verbum Helysei, quod locutus est. Secundum Johan. [(205) 1Kb] . In illo tempore. Vidit Johannes Jesum venientem ad se et ait: Ecce Agnus Dei, ecce qui [Col. 1047B] tollit peccata mundi. Hic est enim de quo dixi: Post me venit vir, qui ante me factus est, quia prior me erat, et ego nesciebam eum. Sed ut manifestaretur in Israel, propterea veni in aqua baptizans. Et testimonium perhibuit Johannes dicens: Quia vidi Spiritum descendentem quasi columbam de coelo, et mansit super eum. Sed qui misit me baptizare in aqua, ille mihi dixit: Super quem videris Spiritum descendentem super eum, hic est, qui baptizat in Spiritu sancto. Et ego vidi, et testimonium perhibui, quia hic est Filius Dei.



BENEDICTIO AQUAE.

Exorcizo te creatura aquae per Deum vivum, per Deum sanctum, per Deum totius saeculi creatorem, ut mundam te exhibeas contra omnem morbum [Col. 1047C] atque insidias inimici, ut ubicumque aspersa fueris, sit propitio Deo detensa domus ipsa, sicut defensae fuerunt domus Hebraeorum per signum sanguinis Christi, sic defendatur Domine domus famulorum famularumque tuarum. In ipsius nomine te exorcizo, qui filios Israel per medium mare eduxit. In ipsius nomine te exorcizo, qui super te pedibus suis ambulavit. In ipsius nomine te exorcizo, quem Johannes in te baptizavit, ut omnis spiritus erroris et omnes fantasiae daemonum per hanc aquam aspersionis effugentur et separentur per Xpm Dominum nrm, qui venturus est judicare.

Alia. Praesta Domine tuum salutare remedium super hanc creaturam salis et aquae, ut ubicunque intercesserit, ad animae et corporis proficiat sanitatem. [Col. 1047D] Per Dnm nrm. Hic suffla ter in modum crucis, et misces salem et aquam, et dices his verbis.

Exorcizo te creatura salis per Deum vivum, qui te per Helisaeum prophetam in aquam mitti jussit, qui divina voce ore suo locutus est ad discipulos suos, dicens: Vos estis sal terrae. Qui per apostolum Paulum dixit Cor vestrum sale conditum sit; ideoque efficere sal exorcizatum ad expugnandum inimicum et omnem incursum daemonis per virtutem et nomen Dni nri Ihu Xpi. Qui venturus est judicare saeculum, et te inimice per ignem. Dominus vobiscum. [Col. 1048A] Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et justum est.


Praefatio.

VD. et justum est aequum et salutare nos tibi semper et ubique gratias agere Dne Deus coeli et terrae, cujus virtuti subdita sunt universa, cujus verbo procreata sunt omnia; supermittendo supermitte Spiritum sanctum super hanc creaturam aquae, ut fiat aqua sanctificata in nomine Patris, et Filii, et Spiritus sancti. Ipsa te cognoscat altissima salus et respector perpetuus. Ad quem humiles oramus et petimus, ut exaudias et miserearis precibus nostris, ut ubicunque aspersionis et purgationis, te jubente, aspersa fuerit haec aqua, habeat domus illa [Col. 1048B] gaudium, spem, honoremque perpetuum, ut omnes malivoli et invidi expellantur et separentur. Iterato te alloquar aqua, qui lucis similitudinem habes. Tu sub coelo, tu super coelum, tu sub terra, tu super terram. Super te invoco nomen sanctum, atque mirabile Dei, qui te sua potentia suspendit super coelos, congregavit in terra, miscuit in mari: qui te archanis, et limpidis atque velocibus ventis pluere praecepit, et ad usus hominum carnis lavacrum dedit, et sitientibus potum subministravit, super quam etiam Spiritus Domini ferebatur sed etiamnum fertur. Adjuro te per vocem tonitrui corruscantis, et per virtutem tremendi coelestis regis. Adjuro te per lignum mysterii, de quo aqua percussa statim dulcis facta est. Adjuro te per eum, qui omnia creavit, ne [Col. 1048C] contempnas vocem humilitatis meae, sed expellas omnem umbram, omnem satanam, et omnes machinationes diabolicas spirituum immundorum sive biothanatum, [(206) 1Kb] sive errantium, sive ex invocatione magicae artis, sive praecantatorum argumenta, sive draconum, sive volucrum et viperarum, quia imperat tibi Dns Ihs Xps Filius Dei vivi, ut mox cum aspersa fueris in nomine Dei omnipotentis sabaoth sive in domo, sive in vineis, sive in pecoribus, suis in seminatis campis, sive in qualicumque creatura, sive in potu data fueris homini valetudine detento, et a maligni infestatione percusso, mox expellas, et excludas omnem malignum, ut possit homo velocius salvus fieri per virtutem et nomen Dni nri Ihu Xpi, qui neque dici, neque scribi, neque computari potest, cui nomen [Col. 1048D] est Deus. Qui per angelum tuum Domine fontem Agar ostendisti, et ex eo Ismahel sitientem potasti: qui pueri Abrahae in Mesopotamia preces audisti, et omnia desideria cordis ejus implesti: qui famulum tuum Moysen in deserto petram percutere, et ex ea aquam producere, et populum rigare jussisti: qui aquam amaram immisso ligno dulcorasti, ita benedicere digneris hanc aquam in nomine Patris et Filii et Spiritus sancti, ut ubicunque aspersa fuerit in tuo nomine omnes jactationes saevas inimici expellas. Illud etiam rogamus, ut sicut ad domum Raguel [Col. 1049A] angelum Raphael mittere dignatus es, et Asmodeum daemonium colligavit, simili beneficio domui huic praestes, ut mox, cum aspersa fuerit nunquam illic vel in anima vel in eadem domo consistentibus habeat aliquam potestatem, sed confusus et districtus abscedat. Per Xpm Dnm nrm, per quem majestatem tuam.



BENEDICTIO SALIS.

Sancte Dne creator omnium creaturarum, et totius naturae artifex, et unus magister gignentium, origo nationum, utilitasque virtutum, cujus providentia in hac quoque creatura liquentes aquas coelesti igne solidasti, ut haec caetera humanis usibus admixta condiret, et in longiorem usum incorrupta servaret; da ei Dne exorantibus nobis eam ex tua benedictione [Col. 1049B] substantiam, ut cujuscumque viscera penetraverit, effuget ex his atque depellat quidquid erroris, confusionis, malignitatis fraudes diabolicae temptationis infuderint, omni hostis nri infestatione depulsa, id in homine tantum quod a te factum est relinquatur.

Alia. Domine sancte Pater omnipotens aeterne Deus, te suppliciter deprecamur, ut benedicere digneris hanc creaturam salis, quam in usum humani generis tribuisti, ut qui ex ea gustaverint, non moriantur in aeternum, sed te sapiant, in te roborentur, atque ad aeterna dona per tuam gratiam venire mereantur, in nomine Dni nri Ihu Xpi, qui venturus est.



BENEDICTIO SALIS AD PECORA.

[Col. 1049C] Deus invisibilis et inaestimabilis, qui per cuncta diffusus es, pietatem tuam et misericordiam per sanctum et tremendum Filii tui nomen supplices deprecamur, ut in hanc creaturam salis benedictionem et potentiam invisibilis operationis infundas, ut jumenta, quae necessitatibus humanis dignatus es tribuere cum ex eadem acceperint, vel gustaverint, haec benedictio et sanctificatio tua illaesa reddat, et ab omni temptatoris incursu te protegente custodiat. Per.

Alia. Defende Domine pecora per hanc creaturam salis a lupis rapacibus, a latronibus, a morbo, a mortibus, a laqueis diaboli, ab omni infirmitate, a temptatione, a malitia, ab odio, ab invidia, a malo homine, a malis eloquiis (i. e. incantationibus, execrationibus), [Col. 1049D] a malis oculis, a veneficiis, ab omni temptatione sacrare et salvare digneris Domine pecora nostra, et omnia quadrupedia, quae morbo et infirmitate vexantur per hanc creaturam salis in nomine tuo Pater, Filiique tui Ihu Xpi et Spiritus sancti. Qui in Trinitate perfecta.



BENEDICTIO SALIS ET AQUAE AD SPARGENDUM IN DOMO.

Domine sancte Pater omnipotens instaurator et conditor omnium elementorum, qui per Xpm Dnm Filium tuum hanc creaturam salis inter caetera esse jussisti, te deprecamur Domine, ut hanc creaturam salis et aquae benedicere digneris, ut ubicunque aspersa fuerit, omnis spiritus immundus effugiat, ne [Col. 1050A] ulterius in eo loco habeat potestatem commorandi. Per.

Alia Oratio. Praesta Domine per hanc creaturam aspersionis (vel hujus creaturae aspersionem) sanitatem mentis, integritatem corporis, tutelam salutis, securitatem spei, corroborationem fidei, hic et in aeterna saecula.



BENEDICTIO AQUAE AD SPARGENDUM.

Deus qui ad salutem humani generis etc.

Item alia. Exorcizo te creatura salis et aquae in nomine Dei Patris omnipotentis, et in nomine Ihu Xpi Filii ejus, et Spiritus sancti, omnis virtus adversarii, omnis incursio diaboli, omnisque inimici potestas eradicare et effugare ab hac creatura aquae per Deum verum, per Deum vivum, per Deum sanctum, [Col. 1050B] et Dnum nrm Ihm Xpm, ut efficiaris aqua benedicta, ut ubicunque effusa fuerit, vel aspersa sive in domo, sive in agro, effuges omnem fantasiam, omnem potestatem inimici: Spiritus sanctus habitet in domo hac. Per Dnm nrm. Qui venturus.



ITEM EXORCISMUS SALIS ET AQUAE SUPER INFIRMOS SCI GREGORII PAPAE. (Ex cod. Vindob. theol. 685.)

Deus in adjutorium meum intende. Tribus vicibus cum Gloria. Kyrie el. Pater noster. Credo in Deum. Lectio libri Regum. In diebus illis dixerunt viri civitatis ad Heliseum. Ecce habitatio civitatis hujus optima est, sicut tu ipse prospicis, sed aquae amarissimae sunt et terra sterilis. At ille ait: Afferte [Col. 1050C] mihi vas novum, et mittite in illud sal. Qui cum attulissent, egressus ad fontes aquarum, misit in eum sal et ait: Haec dicit Dominus: Salvavi aquas has, et non erit ultra in eis mors, neque sterilitas. Sanatae sunt ergo aquae usque ad diem hanc, juxta verbum Helisei, quod locutus est in Dom. Secundum Joan. In illo tempore vidit Joannes Jesum venientem ad se et ait: Ecce Agnus Dei, ecce qui tollit peccata mundi. Hic est de quo dixi: Post me venit vir, qui ante me factus est, quia prior me erat, et ego nesciebam cum. Sed ut manifestaretur in Israhel, propterea ego veni in aqua baptizans. Et testimonium perhibuit Johannes dicens: Quia vidi Spiritum descendentem quasi columbam de coelo, et mansit super eum, et ego nesciebam eum. Sed qui [Col. 1050D] misit me baptizare in aqua, ille mihi dixit: Super quem videris Spiritum descendentem et manentem super eum, hic est, qui baptizat in Spiritu sancto. Et ego vidi et testimonium perhibui, quia hic est Filius Dei.



BENEDICTIO SALIS.

Exorcizo te creatura salis in nomine Dei Pa+tris omni+potentis, et in caritate Domini nostri Jesu Christi, et in virtute Spiritus sancti: Bene+dico te per Deum vi+vum, per Deum ve+rum, qui te ad tutelam humani generis procreavit, et populo venienti ad credulitatem per servos suos consecrari praecepit. Proinde rogamus te Domine Deus noster, ut haec creatura salis, in nomine sanctae Trinitatis efficiatur [Col. 1051A] salutare sacramentum ad effugandum inimicum: quam tu Domine sanctificando sanctifices, et benedicendo benedicas, ut fiat omnibus accipientibus perfecta medicina permanens in visceribus eorum in nomine Dni nri Jhu Xpi qui ventur.



BENEDICTIO AQUAE.

Exorcizo te creatura aquae per Deum vi+vum, per Deum sanctum, per Deum totius mundi creatorem, ut mundum te exhibeas contra omnem morbum, atque insidias inimici, ut ubicunque aspersa fuerit sit propitio Deo defensa domus. Sicut defensae fuerunt domus Hebraeorum per signum sanguinis Christi, sic defendatur Domine domus famularumque tuarum. In ipsius nomine te exorcizo, qui verbo suo fontes emanare praecepit. In ipsius nomine te exorcizo, [Col. 1051B] qui filios Israel per medium mare eduxit. In ipsius nomine te exorcizo, qui super te suis pedibus ambulavit. In ipsius nomine te exorciso quem Johannes in te baptizavit, ut omnis spiritus erroris et omnes fantasiae daemonum per hanc aquam aspersionis effugentur et separentur per Xpm Dnm nrm qui ventur.

Alia. Praesta Dne tuum salutare remedium super hanc creaturam sa+lis et a+quae, ut ubicunque intercesserint ad animae et corporis proficiant sanitatem. Per Xpm. Hic sufflat ter in modum crucis; et miscens salem, et dic. Exorcizo te, creatura salis per Deum vi+vum, per Deum ve+rum, per Deum san+ctum, per Deum, qui te per Heliseum prophetam in aquam mitti jussit: qui divina voce, ore suo, [Col. 1051C] locutus est ad discipulos suos dicens: Vos estis sal terrae; qui per apostolum Paulum dixit, Cor vestrum sit sale conditum. Ideoque efficere sal exorcizatum ad expugnandum inimicum et omnem incursum daemonis per virtutem et nomen Dni nri Jhu Xpi qui venturus est. Dominus vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et justum est. VD. et justum est aequum et salutare Domine Deus coeli et terrae cujus virtuti subdita sunt universa, cujus verbo procreata sunt omnia, supermittendo supermitte Spiritum tuum sanctum super hanc creaturam aquae, ut fiat aqua sanctificata. In nomine Pa+tris et Filii et Spiritus + sancti. Ipsum te cognoscimus altissima salus et respector perpetuus, ad [Col. 1051D] quem humiles oramus et petimus, ut exaudias et miserearis precibus nostris, ut ubicunque aspersionis et purgationis, te jubente, aspersa fuerit haec aqua, habeat sibi domus gaudium, spem, honorem perpetuum, ut omnes malivoli, invidi expellantur, et separentur. Iterato te alloquor aqua, quae lucis similitudinem habes: tu sub coelo, tu super coelum: tu sub terra, tu super terram. Super te invoco nomen sanctum atque mirabile Dei, qui te sua potentia [Col. 1052A] suspendit super coelos, congregavit in terra, miscuit in mari: qui te archanis et limpidis, velocibus ventis pluere praecepit, et te ad usus hominis lavacrum carnis dedit, sitientibus potum per te subministravit, super quem etiam Spiritus Domini non solum ferebatur, sed etiam fertur. Adjuro te per Spiritum Dei vivi. Adjuro te per vocem tonitrui coruscationis tremendae coelestis regis. Adjuro te per lignum mysterii de quo aqua percussa statim dulcis facta est. Adjuro te per eum, qui omnia creavit, non contempnas vocem humilitatis meae, sed expellas omnem umbram, omnem satanam, et omnes machinationes diabolicas spirituum immundorum, sive errantium: sive ex invocatione magicae artis, sive praecantorum argumenta, sive draconum et omnium volucrum et [Col. 1052B] viperarum. Imperet tibi Dominus noster Jesus Christus Filius Dei vivi, ut mox cum aspersa fueris in nomine Dei omnipotentis sabaoth, sive in domo, sive in vineis, sive in pecoribus, sive in seminatis campis, sive in qualicunque creatura, sive in potu data fueris homini invalitudinem detinenti, a maligni infestatione percusso, mox expellas, et excludas omnem malignum, ut possit homo velocius salvus fieri per virtutem et nomen Dni nri Jhu Xpi, qui neque dici, neque scribi, neque computari potest: cui nomen Deus, qui per angelum tuum Domine fontem Agar ostendisti, et ex eo Ismaelem sitientem potasti. Qui pueri tui Abrahae in Mesopotamia preces exaudisti, et omnia desideria cordis ejus implesti: qui famulum tuum Moysen in deserto petram percutere, [Col. 1052C] et populum potare jussisti: qui aquam amaram immisso ligno dulcorasti; ita benedicere digneris hanc aquam in nomine Pa+tris et Filii et Spiritus + sancti, ut ubicunque aspersa fuerit in tuo nomine omnes jactationes saevas inimici expellas. Illud etiam rogamus te Domine, ut sicut domum Raguel angelum Raphahel mittere dignatus es, et Asmodeum daemonem colligavit, simile Domine beneficium domui huic praestes, ut mox cum aspersa fuerit, numquam illic vel in anima, vel in eadem domo consistentibus habeat aliquam potestatem, sed confusus et districtus abscedat. Per.



EXORCISMUS AQUAE.

Exorcizo te creatura aquae. Ut supra.

[Col. 1052D] Alia. Deus qui ad salutem humani gen. Ut sup.

Deus invictae, etc. Ant. Asperges me. Psal. Miserere.


Oratio post aspersionem aquae.

Praestes (Prs) Domine per hanc creaturam aspersionis sanitatem mentis, et corporis integritatem, tutelam salutis, securitatem spei, corroborationem fidei, hic et in aeterna saecula saeculorum. Amen.




[Col. 1053]
BENEDICTIO CEREORUM. III Non. Febr. Ypapanti. [(207) 1Kb] Ad sanctam Mariam.
(Ex cod. Vind. theol. n. 685 saec. X.)

[Col. 1053A] Domine Deus omnipotens creator coeli et terrae rex regum Dominus dominantium, exaudi nos famulos tuos clamantes et orantes ad te. Precamur te, Domine sancte Pater omnipotens aeterne Deus, qui omnia ex nihilo creasti, et jussu tuo per opera apum hunc liquorem ad perfectionem cerae evenire fecisti, et qui hodierna die petitionem justi Simeonis implesti, te humiliter deprecamur, ut has can+delas ad usus hominum, et sanitatem corporum et animarum sive in terra sive in aquis per invocationem sancti tui nominis, et per intercessionem sanctae Mariae genitricis tuae, cujus hodie festa devote percolimus, et per preces omnium Sanctorum tuorum bene+dicere et sanctificare digneris, ut haec plebs tua illas in manibus honorifice portans, te cantando, [Col. 1053B] teque laudando, tu exaudies voces illius, de coelo sancto tuo et de sede majestatis tuae. Propitius sis omnibus clamantibus ad te, quos redemisti precioso sanguine tuo, qui vivis et regnas per omnia saecula saeculorum. Amen. Dominus vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et justum est. Vere dignum et justum est, aequum et salutare. Quia per serenissimam ac placidissimam stellam genitricem tuam, cujus sacratissimum nomem per ineffabile et inenarrabile meritum stella maris interpretatur, humanum genus illuminare lignatus es. Pro hoc maxime gaudio hodierna die ovantes, et has candelas in manibus nostris venerabiliter ferentes, et incessabili voce clamantes, ut pro dulcissimo [Col. 1053C] amore, et clementissima intercessione tuae dignae genitricis semperque Virginis nos indignos, sed tamen pretioso sanguine tuo redemptos te aeterno ac vero lumine facias clementer perfrui. Per.

Oremus. Omnipotens sempiterne Deus, qui hodierna die Unigenitum tuum ulnis sancti Symeonis in templo tuo sancto suscipiendum praesentasti, tuam supplices deprecamur clementiam, ut hos cereos, quos nos tui famuli in tui nominis magnificentia suscipientes gestare cupimus bene+dicere et sancti+ ficare atque lumine supernae benedictionis accendere digneris: quatinus eos tibi Dno Deo nostro offerendo, digni, et sancto igne tuae dulcissimae caritatis succensi in templo sancto gloriae tuae repraesentari mereamur. Per.

[Col. 1054A] Tunc dividantur candelae per singulos, et accendatur, stantibusque omnibus in eodem loco cantatur haec anthiphona.

Ant. Ave gratia plena Dei genitrix virgo, ex te enim ortus est Sol justiciae, illuminans quae in tenebris sunt. Laetare et tu senior juste, suscipiens in ulnas liberatorem animarum nostrarum, donantem nobis resurrectionem.

Oratio. Exaudi quaesumus Dne plebem tuam, et quae extrinsecus annua tribuis devotione venerari, interius assequi gratiae tuae luce concede. Per.

Tunc primum exeuntes inde procedant usque ad crucem cantando Ant. Responsum accepit Symeon a Spiritu sancto. Non visurum se mortem nisi videret Christum Dominum. Et cum inducerent puerum in [Col. 1054B] templum, accepit eum in ulnas suas et benedixit Deum, et dixit: Nunc dimittis Domine servum tuum in pace. Versiculi.

Qui sine peccato templi est oblatus ad aram.

A nobis clemens crimina quaeque demat.

Quod chorus vatum venerandus olim Spiritu sancto cecinit repletus, in Dei factum genitrice constat esse Maria Qui sine peccato.

Haec Deum coeli Dominumque terrae virgo concepit, peperitque virgo, atque post partum meruit manere inviolata. Qui sine.

Quem senex justus Symeon in ulnis in domo sumpsit Domini gavisus. Ob quod optatum proprio videret lumine Christum. Qui.

Tu libens votis, petimus precantis, regis aeterni [Col. 1054C] genitrix, faveto, clara quae celsi retinens Olimpi regna petisti. Qui.

Sit Deo nostro decus et potestas. Sit salus perpes, sit honor perennis. Qui poli summa residet in arce trinus et unus. Qui.

Oratio. Illumina Domine quaesumus populum tuum, et splendore gloriae tuae cor ejus semper accende, ut Salvatorem suum, et incessanter agnoscat, et veraciter apprehendat. Per eundem.

Tunc procedentes inde veniant ad altare sanctae Mariae canendo. Ant. Adorna thalamum tuum Sion, et suscipe regem Christum. Amplectere Mariam, quae est coelestis porta. Ipsa enim portat regem gloriae. Novi luminis subsistit virgo, adducens manibus [Col. 1054D] filium ante luciferum. Quem accipiens Symeon in [Col. 1055A] ulnas suas praedicavit populis Dominum eum esse vitae et mortis, et Salvatorem mundi. Oratio. Oremus. Da quaesumus populo tuo Domine inviolabiliter fidei firmitatem ut qui unigenitum tuum in tua tecum gloria sempiternum in veritate nostri corporis natum de matre virgine confitentur, et praesentibus liberentur adversis, et mansuris gaudiis inserantur. Per. Indeque incipiente cantore Ant. Cum inducerent puerum. Ps. Benedictus. Oremus. Perfice in nobis quaesumus Domine gratiam tuam, qui justi Symeonis exspectationem implesti, ut sicut ille mortem non vidit priusquam Christum Dominum videre mereretur, ita et nos vitam obtineamus aeternam. Per eundem [(208) 1Kb] .


(Ex codice Rhenaug. saec. XI, circ.)

[Col. 1055B] Ave gratia. V\. Suscepimus etc. Dns vobiscum.


Oremus:

Erudi [(209) 1Kb] quaesumus Domine plebem tuam; et quae extrinsecus annua tribuis devotione venerari, intrinsecus assequi gratiae tuae lucem concede. Per Dum nostrum.

Domine Deus creator coeli et terrae, rex regum et Dominus dominantium, exaudi indignos famulos tuos, clamantes et orantes ad te: precamur etc.

Deus Pater omnipotens, lumen indeficiens, conditor omnium luminum! exaudi nos, et bene+dic hoc lumen, quod a te sanctificari atque benedici rogantes offerimus, ut accendamur et illuminemur igne claritatis tuae; et sicut igne illuminasti Moysen, ita quaesumus ut illumines corda, et sensus nostros, et [Col. 1055C] mittere digneris sanctum angelum tuum Raphahelem: ut qui evulsit et repulit a Sara et Tobia daemonem mortiferum infestantem, conterat illum, et disperdat de cunctis habitationibus colentium Dominum, de basilicis, de domibus, de angulis, de lectulis, de refectoriis, de universis locis in quibuscunque famulantes Domino habitant, et requiescunt, dormiunt, vigilant, ambulant, consistunt; nec amplius valeat inquietare, vel pavores inmittere super illos, quos sancti crismatis tui unctio fecit esse munitos.

Bene+dico te cera in nomine sanctae Trinitatis: ut sis exterminatio diaboli, et omnium contubernalium ejus. Per cum, qui vivit et regnat Deus per omnia secula seculorum. Amen.

[Col. 1055D] Adesto supplicationibus nostris omnipotens Deus! [Col. 1056A] et has candelas tua bene+dictione perrunde; quatenus fidelis populus eas in manibus portans non solum exteriori lumine gaudeat, sed cecitate cordis repulsa, sic lumen, quod in tenebris lucet, apprehendat: ut nequaquam a via veritatis aberret. p. D. n. l. Ch. F. t. q. tec. v. et r. in u. Sp. S. D. per om. sc. Amen.

    Dominus vobiscum etc. Sursum corda etc.
    Gratias agamus Dno etc.
    Vere dignum etc. aeterne Deus.


Fons, et origo totius lucis, qui mundum illuminasti lumine tuae claritatis, mittendo nobis unigenitum tuum per uterum intemeratae Virginis; et quem longe ante promisisti Prophetarum oraculis, temporibus novissimis ipsum misisti lucem, populis [Col. 1056B] sedentibus in tenebris, in regione umbrae mortis in ipso claritas exorta est eis: Tu quoque benedictione tua digneris bene+dicere has candelas Nomini tuo praeparatas; qui nos transtulisti a potestate tenebrarum in lucem, et regnum dilecti filii tui, per quem exortum est in tenebris lumen rectis corde, et gaudium salutis aeternae. Et qui justum Simeonem fideli replesti exspectatione, ut non prius videret mortem, antequam Christum Domini videret indutum carne: totius mundi lumen et salutare; ipse nos lumine tuae claritatis sic repleas, ut omnes infidelitatis tenebras a nobis repellas; et sicut hodie servum tuum dimisisti in pace, ita nos in pace tuae sanctae Ecclesiae digneris gubernare: ut portum quietis aeternae valeamus intrare, quatenus radiis ut [(210) 1Kb] lucis perfusi [Col. 1056C] ibi in die justi Examinis laeti cum ymnidicis Angelorum choris valeamus videre faciem indefessi solis. Per eundem. D. n. J. Ch. F. t. q. t. v. et reg. in unit. Sp. S. D. per o. secla seclum. Amen.


Deinde aspergantur, thurificentur, distribuantur.

Ant. Lumen ad Revelation. etc. V\ Accipiens Simeon puerum in manibus: gratias agens benedicit Dominum.

Omnipotens sempiterne Deus! qui unigenitum tuum ante tempora de te genitum, sed temporaliter de Maria virgine incarnatum, lumen verum, et indeficiens ad depellendas humani generis tenebras, et ad incendendum lumen fidei et veritatis in mundum misisti; concede propitius, ut sicut exterius corporali, ita etiam interius luce spirituali mereamur irradiari. [Col. 1056D] Per eund. Christ.




[Col. 1055]
BENEDICTIO CINERUM.


[Col. 1055D] Dominus vobiscum. Oremus.

Deus, qui humilitate flecteris, et satisfactione placaris; aurem tuae pietatis inclina precibus nostris, [Col. 1056D] et capitibus servorum tuorum norum cinerum aspersione ac tactis [(211) 1Kb] effunde propitius gratiam tuae [Col. 1057A] bene+dictionis: ut eos et spiritu compunctionis repleas; et quae juste postulaverint, efficaciter tribuas, [Col. 1058A] et concessa perpetua stabilitate manere intacta decernas. Per [(212) 4Kb] .




[Col. 1057]
BENEDICTIONES PALMARUM.



+ BENEDICTIO SUPER RAMOS PALMARUM.
(Ex antiquissimo Sacramentario Rhenaug.)
[Col. 1057A]

Bone Redemptor noster Domine, qui ad passionem redemptionis nostrae spontaneus adpropinquas, cum Tibi ramis arboreis certatim sternitur via, et triumphatricibus palmis cum voce laudis occurritur, quaesumus Majestatem tuam divinam, ut oris nostri confessionem atque corporis in jejunii humiliatione libens suscipias, et fructum nostrae viriditatis habere concedas, ut sicut illi intui fuerunt obviam cum arboreis virgis egressi, ita nos te redeunte in secundo adventu cum palmis victoriae mereamur occurrere laeti. Per Dnum.



BENEDICTIO DP. PALMAE ET OLIVAE.

[Col. 1057B] Omnipotens et misericors Deus, praetende nobis misericordiam tuam, ut quod sperantes ad te petimus, te donante consequi mereamur. Per.

Alia. Petimus te sancte Pater omnipotens aeterne Deus, ut respicere digneris super hanc creaturam olivae etc.

Alia. Omnipotens sempiterne Deus, qui dispersa congregas etc.

Alia. Deus, qui Filium tuum Jesum Christum Dominum nostrum pro salute nostra etc.

(+) Te inter caetera mirabilium tuorum praecepta laudare + et benedicere, qui Lamech semen justum [Col. 1058A] dedisti Noe; cui revelasti per Spiritum aquas diluvii, futura cognoscens; cujus arcam ad nostram salvationem testaretur mater Ecclesia, de qua emissa columba volans spiritualis (specialis) olivae fructuosum surculum retulit, quam ad se revertentem Noe gaudens suscepit; quam ad se revertentem cum spiritali (speciali) fructu libenter suscepit, de cujus rami unctione Jacob electi titulum erexit Domino, votum vovit et oleum desuper fudit. Haec est indictio rami illius manantis de coelis gratiae seu et populi vasa replentis. Haec est gratia, quae et viduam benedixit in oleo; haec est indictio rami illius plantati secus decursus aquarum, cujus folium non defluit, per quod quotidie per lavacrum baptismatis Ecclesia procreatur, [Col. 1058B] et nostra delentur peccata. Haec est tua Domine plantatio bona valde, et tu es vita et resurrectio mortuorum, qui quadriduanum Lazarum resuscitasti a mortuis; propterea et turba cum ramis palmarum obvians tibi clamabat: Osanna benedictus qui venit in nomine Domini rex Israel; quapropter quaesumus Domine clementiam tuam, ut nos famulos tuos, qui hujus rei gratiam et fidem veritatis percepimus, eruas de ore inferni, et adjutorio gratiae tuae nobis tribuere digneris, ut juste et pie sancteque viventes, cum Electis et Sanctis tuis facias habere consortium. Per Chr.



BENEDICTIO PALMARUM.
(Ex cod. Vindob. th. 149, olim Augiensi saec. IX.)
[Col. 1059A]

Deus omnipotens qui pro salute generis humani de coelo descendisti ad terras, et appropinquante hora passionis tuae Hierosolymam in asino venisti, et a turbis rex nominari, ab eis laudari voluisti, bene+ dicere dignare hos palmarum caeterarumque frondium ramos, ut omnes qui eos accipiunt ita benedictionis tuae dono repleantur, quatinus et in hoc saeculo hostis antiqui temptamenta superare, et in futuro cum palma victoriae, et fructu bonorum operum tibi valeant apparere. Per Dnm nrm.


Alia Benedictio.

Omnipotens sempiterne Deus, qui in diluvio Noe famulo tuo ostendisti effusione per ora columbae gestantis [Col. 1059B] ramos olivae pacem terrae redditam nunciasti; te supplices deprecamur ut hanc creaturam quam ante conspectum gloriae tuae offerimus veritas tua sancti+ficet, ut eam devotus populus suscipiens, benedictionis tuae gratiam consequi mereatur. Per.

Alia. Omnipotens aeterne Deus mundi creator et redemtor qui nostrae liberationis et salvationis gratia ex summa coelis arce descendere, carnem sumere ac passionem subire dignatus es, quique sponte propria loco ejusdem appropinquans passionis a turbis cum ramis palmarum obviantibus benedici, laudari, et rex benedictus in nomine Domini veniens, elevata voce appellari voluisti, tu nunc nostrae laudationis confessionem acceptare et hos palmarum ac florum ramos bene+dicere et sancti+ficare digneris, ut quicunque [Col. 1059C] in tuae servitutis obsequio exinde aliquid tulerit coelesti bene+dictione sancti+ficetur, remissionem peccatorum et vitae aeternae praemia percipere mereatur, per te Salvator mundi qui vivis et regnas in saecula saeculorum. Amen.


Aliae orationes in die Palmarum ad flores benedicendos vel Palmas.

Deus qui Filium tuum Jesum Xpm Dnm nrm pro salute nostra in hunc mundum misisti etc.


Alia oratio

Omnipotens sempiterne Deus, qui de coelis ad terram descendere dignatus es, et ad passionem voluntatis tuae venire voluisti, ut humanum genus per tuum sanguinem pretiosum liberares, qui in monte Oliveti misisti discipulos tuos, et praecepisti [Col. 1059D] asinam et pullum subjugalem cum eis addducere, quia tu Deus dignatus es super eam ascendere, et pueri Hebraeorum cum ramis palmarum in occursum tibi venerint, te laudantes et dicentes: Osanna filio David benedictus qui venit in nomine Domini rex Israhel Osanna in excelsis. Qui Noe in archa super undas diluvii gubernasti, et ipse ex ea columbam dimisit, ut perspiceret mundum, et reversa ipsa ad eum ore suo ramum olivae proferebat, et ex ea nascitur unctio. Unde Jacob erigens lapidem in titulum, et ex ramis olivarum oleum benedictionis in cacumen tituli infundit, unde unxit reges et prophetas tuos oleo. Proinde te rogamus omnipotens Deus ut benedicas hos ramos olivarum, quos tui famuli in suis [Col. 1060A] manibus sunt suscepturi, et venientes in occursum tuum te benedicentes et dicentes, benedictus qui venit in nomine Domini rex Israhel Salvator mundi qui vivis et regnas in saecula saeculorum.

Alia. Deus qui dispersa congregas et congregata restauras, qui populis tuis etc.

Alia. Adhuc petimus Domine sancte Pater, ut respicere digneris super hanc creaturam olivae vel arborum quam ex ligni materie producere jussisti, qua columba rediens ad archam proprio detulit ore, benedicere et sanctificare digneris, ut quicunque ex ea acceperint accipiant sibi ad defensionem animae et corporis: fiat Domine nobis ad salutis remedium tuae gratiae sacramenta. Per Dnm.



DOMINICA IN PALMIS AD SANCTUM JOHANNEM IN LATERANIS.
(Ex cod. Vind. Th. 685, saec. X.)
[Col. 1060B]

Imprimis legitur Evangelium secundum Matthaeum. In illo tempore cum adpropinquassent Iherosolym. Deinde sequitur benedictio palmarum vel aliorum frondium. Deus cujus Filius pro salute generis humani de coelis descendit ad terras, et appropinquante hora passionis suae Hierosolymam in asino venire et a turbis rex appellari ac laudari voluit, bene+dicere dignare hos ramos palmarum caeterarumque frondium, ut omnes qui eos laturi sunt, hic et in futuro cum palma victoriae et fructu bonorum operum valeant apparere. Per eundem.

Alia. Deus qui per olivae ramum pacem terrae nuntiare jussisti, praesta quaesumus etc.

[Col. 1060C] Alia. Omnipotens sempiterne Deus, qui Dnm nrm Ihm Xpm hodierna die super pullum asinae etc.


Exorcismus frondium.

Exorcizo te omnis creatura foliorum (f. florum) vel frondium in nomine Patris omni+potentis, et in nomine Jesu Chri+sti Filii ejus, omnis virtus adversarii omnisve exercitus diaboli et omnis spiritus inimici, omnisque incursio daemonum eradicare et explantare ab hac creatura, ut hanc gerentes, et ad Dei gratiam festinantes non inquietare, non illudere praesumas, interdico tibi per Dnum nrm Ihm Xpm qui vent.

Oremus. Deus qui Filium tuum unigenitum pro redemtione nostra dignatus es dirigere, ut populum tuum ab initio in peccati profundo dimersum a morte [Col. 1060D] revocares ad vitam, et chirographo letali deleto sanguine Filii tui gentibus innovares regnum. Deus qui dispersa congregas et congregata conservas, qui populis obviam Christo ramos portantibus benedixisti, bene+dic etiam hos ramos palmae et arborum, quos tui famuli ad nominis tui benedictionem fideliter suscipiunt, ut in quocunque loco introducti fuerint, benedictionem tuam consequantur, ut omni adversa valetudine effugata, dextera tua protegat, quos redemit. Per eundem.

Dominus vobiscum. Et cum spiritu tuo. Sursum corda. Habemus ad Dominum. Gratias agamus Domino Deo nostro. Dignum et justum est. Praefatio. Vere dignum et justum est, aequum et salutare, Domine [Col. 1061A] sancte Pater omnipotens aeterne Deus. Mundi conditor omniumque creaturarum mirabilis dispositor etc. Dividentibus ministris ramos per populum clerus decantet. Ant. Turba multa. cum psalmo Cantate Domino. primo. et Gloria Patri.


Oratio in Choro post acceptos ramos.

Adjuva Domine fragilitatem plebis tuae, ut ad votivum magnae festivitatis effectum intercedente beato Albano martyre tuo [(213) 3Kb] , et corporaliter gubernata recurrat, et ad perpetuam vitam te miserante perveniat. Per.


Ad Processionem.

Ant. Occurrunt turbae. Alia Ant. Ante quinque dies solemnis Paschae. Alia. Cum audisset populus. Alia. Collegerunt pontifices. Unus autem ex ipsis. Alia. Cum appropinquasset. Versiculi. Gloria laus. [Col. 1061B] (ut fere in missali Romano.) Sequitur salutatio puerorum ad crucem. Ant. Pueri Hebraeorum. R\. Ingrediente Domino. V\. Cum audissent [(214) 4Kb] .



BENEDICTIO IN PALMIS.
(Ex cod Rhenaug. saec. XI circ.)

Ant Sitientes. V\. Attendite. Gloria. Dominus vobiscum. [Col. 1062A] Omnipotens sempiterne Deus qui Dnm nrm Jhm Xpm hodierna die super pullum, etc.


Lectio libri Exodi. c. XV, v. 22.

In diebus illis: Egressi sunt filii Israel in desertum Sur: ambulaveruntque tribus diebus, etc. usque ad V\. 2. seq. Capitis. R\. Collegerunt Pontifices et Pharisaei, etc.


Init. Evang. secundum Marcum:

Cum appropinquaret Jesus Jerosolymae, et venisset Bethaniae ad montem olivarum; tunc misit duos ex discipulis suis, et dixit illis: Ite in Castellum, etc. c. 11. usque ad v. 11.


Dns vobiscum. in directum.

Deus, cujus filius pro salute generis humani de [Col. 1062B] coelo descendit ad terras; et appropinquante hora passionis suae Hierosolymam in asino venire, et a turbis rex appellari voluit; bene+dicere dignare hos palmarum, seu ceterarum frondium ramos: ut omnes, qui eos laturi sunt, ita benedictionis tuae dono repleantur, quatenus et in hoc seculo hostis antiqui temptamenta superare, et in futuro cum [Col. 1063A] palma victoriae, et fructu bonorum operum tibi valeant apparere. Per eund., etc.

Deus, qui Filium tuum unigenitum pro redemtione nostra dignatus es ad nos dirigere, ut populum tuum in peccati profundo ab initio demersum a morte ad vitam revocares, et chyrographo laetali deleto sanguine Filii tui gentibus innovares regnum. Deus, qui dispersa congregas, et congregata conservas; qui populis obviam Christo ramos portantibus benedixisti; bene+dic etiam hos palmarum et ceterarum frontinm ramos, quos tui supplices ad nominis tui gloriam fideliter suscipiunt; ut in quocunque loco allati fuerint, inibi manentes tuam benedictionem consequantur: et omni adversa valitudine fugata dextera tua protegat quos redemit. Per eundem, [Col. 1063B] etc.

Deus qui per olivae ramum pacem terrae nuntiari jussisti, praesta quaesumus: ut hos palmarum, ceterarumque frondium ramos ita tua coelesti benedictione sanctifices; ut omnibus locis, ad quae portati fuerint, contra antiqui hostis insidias pacem et benedictionem valeant sine fine conferre. Per, etc.

Bene+dic Domine quaesumus hos palmarum, sed olivarum ramos; etiam Domine deprecamur: ut praedicta arborum germina ita sancti+ficare digneris, ut loca, ad quae portata fuerint, sanctificata efficiantur: quo omnis iniquitas seu illusio daemonum abscedat, et tua nos semper dextera protegere dignetur. Per D. n. J. Ch. F. t. qui t. v. et r. etc. per omnia saecula saeculorum. Amen.

Dominus vobiscum
[Col. 1064A]
Et cum spiritu tuo.
Sursum corda. 	Habemus, etc.
Gratias agamus, etc. 	Dignum, etc.

Vere dignum et justum est, etc. aeterne Deus. Conditor mundi, omniumque creaturarum mirabilis dispositor, qui inter ipsa mundi primordia, cum ex nihilo cuncta conderes; ligna quoque fructifera et diverso usui congrua terram producere jussisti; ac post maledictum interdictae arboris universa nobis per obedientiam unigeniti tui in benedictionem convertisti: bene+dic etiam hos multigenarum arborum ramos, inter quas praecipue arbor olivae pinguedine cuncta praecellit; per quam etiam cum crimina mundi diluvio quondam expiarentur diffuso, columba ramum ejusdem deferens pacem terris redditam [Col. 1064B] nuntiavit: nec non et innocens turba Spiritu sancto afflata, unigenito tuo Domino nostro Jesu Christo pro totius mundi salute passuro obviam currens, palmarum, et hujus arboris ramos abscidens, ac vestigiis ejus substernens jam quasi triumphatorem de mortis principe ostendebat.

Te Domine suppliciter deprecamur: ut qui annua devotione ejusdem Redemptoris nostri sacratissimam passionem praevenire nitimur; ipso adjuvante palmam victoriae tenentes, atque oleo misericordiae intrinsecus refulgentes, in ejus sancta resurrectione praemium vitae et immortalitatis coronam percipere mereamur. Per eund. Dom.




[Col. 1063]
BENEDICTIO OLEI.



IN COENA DOMINI.
(Ex cod. bibl. Caes. Vind. saec. X vel XI theol. num. 359).
[Col. 1063C]

Ipso die sonentur campanae ad Missam. et ad caeteras horas, sicut mos est diebus sollemnibus, ut omnes veniant ad Ecclesiam, in qua Chrisma mos est consecrari, et sic sileant usque in sabbatum sanctum. Presbiteri vero et caeteri clerici, hora tertia induant se vestimentis sollemnibus, et diaconi dalmaticis, atque subdiaconi albi sericis induantur, et stent in ordine suo, singuli in Ecclesia exspectantes, usque dum veniat domnus Pontifex cum processione plenaria ad Missam, sicut diebus sollemnibus solet, cum VII diaconibus et totidem subdiaconibus et ceroferariis et VII [Col. 1063D] cereostatis et duobus turribulis cum incensa. Cantor autem et scola statim ut jussum fuerit imponat introitum ad Missam: Nos autem gloriari. cum psalmo et Gloria. et versu et Kyrie eleison.

Tunc dicat pontifex: Gloria in excelsis Deo. quo finito dicat orationem plenitur. sicut aliis diebus, Pax vobis. R\. Et cum spiritu tuo. Orat. Deus a quo et Judas proditor. Tunc legatur epistola Pauli ad Corinthios: [Col. 1064C] Fratres convenientibus vobis in unum. usque, ut non cum hoc mundo damnetur. Gr. Christus factus est. V\. Propter quod Deus. Ante Evangelium portentur candelae et incensum sicut mos est, legitur Evangelium secundum Joannem: In illo tempore. Ante diem festum Paschae sciens Jesus quia venit hora ejus. Usque, quemadmodum ego feci, vobis ita et vos faciatis. Perlecto Evangelio, facto ad populum sermone dicat pontifex: Dominus vobiscum. Et cum Sp. t. et Oremus. Deinde canitur offertorium Dextera Domini. Offerentibus presbiteris et caeteris qui voluerint, tunc dicatur secreta. Ipse Tibi Domine, etc. (ut tom. I Mon. pag. 72.)

Sequitur Praefatio, et dicat pontifex Te igitur ordine suo ubi usque dicitur Communicantes et diem [Col. 1064D] sacratissimum celebrantes, quo Dominus noster Jesus Christus pro nobis est traditus, sed et memoriam venerantes. Sequitur: Hanc igitur oblationem servitutis nostrae et cunctae familiae tuae quam tibi offerimus ob diem in qua Dominus noster Jesus Christus tradidit discipulis suis corporis et sanguinis sui mysteria celebranda, quaesumus Domine, ut placatus accipias et reliq. usque Qui pridie quam pateretur [Col. 1065A] pro nostra omnium salute hoc est hodie accepit panem in sanctas ac venerabiles manus suas.

Tunc offeratur pontifici oleum de ampullis quas offerunt populi ad unguendos tam infirmos quam energumenos, et in ultimo antequam dicatur, Per quem haec Domine semper bona creas, exorcizet et benedicat illud tam ipse quam omnes presbyteri qui assunt, ut tantum possit a circumstantibus audiri.



EXORCISMUS OLEI.

Exorcizo te inmundissime spiritus omnisque incursio satanae et omne fantasma, in nomine Patris, et Filii, et Spiritus sancti, ut recedas ab hoc oleo, ut possit effici unctio spiritalis ad corroborandum templum Dei vivi, ut in eo possit Spiritus sanctus habitare, per nomen Dei Patris omnipotentis, et per [Col. 1065B] nomen dilectissimi Filii ejus Domini nostri Jesu Christi. Et non peragatur conclusio.

Alia. Emitte Domine Spiritum tuum paraclitum de coelis in hanc pinguedinem olivae, quam de viridi ligno producere dignatus es ad refectionem corporis, ut tua sancta benedictione sit omni tangenti unguentum salubre medicina coelestis, tutamen mentis et corporis, ad evacuandos omnes dolores, omnesque infirmitates, omnemque aegritudinem mentis et corporis, unde unxisti sacerdotes, reges, et prophetas, et martyres. Chrisma tuum perfectum Domine nobis a te benedictum permanens in visceribus nostris. In nomine Domini nostri J. Ch. [(215) 2Kb] .

Tunc dicatur: Per quem haec omnia, etc. Praeceptis salutaribus moniti et divina institutione formati [Col. 1065C] audemus dicere: Pater noster. Et oleum reportetur et in loco suo conservetur. Missa vero in ordine suo agatur, usque dum benedictiones episcopales solvantur.

Tunc communicet solus pontifex ante altare, et diaconus ei offerat calicem et non frangat oblatas nisi eam solam unde ille communicat illo tantum in die. Postquam communicaverit, ponat diaconus calicem super altare. Deinde acceptam a subdiacono patenam ponat juxta calicem de altare sinistro, et statim a duobus diaconibus utrumque cooperiatur de sindone munda, quam prius praeparaverant in ora altaris e regione post corporalem expansam. Tunc Domnus episcopus vadat ad sedem suam cum diaconibus et exspectet.



DE CONSECRATIONE PRINCIPALIS CHRISMATIS.

Exspectante vero in sede sua pontifice veniant ad [Col. 1065D] sacrarium XII presbyteri et caeteri clerici quantum opus sit ad deferendum cum omni decore oleum chrysmale, et oleum catecuminorum et neophytorum usque in ecclesiam ante episcopum. Sint enim idem parati presbyteri et cum eis caeteri clerici casulis et solemnibus vestimentis.

[Col. 1066A] Tunc duo accoliti accipientes duas ampullas, quae ad chrysma et ad oleum catecuminorum consecrari debent, et procedant, et ordinent se illi presbyteri, et praedicti clerici rite et ordinabiliter ita ut primum ambulent duo acoliti cum candelabris et ardentibus cereis. Deinde portentur duae cruces et inter illas medium chrismale oleum. Post eas portetur evangelium, ut impleatur omne bonum. Postea sequantur bini et bini illi XII presbyteri testes et cooperatores ejusdem sacrosancti chrismalis mysterii. Tunc vero subsequantur pueri in laudem ejusdem mysterii concinentes hos versus.

    Audi judex mortuorum una spes mortalium.
    Audi voces proferentum donum pacis praevium.
    V\. O Redemptor sume carmen temet concinentium.
    [Col. 1066B] V\. Arbor feta alma luae hoc sacrandum protulit.
    Fert hoc prona prensens turba salvatori saeculi.
    O Redemptor.
    V\. Stans ad aram imo supplex infulatus pontifex.
    Debitum persolvit omne consecrato chrismate.
    O Redemptor.
    V\. Consecrare tu dignare Rex perennis gloriae.
    Hoc olivum signum vivum jura contra daemonum.
    O Redemptor.
    V\. Ut novetur sexus omnis unctione chrysmatis.
    Et medetur sauciata dignitatis gloria.
    O Redemptor.
    V\. Lota mente sacro fonte aufugantur crimina.
    Uncta fonte sacrosancta influant carismata.
    O Redemptor.
    [Col. 1066C] Corde natus ex parentis aivum implens Virginis.
    Praesta lucem claude mortem chrismatis consortibus.
    O Redemptor.
    Sit dies haec festa nobis saeculorum saeculis.
    Sit sacrata digna laude nec senescat tempore.
    O Redemptor.


Venientibus autem eodem ordine in chorum et stantibus ad orientem versis versibusque finitis interdum ordinent se lectores, hostiarii, accoliti et subdiaconi, et stent in ordine suo secundum eorum gradum, ubi ascenditur ad altare tanti, ut subdiaconus sit sextus in eminentiori loco, et juxta eum archidiaconus qui legebat, et ita involutam ampullam suscipientes per ordinem ut ascendat. Et ut pervenerit ad archidiaconum, ille perferat eam ita involutam ante pontificem. [Col. 1066D] Interim autem unus subdiaconus deferens vasculum cum balsamo alii diacono et ille pontifici.

Tunc ordinentur circa episcopum hinc atque hinc eadem candelabra et cruces et thuribula atque evangelium. Necnon et praedicti presbyteri XII testes et [Col. 1067A] adjutores ejusdem mysterii, ita ut diaconi stent post dorsum episcopi, presbyteri vero a dextris et a sinistris. Cruces vero et caetera utrinque inter illos media. His ita constitutis convertat se episcopus aut cui ille praeceperit tam ad clerum quam ad populum, et faciat sermonem de confectione chrysmatis congruentem. Deinde convertat se ad Orientem, et intret in consecrationem principalis chrysmatis. Et primo misceat balsamum cum oleo, deinde halat ter super illam ampullam, et dicat lenta voce:

Exorcizo te creatura olei per Deum Patrem omnipotentem, etc. (ut tom. I. Mon. p. 74.) Per omnia saecula saeculorum. Amen. Dominus vobisc. Et cum spiritu tuo. Sursum corda. Habemus ad Dnum. Gratias agamus Dno Deo nostro. Dignum et justum est. [Col. 1067B] Vere dignum et justum est, aequum et salutare. Nos tibi semper et ubique gratias agere, etc. (ib. p. 76.)

Finita benedictione domnus Episcopus salutet Chrisma nudum et ministri qui juxta eum sunt, et ita iterum per ordinem descendat, sicut ascendit. Et tenente ampullam accolito deferatur omnibus cooperta ad salutandum per ordinem, ut a nemine nuda videatur. Hoc autem facto summo honore procuretur, usque dum altera ampulla ascendat et iterum descendat, ut ambae honorifice ad locum suum redeant.



EXORCISMUS OLEI.

Descendente autem ampulla cum Chrismate statim alia cum oleo catecuminorum cooperta ascendat sicut prior usque ante Episcopum. Et halat in ipsam ter sicut in priorem, sed tacite ordine quo supra delatam, [Col. 1067C] et imprimis faciat ei exorcismum, et benedicat eam quasi legens lectionem.

Exorcizo te creatura olei in nomine Dei Patris omnipotentis etc. (Tom. I. Mon. pag. 74. col. 1.)

Tunc dicat Dominus vobiscum. Deus incrementorum, etc. (ib. pag. 75.)

Tunc domnus Episcopus et qui juxta eum sunt salutent eam et descendat per ordinem sicut altera, et deferatur omnibus ad salutandum, his ita peractis eodem ordine et decore quo ascenderant in ecclesiam redeant ambae ad sacrarium; tunc lavet pontifex manus et diaconi vadunt ad altare, et discooperiant sancta. Et pontifex veniens ad altare dividat oblatas ad frangendas, et communicet omnis populus ordine suo et sumat de ipsis oblatas integras ad servandum [Col. 1067D] usque mane diei parasceve, de quibus communicent absque sanguine Domini, sanguis vero eadem die penitus consumatur. Et scola dicente Agnus Dei absque osculo et communione. Dominus Jesus. cum psalmo et gloria. Fractis autem oblatis communicent presbyteri primo, postea diaconi, et caeteri omnes. Et ita perficiatur Missa ordine suo. Ad Compl. Refecti vitalibus alimentis. Super populum. Concede quaesumus Domine, ut perceptum novis.

Et pontifex descendat in sacrarium mandans presbiteris quod voluerit, tunc Chrisma novum misceatur cum veteri, si quid residuum sit, similiter et oleum, et ita dividatur per presbiteros, et finita sunt ista.

Ad vesperum in coena Domini. Non dicatur Deus in [Col. 1068A] adjutorium. Sed antiph. Calicem salutaris. Ps. Credidi propter. Ant. Cum his qui oderunt. Ps. Ad Dominum. A. Ab hominibus iniquis. Ps. Eripe me. A. Custodi me a laqueo. Ps. Domine clamavi. A. Considerabam ad dexteram. Ps. Voce mea. Lectio non dicatur nec versus. Sed antiph. Conantibus autem. Ps. Magnificat. Oratio ad Vesperum. Deus cujus coenam sacratissimam veneramur ut ea digni inveniamur, munda nos quaesumus a sordibus peccatorum, qui ad insinuandum nobis humilitatis exemplum pedes tuorum dignatus es lavare discipulorum qui cum Deo Patre. Cum autem scola primum antiph. dicit. Calicem salutaris. Statim duo acoliti parati cum nigris casulis incipiant exspoliare altaria, usque dum finitur vespera postea tolluntur. A vespera autem hujus [Col. 1068B] diei nuda sunt altaria usque in mane sabbati: Expletis omnibus procedit domnus Episcopus cum omni alacritate cum presbiteris et clero si vult ante vel post cibum ad locum ubi mandatum vult perficere. Unus ex subdiaconis cum Evangelio et pueri cum cruce et duobus cereis ardentibus et incenso, parati procedunt cum archidiacono in locum ubi fratres ad mandatum conveniunt. Et primo omnium legitur evangelium secundum Joannem. Ante diem festum pascae. Deinde fratribus mutuo sese lavantibus cantantur antiph. de coena Dni. Coena facta dicit Jesus. Ps. Miserere mei. A. Postquam surrexit. Ps. Deus misereatur nostri. A. Si ego Dominus et magister. Ps. Quam dilecta. A. In hoc cognoscent. Ps. Domine exaudi. A. Dominus postquam. Ps. Beati immaculati. A. Diligamus [Col. 1068C] nos. Ps. Ecce quam bonum. A. Mandatum novum. A. In diebus illis. A. Ante diem festum. A. Vos vocatis me. A. Domine tu mihi lavas. Oratio post mandatum. Post lavacrum pedum, et post fractionem panis domnus Episcopus vel presbyter pronuntiat hos versus: Suscepimus Deus misericordiam tuam in medio templi. Tu mandasti mandata tua, custodiri nimis. Tu lavasti pedes discipulorum tuorum. Opera manuum tuarum Dne non despicias in eternum.

Adesto Domine officiis nostrae servitutis, quia tu pedes lavare dignatus es tuis discipulis. Ne despicias opera manuum tuarum, quae nobis retinenda mandasti, ut sicut hic exteriora abluuntur inquinamenta sic a te omnium nostrum interiora laventur peccata, [Col. 1068D] quod ipse praestare dignetis qui vivis, etc. Alia. Deus qui discipulorum tuorum pedes abluens pio affectu eis exemplum praebuisti, mandatumque dedisti. Concede propitius ut per obsequium mandatorum tuorum eorum obtentu de tuo laetemur aspectu, quod ipse praestare. Alia. Annue misericors Deus, ut qui divina praecepta violando a paradisi felicitate decidimus, ad aeternae beatitudinis redeamus accessum per tuorum custodiam mandatorum. Quod ipse praestare.



FERIA V. COENA DOMINI.

Media nocte surgendum est, et tangitur signum, et post haec non tangitur nisi in nocte sanctum (sancta) Paschae ad matutinum; at vero ecclesia omni lumine [Col. 1069A] decoretur, et more solito Deus in adjutorium meum non dicant, nec Gloria. Nec Invitatorium; sed cantor incipit in psalmis (mo) antiphonam, sicut in antiphonarium (rio) continetur; nec presbyter complet in fine orationem, sed tacite surgendum est, et lector benedictionem petat: et quando finit, non dicat. Tu autem, sed ex verbis lectionum jubetur facere finem. Lectiones vero legantur tres de lamentatione Hieremiae prophetae, ubi dicit: Quomodo sedet sola civitas, usque Cogitavit Dnus dissipare murum filiae Sion; tres de tractatu sancti Augustini in psalmo (mum) Exaudi Deus orationem meam primo (mum). Tres de apostolo ubi ait I. ad Corinthios cap. XI. Ego accepi a Dno, quod et tradidi vobis. VIIII psalmos. VIIII lectiones. VIIII responsoria, cum antiphonas [Col. 1069B] (is) omnia complenda sunt. Sequitur matutinum: matutino completo non dicatur Kyrie eleyson, nec Et ne nos inducas in temptationem. Hora autem tertia ingressi sacrarium induuntur dalmaticis tam pontifex, quam omnes diaconi, vel omni ornamento, sedente pontifice in sella sua, et praeparantur ampullae duae cum oleo, quarum melior defertur pontifici, ut accepto balsamo et commiscitato cum oleo manu sua impleat eam, illam vero aliam ministri teneant plenam; et pontifex lotis manibus procedit cum septem cereostata (is) ad Missas [(216) 1Kb] , dicta antiphona ad Introitum: Nobis autem glori (ari) oportet. Sequitur Gloria in excelsis Deo.


Dicit orationem:

Deus a quo et Judas reatus sui poenam et confessionis, [Col. 1069C] etc. Legitur apostoli lectio: Fratres, convenientibus vobis in unum, usque ut non cum hoc mundo dampnemur. Sequitur Grad. Chr9 factus est pro nobis obediens usque ad mortem. Legitur evangelium secundum Johannem caput XIII. In illo tempore sciens Dnus quia venit hora ejus: usque quemadmodum ego feci vobis, ita et vos faciatis. Canitur offertorium: Dextera Dni. Sequitur super oblata: Ipse tibi quaesumus Dne. Et dicit pontifex ordine suo usque ubi dicit: Communicantes et diem sacratissimum celebrantes, quo Dnus noster Jesus Christus pro nobis est traditus; sed et memoriam. Sequitur: Hanc igitur oblationem servitutis nostrae, sed et cunctae familiae tuae, quam tibi offerimus ob diem, in qua Dnus noster Jesus Christus tradidit discipulis [Col. 1069D] suis corporis et sanguinis sui mysteria celebranda, quaesumus Dne ut placatus accipias. Qui pridie, quam pro nostra omnium salute pateretur, hoc est hodie, accepit panem in sanctas ac venerabiles. Item in ultimo antequam dicatur: Per quem haec omnia Dne semper bona creas, levantur de ampullis quas offerunt populis; et benedicit tam domnus papa, quam omnes presbyteri.



BENEDICTIO OLEI PRO INFIRMIS.

Emitte Dne Spiritum sanctum tuum quaesumus, etc. Sequitur Per quem haec omnia. Qua expleta communicat episcopus solus ante altare, et diaconus confirmat [Col. 1070A] eum cum calice, illa tantummodo die, postquam communicaverit, ponit calicem super altare. Deinde acceptam a subdiacono patenam ponit juxta calicem de latere sinistro, et statim cooperitur a duobus diaconibus utrumque de sindone munda, quam prius praeparaverant in ore altaris e regione pontificis post corporalem expansum; et continuo duo acolyti involutas ampullas cum sindone alba serica, ita ut videri possint, a medio tenent in brachio sinistro projectis sindonibus super scapulam sinistram, ita ut pertingat scapulam dextram, quatenus possint dependentia retinere; a quibus sub humero stantibus venit subdiaconus, et accipit ampullam commixtam una cum sindone, et dat eam archidiacono, et ille defert pontifici ante altare; tunc pontifex respiciens ad orientem, et [Col. 1070B] diaconus tenens ante ipsum ampullam in sinistro brachio revolutam in sindone, ut supra diximus, et dicit pontifex: Sursum corda. R\. Habemus ad Dnm. Gratias agamus Dno Deo nostro. R\. Dignum et justum est. Et intrat in consecrationem chrismatis excelsa voce, sed antequanm benedicatur, halat ter in ampullam.

VD. et justum est, aequum et salutare, nos tibi semper et ubique gratias agere, Dne sancte Pater omnipotens aeterne Deus; qui in principio et inter caetera, etc.



EXORCISMUS OLEI.

Deus incrementorum et profectuum spiritalium, etc. Qua expleta benedicit ampullam olei ordine quo supra delatam, et similiter halat in ipsa sed tacite, ampullam autem, quae cum chrismate est, statim ut benedicta [Col. 1070C] fuerit, cooperitur, ut anima nuda videatur, sed tenente eam accolito, omnes eam per ordinem salutent, quam Episcopus et diaconi prius nudam salutant. Hoc expleto, ablotis manibus Pontifex venit ante altare, et communicat omnis populus ordine suo, et servant de sancta usque in crastinum.



AD COMPLENDUM.

Refecti vitalibus alimentis, quaesumus Domine Deus noster, ut quod tempore mortalitatis exequimur, inmortalitatis tuae munere consequamur. Per. Ea vero die hora nona faciebat excuti ignem de lapide in loco foris basilica, si ibi oratorium habuerit, in porta ibi excutiunt; sin vero, in loco in quo consideraverit. Prior ita ut ex eo possit candela accendi; quae candela in arundine debet poni, et a mansionario [Col. 1070D] Ecclesiae vel loco ubi accenditur lampas; una servetur usque in Sabbatum sanctum ad inluminandum cereum, qui eodem die benedicendus est ordine, quo in sacramentorum continetur. Ipsa vero die omnes diurnale officium insimul canunt. A vespere autem hujus diei nuda sint altaria usque in mane Sabbato.



FERIA VI IN PARASCEVEN.

Media nocte surgendum est, dicuntur VIIII psalmi cum responsoriis; tres lectiones de lamentatione Hieremiae prophetae ab eo loco, ubi ait: Cogitavit Dnus dissipare, usque misericordiae Dni multae. Tres de tractatu S. Augustini de psalmo LXIII. Tres de Apostolo ubi ait [Col. 1071A] ad Hebraeos cap. V. Festinemus ergo egredi. Deinde sequitur Matutinum; lucernae extinguuntur; lumen autem ecclesiae (hd) ab initio cantus nocturni inchoatur extingui hoc tamen ordine, ut ab introitu ipsius ecclesiae incipiat paulatim tutari, ut verbi gratia, peracto primo nocturno videatur eorum pars tertia esse extincta: medio nocturno iterum tertia; tertio vero expleto, exceptis septem lampadibus, nihil luminis relinquatur; quae in matutino hoc ordine extinguantur; in initio psalmi primi sit custos semper paratus in loco dextrae partis ecclesiae prope lampadibus; at ubi audierit antiphonam tenens cannam in manu sua tutat lampadem unam; in fine psalmi ipsius aliam sinistrae partis, sic una ex parte una, alia ex alia tutantur usque ad evangelium, in evangelio vero [Col. 1071B] tutatur in ecclesia lampas.

Hora tertia procedit Pontifex, vel qui vicem illius tenuerit in ecclesia statuta infra urbem, non tamen in majore ecclesia; qui dum veniens de sacrario processerit ante altare ad orandum super oratorium, sicut mos est, statim ut surrexerit, cum silentio ascendit ad sedem, quo sedente statim subdiaconus ascendit ad legendum, et post lectionem cantatur canticum: Dne audivi cum versibus suis, et dicit Pontifex: Oremus: et Diaconus: Flectamus genua; et orat diutissime, et dicit Levate, et dicit (forsan orationes) quas ut finierit, omnes tacite exeunt foras; Presbyteri vero ecclesiarum sive de urbe, seu de suburbanis, vadunt per ecclesias suas, ut hoc ordine cuncta ad vesperum faciant, hoc tantum mutantes, ut [Col. 1071C] ubi Pontifex meminit apostolicum, ipsi nominent episcopum suum. Post orationes praeparatur crux ante altare, interposito spatio inter ipsam et altare sustentata hinc inde a duobus accolitis; posito ante eam oratorio, venit Pontifex, et adoratam deosculatur crucem; deinde Episcopi, Presbyteri, Diaconi, et caeteri per ordinem, deinde populus; Pontifex vero sedet in sede usquedum omnes salutent. Presbyteri vero duo priores, mox ut salutaverint, intrant in sacrarium, vel ubi positum fuerit corpus Dni, quod pridie remansit, ponentes eum in patenam, et subdiaconus teneat ante ipsos calicem cum vino non consecrato, et alter subdiaconus patenam cum corpore Dni; quibus tenentibus accipit unus presbyter patenam, et alter calicem, et defert super altare nudatum; Pontifex [Col. 1071D] vero sedet, dum persalutat populus crucem, nam salutante Pontifice vel populo crucem, canitur semper antiphona: Ecce lignum crucis, in quo salus mundi pependit, venite adoremus. Dicatur psalmus CXVIII. qua salutata et reposita in loco suo descendit Pontifex ante altare, et dicit: Oremus: praeceptis salutaribus [Col. 1072A] moniti, et divina institutione formati audemus dicere: Pater noster qui es in coelis. Sequitur: Libera nos quaesumus Dne ab omnibus malis. Cum dixerint Amen. Sumit de sancta, et ponit in calicem nihil dicens, et communicant omnes cum silentio, et expleta sunt universa, et dicit Pontifex: In nomine Patris et Filii et Spiritus sancti, pax tibi. R\. Et cum spiritu tuo. Et post paululum vespera dicit unusquisque privatim, et sic vadunt ad mensam.



SABBATO SANCTO.

Media nocte surgendum est; dicuntur novem psalmi cum responsoriis, tres lectiones leguntur de lamentatione Hieremiae ab eo loco ubi dicit: Misericordiae Dni multae, usque in finem. Deinde leguntur homiliae sanctorum Patrum, ad ipsum diem pertinentes, et in [Col. 1072B] candelis accendendis vel extinguendis, sicut superius habetur. Post horam tertiam sabbato procedunt, qui baptizandi sunt, ad ecclesiam, et ordinantur per ordinem sicut scripti sunt, masculi in dextram, feminae in sinistram, faciens crucem sacerdos in frontibus singulorum. Postea inposita manu super capita singulorum dicit:

Ipsa expleta tangit singulis nares et aures de sputo, et dicit: Epheta, quod est adaperire in odorem suavitatis. Tu autem effugare diabole, adpropinquabit enim judicium Dei. Postea tangit de oleo sancto scapulas et pectus, et dicit: Abrenuntias satanae? R\. Abrenuntio: et omnibus pompis ejus: R\. et omnibus operibus ejus? R\. Et ego te linio oleo salutis in Christo Jesu nostro propitiatus in vitam aeternam, [Col. 1072C] pax tibi. Hac expleta, ambulet id circuitum inposita manu super capita eorum decantando excelsa voce: Credo in Deum, vertit se ad feminas, et facit similiter. Postea dicitur eis ab archidiacono: Orate electi, flectite genua, et post paululum dicit: Levate, complete orationem vestram in unum, et dicite amen; et respondent omnes amen. Iterum admonentur ab archidiacono his verbis: Caticumini recedant; si quis caticuminus est, recedat; omnes caticumini exeant foras. Iterum dicit diaconus: Filii karissimi revertimini in locis vestris expectantes horam, qua possit circa vos Dei gratia baptismi operari. Hora nona ingrediuntur in sacrarium sacerdotes et levitae, et induunt se vestimentis, cum quibus vigilias celebrare debent, et accenso cereo procedunt [Col. 1072D] omnes simul de sacrario cum ipso cereo in ecclesiam cum silentio, nihil canentes, et ponitur in candelabre ante altare, et unus diaconus rogat unum de sacerdotibus vel levitis, qui ibidem revestiti adstant, pro se orare; et ut surrexit, dicit ipse diaconus: Dominus vobiscum. R\. Et cum spiritu tuo. Et dicit orationem istam:




[Col. 1071]
BENEDICTIONES VARIAE.



BENEDICTIO CEREI.
[Col. 1071D]

Expletis lectionibus statim veniens unus minister, tenens ampullas in manibus suis, stans in dextro cornu [Col. 1072D] altaris; et tunc ascendit ipse praecedens pontificem ad fontes; tunc deinde scola descendit ad fontes ad letaniam faciendam, expectantes parati pontificem; secundus [Col. 1073A] vero scolae tenet vas aureum in manu sua sinistra super planetam, unde pontifex mittere debet chrysma in fontem, et jussi faciunt letaniam trinam. Deinde pontifex procedit cum omni decore, sustentatus a duobus diaconibus, et illa duo cereostata, quae ante fuerant inluminata, semper ante ipsum procedunt usquedum omnia finierint; letania finita, facto silentio dicit pontifex: Dnus vobiscum. R\ Et cum spiritu tuo. Dicit: Oremus; et dat orationem.



BENEDICTIO FONTIS.

Omnipotens sempiterne Deus, adesto etc.



CONSECRATIO FONTIS.

Dnus vobiscum. R\. Et cum spiritu tuo. Sursum corda. R\. Habemus ad Dnm. Gratias agamus Dno Deo nostro. R\. Dignum et justum est.

[Col. 1073B] VD. et justum est, aequum et salutare; Deus qui invisibili potentia etc.

Unde bene+dico te creatura aquae per Deum vivum, per Deum verum etc.

Signate illos; accedite ad benedictionem. Signent ipsos infantes in frontibus eorum patrini vel patrinae de pollicibus suis dicentes: In nomine Patris et Filii et Spiritus sancti. Tunc venit accolitus iterum faciens crucem in frontibus singulorum dicendo: In nomine Patris et Filii et Spiritus sancti, et inponit manum super eos, dans orationem excelsa voce his verbis:

Deus Abraham, Deus Isaac, Deus Jacob etc.

Ergo maledicte diabole recognosce sententiam tuam etc.

Et adnuntiat diaconus dicens: Orate electi, flectite [Col. 1073C] genua, et reliqua prius; et signant patrini vel matrinae ut prius, et sequitur alius accolitus, super masculos facit crucem sicut prius fecit; et inponens manum suam super eos dicit:

Audi maledicte satanas adjuratur per nomen aeterni Dei et salvatoris nostri filii Dei cum tua victus invidia tremens gemensque discede; nihil tibi sit commune cum servis Dei jam coelestia cogitantibus renuntiatoribus tibi a saeculo, et beatae inmortalitatis victuris. Da igitur honorem advenienti Spiritui sancto, qui ex summa coeli arce descendens pro turbatis fraudibus tuis divino fonte purgata pectora, idem sanctificando templum et habitum perficiat, et ab omnibus penitus noxis praeteritorum criminum liberati servi Dei gratias perenni Deo referant semper, [Col. 1073D] et benedicant nomen ejus sanctum in saecula saeculorum. Per.

Deus Abraham, Deus Isaac, Deus Jacob etc.

Ergo maledicte diabole, ut supra. Item dicit diaconus: Orate electi, et reliqua ut supra; et signant patrini vel matrinae ut prius. Deinde tertius accolitus facit crucem in frontibus puerorum sicut anterior fecit, et inponit manum super capita eorum dicendo:

Exorcizo te inmunde spiritus etc.

Item super feminas faciens crucem ut superius, et inponit manum super capita earum dicendo:

Exorcizo te inmunde spiritus per Patrem et Filium et Spiritum sanctum, ut exeas et recedas ab his famulabus Dei; ipse enim tibi imperat maledicte [Col. 1074A] dampnate, qui caeco nato oculos aperuit, et quatriduanum Lazarum de monumento suscitavit. Ergo maledicte. Ut supra.

Aeternam ac justissimam pietatem tuam etc.


Sequitur exorcismus.

Exorcizo te creatura aquae in nomine Dei Patris omnipotentis, et in nomine Jesu Christi Filii ejus, et Spiritus sancti. Omnis virtus adversarii, et omnis incursio diaboli, omne phantasma, omnis inimici potestas eradicare et effugare ab hac creatura aquae. Unde exorcizo te creatura aquae per Deum verum, per Deum vivum, per Deum sanctum, per Dnm nrm Jesum Christum, ut efficiaris aqua sancta, aqua benedicta, ut ubicunque effusa fueris, vel aspersa, sive in domo, sive in agro, effugias omnem phantasiam, [Col. 1074B] omnem inimici potestatem; Spiritus sanctus habitet in domo hac, per. Et miscetur sal et cinis faciens ter inde crucem super ipsa aqua. Dein deponis vinum mixtum cum ipsa aqua benedicta, et dicit hanc orationem: Creator et conservator humani generis, dator gratiae spiritalis, largitor aeternae salutis; tu Dne mitte Spiritum tuum super vinum cum aqua mixtum, ut armata virtute coelestis defensionis ad consecrationem hujus ecclesiae vel altaris proficiant. Per Dnm.

Deinde faciens crucem cum digito suo de ipsa aqua in dextra parte per quatuor cornua altaris, inde latera cum hysopo adspergit septem vices canendo antiphonam: Adsperges me Dne hysopo et mundabor, lavabis me, et super nivem dealbabor. Ps. Miserere [Col. 1074C] mei Deus secundum: vadens in circuitu altaris, spargendo deinde in dextra parietes ecclesiae usquedum veniens ante altare spargens iterum desuper in circuitu altaris vel ecclesiae canendo ant. Exurgat Deus et dissipentur inimici ejus. Ps. Ipsum, usquedum veniens iterum ante altare spargens desuper et in circuitu ecclesiae canendo ant. Qui habitat in adjutorio altissimi, in protectione Dei coeli commorabitur. Ps. ipsum, et mittit ex ministris aut clericis duos vel tres, qui extrinsecus ecclesiae pariter una vice psallentes spargant.

Iterum ipse pontifex vadit de ipso altare spargendum per medium ecclesiae in longum et in lato similiter crucem faciendo, sive per omne pavimentum spargendo, cum antiph. Domus mea domus orationis vocabitur. [Col. 1074D] V\. Narrabo nomen tuum fratribus meis, in medio ecclesiae laudabo te. et Gloria. Et veniens in medio ecclesiae dicit: Oremus, et diaconus, flectamus genua. Levate, et dicit orationem istam:

Deus, qui loca nomini tuo dicata sanctificas, effunde super hanc orationis domum gratiam tuam, ut omnibus hic invocantibus te auxilium tuae misericordiae sentiatur, per. Iterum dicit: Oremus: et diaconus dicit: flectamus genua. Levate. Sequitur oratio:

Deus sanctificationum omnipotens dominator, cujus pietas sine fine sentitur. Deus qui coelestia simul et terrena complecteris, servans misericordiam tuam populo tuo ambulanti ante conspectum [Col. 1075A] gloriae tuae; exaudi preces servorum tuorum, ut sint oculi tui aperti super domum istam die ac nocte; hancque basilicam in honore Sancti ill. sacris mysteriis institutam clementissimus dedicat miseratus inlustra, proprio splendore clarifica, omnemque hominem venientem adorare in hoc loco placatus admitte; propitius dignare respicere, et propter nomen tuum magnum, et manu forti et brachio extenso, in hoc habitaculo supplicantes libens protege, dignanter exaudi, ac aeterna defensione conserva, ut semper felices semper tua religione laetantes constanter in sanctae Trinitatis fide catholica perseverent; per Dnm.

Regenerationis ingressus in verae innocentiae nova infantia renascatur. Per. Hac omni expleta fundit [Col. 1075B] chrysma de vasculo in fontem super ipsam aquam in modum crucis, et cum manu sua miscitat ipsum chrysma cum aqua, et spargit super omnem fontem, vel super omnem populum. Hoc facto omnis populus, qui voluerit, accipit benedictionem in vasis suis de ipsa aqua, antequam ibi baptizentur parvuli, ad spargendum in domibus eorum, et vineis, et campis, et fructibus eorum. Deinde presbyter, aut diaconus etiamsi necesse fuerit, et accoliti discalceati induentes se aliis vestibus mundis vel candidis ingrediuntur in fontes intro aquam, et baptizantur primo masculi, deinde feminae sub hac interrogatione: Sanctificetur et foecundetur fons iste in nomine Patris et Filii et Spiritus sancti. Credis in Deum Patrem omnipotentem creatorem coeli et terrae? R\. Credo. Credis [Col. 1075C] et in Jesum Christum Filium ejus unicum, Dnm nostrum natum et passum? R\. Credo. Credis et in Spiritum sanctum; sanctam Ecclesiam catholicam; remissionem peccatorum; carnis resurrectionem, et vitam aeternam? R\. Credo, Et acceptis infantibus de parentibus baptizant eos sub trina mersione, tantum sanctam Trinitatem semel invocantes ita dicendo: Baptizo te in nomine Patris, et mergit semel: et Filii, et mergit iterum: et Spiritus sancti, et mergit tertio. Levatis autem ipsis infantes in manibus suis offerunt eos uni presbytero; ipse vero presbyter faciens de chrysma crucem cum pollice in vertice eorum cum invocatione sanctae Trinitatis dicit: Deus omnipotens, etc.

Et sunt parati, qui eos suscepturi sunt, cum linteis [Col. 1075D] in manibus eorum, et accipiunt ipsos a presbyteris vel diaconibus, qui eos baptizarunt. Pontifex vero egredietur a fonte, habens compositam sedem in ipsa ecclesia ubi voluerit, sedens in ea. Et deportantur ipsi infantes ante eum, et dat singulis stolam, casulam et chrysmale, et decem siliquas, et vestiuntur; induti vero ordinantur per ordinem sicut scripti sunt in circuitu, et dat orationem Pontifex super eos cum chrysma faciens crucem in frontibus eorum cum invocatione sanctae Trinitatis, et tradit eis septiformes gratias Spiritus sancti.


Oratio ad confirmandum.

Omnipotens sempiterne Deus, qui regenerare. Accipe signum crucis Christi in vitam propitiatus [Col. 1076A] aeternam. Dicit: Pax tecum. R\. Et cum spiritu tuo. Ecce sic benedicetur omnis homo qui timet Dnm. Benedicat vos Dominus ex Syon, ut videatis bona, quae sunt in Hierusalem, omnibus diebus vitae vestrae.


Inde dicit:

Confirmat vos Pater et Filius et Spiritus sanctus, ut habeatis vitam aeternam, et vivatis in saecula saeculorum. Amen.

Hoc autem per omnia praecaventes, ut haec non negligantur, quia tunc omnes baptismo legitimo Christianitatis nomine confirmantur. Interim vero scola jussa facit letaniam ante altare, prima septenas, et spatio facto faciunt alter quinas, iterum spatio facto faciunt trinas, et dum dicit Agnus Dei, [Col. 1076B] Magister scolae dicit accendite; et tunc inluminatur ecclesia, et procedit Pontifex de sacrario, cum duo cereostata (unde superius diximus) stant sicut antea a dextris et a sinistris altaris. Letania expleta dicit Pontifex Gloria in excels. D. et orationem; deinde legitur Apostolus: sequitur All. Confitemini Dno. Sequitur tractus Laudate Dnm omnes gentes: Sequitur Evangelium. De vespere Sabbati ante Evangelium non portant lumen in ipsa nocte, sed tantum incensum. Non cantent Offertorium, nec Agnus Dei, nec Communionem, sed missam per ordinem. Illud autem de parvulis providendum est, ut postquam baptizati fuerint, nullum cibum accipiant, nec ablactentur antequam communicent Sacramento corporis Christi; et omnibus diebus septimanae paschae ad missas procedant, et offerant [Col. 1076C] pro ipsis, et communicent omnes; hic autem supra scriptus ordine baptismi, sicut in hoc Sabbato paschae, sic et in Sabbato pentecosten omnimodis celebretur. Item in ipsa die diurnalem cursum separatim canunt. In ipsa nocte post gallorum cantum, matutino rumpente luce tenebras, surgentes in ecclesiam veniunt, et mutua charitate se invicem obsculantes, et dicant: Deus in adjutorium meum. Sequitur Invitatorium cum All. Sequuntur tres psalmi cum antiphonis: Beatus vir. Quare fremuerunt. Dne quid multiplicati sunt. Sequuntur vero tres lectiones cum responsoriis. Prima lectio de Actibus apostolorum. Sequitur secunda et tertia de homiliis sancti Augustini. Sequitur Matutinum cum All.

Infra Albas Paschae super Venite: Surrexit Dominus [Col. 1076D] vere all. et tres psalmi per nocturnum inponuntur per singulas noctes usque in octavas paschae, id est.

Feria II. Cum invocarem. Verba mea. Dne ne in ira tua.

Feria III. Dne Deus meus in te speravi. Dne Dnus noster. In Dno confido.

Feria IV. Salvum me fac Dne. Usquequo Dne. Dixit insipiens.

Feria V. Dne quis habitabit. Conserva me Dne. Exaudi Dne justitiam meam.

Feria sexta. Coeli enarrant. Exaudiat te Deus. Dne in virtute.

Sabbato. Dni est terra. Ad te Dne levavi. Judica me Dne quoniam ego in innocentia mea.

[Col. 1077A] Item a Pascha usque in octavas ad omnes cursus non cantatur responsorium, nec lectio recitatur, sed [Col. 1078A] pro versu et responsorio cantatur. R\. Haec dies quam fecit Dn9, tantum prima, etc.




[Col. 1077]
VERSUS IN COENA DOMINI ET PARASCEVE, ET SABBATO SANCTO [(217) 1Kb] .
(Ex cod. bibl. Vindob. th . 685, saec. X.)

[Col. 1077A] Qui prophetice promisisti ero mors tua o mors. Kyrie eleison. Domine miserere. Christus Dns factus est obediens usque ad mortem. Vita in ligno moritur, infernum ac mortem spoliavit. Kyrie eleison. Qui expansis in cruce manibus traxisti omnia ade (ad te) saecula. Kyrie eleison. III. Domine.



VERSUS FLAVII AD MANDATUM [(218) 4Kb] .
[Col. 1077B]

Victori mortis inclita pangamus laude gloriam
Cum Patre et sancto Spiritu, qui nos redemit obitu. Victori.
Tellus ac aethra jubilent in magni coena principis.
Qui protoplasti pectora vitae purgavit ferculo. Victori.
Hac nocte factor omnium potenti sat mysterio.
Carnem suam cum sanguine in escam transfert animae. Victori.
[Col. 1078A] A celsis surgens dapidus praebet formam mortalibus.
Humilitatis gratia Petri petens vestigia. Victori.
Pallet servus obsequio cum angelorum Dominum
Ferendo lympham linteam cernit coeno procumbere. Victori.
Permitte Simon ablui, acta figurant mystica.
[Col. 1078B] Dum summus ima bajulo quid cinit servet cineri. Victori.
Lavator thoris accubat, verbique favos agerat.
Quos inter hostem denotat necis qui dolos ruminat. Victori.
Tu ex lupe Juda pessime fers agno misi basia.
Dans membra loris regia, quae sorde tergunt saecula. Victori.
Nexi solvuntur hodie carnis, cordisque carcere
Unguens sacratur crismatis spes inde crescit miseris Victori.



VERSUS IN PARASCEVE.
[Col. 1079A]

Popule meus quid feci tibi? Aut in quo contristavi te? Responde mihi? Quia eduxi te de terra Aegypti parasti crucem Salvatori tuo. Agios o Theos. Agios ischyros. Agios athanatos eleyson ymas. Sanctus Deus, Sanctus fortis. Sanctus immortalis miserere nobis. Qui eduxi te per desertum quadraginta annis, et manna cibavi te, et introduxi in terram satis optimam parasti crucem Salvatori tuo. Agios. Quid ultra debui facere tibi et non feci? Ego quidem plantavi te vineam meam speciosissimam, et tu facta es mihi nimis amara. Aceto namque sitim meam potasti, et lancea perforasti latus Salvatori tuo. Agios. Ant. Ecce lignum crucis in quo salus mundi pependit, venite adoremus. [Col. 1079B] Ant. Dum Salvator mundi mortis supplicium pateretur in cruce, clamans voce magna tradidit spiritum. Et ecce velum templi divisum est, monumenta aperta sunt. Terrae motus enim factus est magnus, quia mortem Filii Dei clamabat mundus se sustinere non posse. Aperto ergo lancea militis latere crucifixi Domini, exivit sanguis et aqua in redemtionem salutis nostrae. O admirabile pretium cujus pondere captivitas redemta est mundi, tartarea confracta sunt claustra inferni, aperta est nobis janua regni. V\. Crux fidelis inter omnes arbor una nobilis. Nulla silva talem profert, fronde flore germinans. Dulce lignum, dulces clavos, dulce pondus sustinet. Crux f. Pange lingua gloriosi praelium certaminis. Et super crucis trophaeum dic triumphum [Col. 1079C] nobilem. Qualiter redemtor orbis immolatus vicerit. Crux. De parentis protoplasti etc. Hymnus. Vexilla. Ant. Crucem tuam. Ant. Tuam crucem.



ORATIONES IN PARASCEVE AD SALUTANDAM CRUCEM [(219) 2Kb] .

Domine Jesu Christe Deus verus de Deo vero, qui pro redemtione generis humani serpentina suasione decepti, mundum erroribus implicatum illuminare et crucis patibulum subire voluisti, ut lignum ligno vinceres, et peccati haereditariam mortem morte potentissima superares. Exaudi me miserum et indignum prostratum ante oculos tuae benignissimae Majestatis adorantem te, et benedicentem nomen tuum sanctum atque terribile, et [Col. 1079D] concede mihi te puro corde sapere, te laudare, te praedicare, et per vexillum istud sanctae crucis, quam hodie in tuo nomine adoraturus adveni, mentem meam corpusque sanctifica, scuto fidei tuae [Col. 1080A] me circumtege, galeam salutis mihi impone, gladio spiritali me accinge, ut contra hostem nequissimum bellaturus et tuo muniar miserationis auxilio, et salutiferae crucis vexillo: cunctique tuo sancto nomine insigniti ab hostis perfidi sint incursione securi per te Jesu Christe.

Alia. Deus qui Moysi famulo tuo in via squalentis heremi serpentem aeneum in media populi multitudine ad liberendas letali viro infestas animas exaltare jussisti; ut si quis mortifero vulnere inflictus ad eum respiceret, et venenum exiciale evaderet, et optatae salutis vitam adipisceret. Significans teipsum futura post curricula pro tui salute plasmatis, crucis extollendum patibulo, ut quos diabolus armis invidiae captivaverat, tua desiderabilis [Col. 1080B] passio ad patriam revocaret. Concede tam mihi misero et peccatori, quam omnibus tuo cruore mercatis, qui hodie sanctam passionem tuam supplices venerantur, lignumque vitae adorant, ut diabolicas insidias, te adjuvante vincamus et aeternae vitae participes esse mereamur. Qui cum Patre vivis.

Alia. Domine Jesu Christe, qui nos per crucis passionem hodierna die a diabolica servitute liberasti, ut quo die hominem condideras, eodem et reformares! Exaudi me miserum et peccatorem coram hoc signaculo crucis facinora confitentem, et deprecantem, ut hujus venerabilis et vitalis signi tuitione munitus et hostis nequissimi ignita tela repellere, et ab inflictis evacuari vulneribus [Col. 1080C] et ad vitam aeternam valeam pervenire. Qui cum Patre et Spiritu sancto vivis et regnas Deus per.



BENEDICTIO IGNIS NOVI (Ex cod. th. bibl. Vind. n. 685, saec. X.)

Domine Deus noster Pater omnipotens exaudi nos lumen indeficiens, tu es Domine conditor omnium luminum bene+dic quaeso hoc lumen quod per te sanctificatur atque bene+dicitur. Tu illuminasti Domine omnem mundum. Praesta quaesumus, ut igne claritatis tuae accendamur, et illuminemur: et sicut illuminasti ignem Moysi, ita illuminare dignare corda et sensus nostros, ut ad vitam aeternam pervenire mereamur. Per.

[Col. 1080D] Benedicat vos trina majestas Domine. [(220) 1Kb] Benedicat Spiritus sanctus, qui in specie columbae in Jordane fluvio super Christum requievit. Ille vos benedicat, qui de coelo dignatus est descendere [Col. 1081A] in terram, et de suo sanguine vos redemit. Benedicat Dominus sacerdotium vestrum, et introitum vestrum. Alleluia. Ant. Vidi aquam egredientem de templo de latere dextro, alleluia. Et omnes ad quos pervenit aqua ista salvi facti sunt et dicent Alleluia alleluia. Ant. In die resurrectionis meae dicit Dominus alleluia congregabo gentes et colligam regna et effundam super vos aquam mundam. Alleluia. Ant. Maria et Martha cum venissent ad monumentum angeli splendentes apparuerunt dicentes: Quem quaeritis viventem cum mortuis, non est hic venite et videte locum ubi jacuit. Cito euntes dicite discipulis ejus, et Petro: Surrexit Christus, qui creavit omnia, et misertus est humano generi. Allel.



IN DIE RESURRECTIONIS DNI.
[Col. 1081B]

Ant. Cum rex gloriae Christus infernum debellaturus intraret, et chorus angelicus ante faciem ejus portas principum tolli praeciperet sanctorum populus, qui tenebatur in morte captivus, voce lacrimabili clamaverat: advenisti Desiderabilis, quem exspectabamus in tenebris, ut educeres hac nocte vinculatos de claustris. Te nostra vocabant suspiria, te larga requirebant lamenta cum factus es spes desperatis magna consolatio in tormentis. Alleluia. Ant. Sedet Angelus ad sepulcrum Domini stola claritatis coopertus. Videntes eum mulieres nimio terrore perterritae astiterunt a longe. Tunc locutus est angelus et dixit eis. V\. Crucifixum in carne laudate, [Col. 1081C] et sepultum propter nos glorificate, resurgentemque a morte adorate. Nolite metuere, dico vobis quia ille quem quaeritis mortuum jam vivit et vita hominum cum eo surrexit. Alleluia. Ant. Christus resurgens ex mortuis jam non moritur, mors illi ultra non dominabitur: quod enim vivit, vivit Deo. Alleluia Alleluia.



LAETANIA METRICA [(221) 1Kb] .


Ardua spes mundi solidator et incliti coeli
   Christe exaudi nos propitius famulos. Ardua
Virgo Dei genitrix rutilans in honore perennis
   Ora pro famulis sancta Maria tuis. Ardua spes
Angele summe Dei Michahel miserescito nostri
   Adjuvet et Gabrihel atque pius Raphahel. Ardua.
[Col. 1081D] Aspice nos omnes clemens Baptista Johannes.
   Petreque cum Paulo nos rege doctiloquo. Ardua.
Coetus apostolicus sit nobis fautor et omnis
   Ac patriarcharum propheticusque chorus. Ardua.
Poscere nunc Stephanum studeamus carmine summum
   Ut cum martyribus nos juvet ipse pius. Ardua.
Inclyte Laurenti qui flammas exuperasti
   Victor ab etherio nos miserere choro. Ardua.
Care Deo martyr patriae decus hujus herile.
   [Col. 1082A] Sancte Albane tuis esto favens meritis. Ardua.
Victor, Alexander meritis utrique beati
   Nobis orate de Domino veniam. Ardua.
Splendide Silvester Gregorie sancte magister.
   Nos quoque cum sociis ferte juvando polis. Ard.
O Martine Dei, confessor summe sacerdos
   Gemma sacerdotum auxilium fer ymon. Ardua.
O Benedicte Pater monachorum Galleque frater
   Cum reliquis sanctis nos refovete polis. Ardua.
Maxime de Francis superis conjuncte catervis
   Sancte Othmare tuum laetifica populum. Ardua.
Inclite Magne tuam clemens nunc inspice plebem
   Pontifices fidos ac reliquos famulos Ardua.
Virgineos flores Agnes Agathesque ferentes
   Auxilio vestris addite nos sociis. Ardua.
[Col. 1082B] His Waldburga comes nostras pia suscipe voces
   Nos et cum Dno protege sancta polo. Ardua.
Innocuos pueros resonemus laude peractos
   Qui modo nos pueros dant resonare melos. Ard.
Omnes o sancti nostrae succurrite vitae
Perque crucem sanctam salva nos Xpe redemtor. Omnes.
Ira deque tua clemens nos eripe Christe. Omnes.
Nos peccatores audi te Christe rogamus. Omnes.
Ut pacem nobis dones te Christe rogamus. Omnes.
Crimen ut omne tuis solvas te Xpe rogamus. Oms.
Aurae ut temperiem dones te Xpe rogamus. Omnes.
Ut fruges terrae dones te Xpe rogamus. Omnes.
Ut populum cunctum salves te Xpe rogamus. Oms.
Ecclesiamque tuam firmes te Xpe rogamus. Oms.
[Col. 1082C] Fili celsithroni nos audi Christe rogamus. Omnes.
Agne Dei Patris nobis miserere pusillis. Omnes.
Christe exaudi nos o Kyrie ymon eleyson. Omnes.



INCIPIUNT LETANIAE [(222) 1Kb] . (Ex cod. 685, sub Ottone).


Humili prece et sincera devotione
   Ad te clamantes semper exaudi nos. Humili.
Summus et omnipotens genitor, qui cuncta creasti
   Aeternus Xps filius atque Deus.
Necnon sanctificans dominator Spiritus almus
Unica Majestas trinaque sola Dei Ad te clam.
Ipsa Dei genitrix reparatrix inclita mundi
   Quae Dnm casto corpore concipiens
Perpetua semper radians cum virginitate
   Indignos famulos Virgo Maria tuos. Humili.
[Col. 1082D] Angelici proceres coelorum exercitus omnis
   Aeterno semper lumine conspicuus
Agmine ter trino Supero per sidera regno
   Laudibus aeternum concelebrant Dominum. Ad te.
Petrus cum Paulo, Thomas cum Bartholomaeo
   Et Jacobi sancti nos relevent precibus,
Andreas, Matthaeus, Barnabas atque Joannes,
   Mathias, Lucas, Marcus et altisonus. Humili.
Coetus apostolicus duodeno sidere comptus.
   Propitius cunctos protege nos famulos
[Col. 1083A] Et quos multiplices lacerant per crimina pestes
   Peccata absolvens fac bona cuncta sequi. Ad te.
Nunc Stephanus, Linus, Clemens, Anacletus et almus
   Xistus, Alexander, Corneliusque, Pius,
Ypolitus, Vitus, Laurentius atque Modestus
   Gregoriusque pius nos miserando juvent. Humili.
Theodole summi miles fortissime Christi
   Nobis nunc famulis auxiliare tuis.
Nil sic perspicuum poterit vox clara referre.
   Ut decet in tali nunc Patris obsequio. Ad te.
Hic tibi perpetuis resonant concentibus aedes
   Ossibus et sacris semper habetur honos
Cum laeti famuli celebrent hic festa benigne
   Laudibus instantes nocte dieque tuis. Humili.
[Col. 1083B] Dirige corda pius et tempora dirige nostra
   Atque dies laetos ducere da famulos
Ut semper valeant tibimet cantare quieti
   Te quoque coelesti cernere luce poli. Ad te
O dilecte Deo radians virtute corusca
   Sancte Albane, pater juge preces pariter
Intercede pius veniam poscendo misellis
   Aureque jam blanda carmina percipiens. Humili
O vos mysterio decorati in nomine Christi
   Conspicui testes purpurei proceres
Ex bello invicti superastis daemonis iras
   Conspirata manus vincere morte minas. Ad te.
Silvester, Damasus, Gregorius, Ambrosiusque
   Hilarius, Zeno, Maximus atque Leo
Martinus, Proculus, Caesarius Eusebiusque
   [Col. 1083C] Orent pro nostris criminibus variis. Humili.
Ordo sacratus Confessorum praecipuorum.
   Auxilio tutos undique redde tuos
Atque tua nosmet prece dimittendo reatum
   Nos fragiles multum cladibus omnigenis. Ad te.
Paulus et Antonius, Macharius Arseniusque
   Bahomius, Beda, Atala, Pafnutius
Bertoltus, Libertinus, Basilius atque
   Ieronimus doctor nos miserere precor. Humili.
Summe Dei cultor monachorum rector et abba
   O Benedicte sacer atque benigne pater,
Istud coenobium coetumque tibi famulantum
   Nostraque sanctificans cuncta tuere simul. Ad te.
Felicitas, Felix, Eulalia digna, Verena
   Petronellaque cum perpete Perpetua.
[Col. 1083D] Agnes atque Agathes, Cristina, Euprepia, Thecla
   Eufemia, Regula, Eugenia atque bona. Humili.
Virginitate chorus resplendens Candidularum
   Turba puellarum integritate manens
Quae geminis gaudens pulcrum decorata coronis
   Laude pudicitiae mysteriique simul. Ad te.
Omnes nunc Sancti nostris succurrite lapsis
   Et veniam cunctis ferte juvando polis
Jam vestris precibus petitis quaecunque rogantes
   Annuit ipse pius nilque negat Dominus. Humili.
Pacem perpetuam rogitamus prospice Christe
   Ut sanae vitae gaudia longa diu
[Col. 1084A] Temperiem coeli tribuens, ut copia frugum
   Omnibus exundet ubere laeticiae. Ad te.
Agne Dei Patris, qui mundi crimina tollis
   Optatae pacis munera dona tuis.
Kyrie pantocrator yson so disse te pantos
   Sub basileos ymon Xpe eleyson ymos.



ITEM METRICA LETANIA.


Salve vesta dies toto venerabilis aevo
   Qua Deus infernum vicit et astra tenet
Ecce renascentis testatur gratia mundi
   Omilium (Homilium) Domino dona redisse suo.
Namque triumphanti post tristia tartara Christo
   Undique fronde nemus gramine flore favent
Legibus inferni oppressis super astra meantem
   Laudant rite Deum lux polus arva fretum
[Col. 1084B] Qui crucifixus erat Deus ecce per omnia regnat
   Dantque creatori cuncta creata precem
Nobilitas anni mensum decus, arma dierum
   Horarum splendor scrupula puncta fovens
Christe salus rerum bone conditor atque redemtor
   Unica progenies ex Deitate Patris.
Funeris exequias pateris vitae auctor et orbis
   Intrans mortis iter dando salutis opem
Pollicitam sed redde fidem precor alma potestas
   Tertia lux rediit surge sepulte meus.
Solve catenatas inferni carceris umbras
   Et revoca sursum quidquid ad ima ruit.
Redde tuam faciem videant in saecula lumen
   Redde diem qui non te moriente fuit
Eripis in numerum populum de carcere mortis
   [Col. 1084C] Et sequitur liber quo suus auctor adit.
Hinc tumulum repetens post tartara, carne resumta
   Belliger ad coelos ampla trophaea refers.



LAETANIA.


Rex Salvator alme, suscipe nostrarum munuscula pr.
Indulgere nobis assis tuis servis scelere gravatis
O sancta Maria mater atque virgo Postula pro nobis
Archangele summe Michahel virtus Dei Postula pro nobis
Condigne Gabrihel fortitudo Dei Postula pro nobis
O consors Raphahel medicina Dei Postula p. nobis
O almitas sancta patriarcharum Postula pro nobis
O sors impleta Deo virtutis propheticae Postula p. n.
O principalitas apostolorum Postula pro nobis
O martvres sancti veniam precamini pro peccatis nostris
[Col. 1084D] Confessores sancti precibus assiduis poscite pro nobis
O sanctarum chori virginum corusci poscite pro nobis
Faventes sanctarum viduarum preces nobismet nunc prosint
Insontes pueroli martyrum floretum poscite pro nobis
O sancti omnes virtutes innumerae poscite pro nobis
Maligno ab hoste ut Deus defendat nos hic et in aevum
[Col. 1085A] A gente pagana ut Deus defendat nos hic et in aevum
Ab omni periculo ut Deus defendat nos hic et in aevum
Ab omni terrore ut Deus defendat nos hic et in aevum
Ab omni periculo ut Deus defendat nos hic et in aevum
Ut aurae temperiem bonam ac frugiferam det nobis Salvator
Ut commoditatem aeris, roris det nobis Salvator
Ut imbrem fetosum, bona germinantem det nobis Salvator
Ut tranquillam vitam pacem et perennem det nobis Salvator
[Col. 1085B] Ut indulgentiam criminum nostrorum det nobis Salvator
Ut summum pastorem apostolicum Dominus conservet
Ut dignum pontificem N. dominum Dominus conservet
Ut Ottonem regem et ejus exercitum Dominus conservet
Ut per totum orbem Ecclesiam sanctam Dominus conservet

Preces ante altare. Prima die.

Clamemus omnes una voce Domine miserere.
Deipara nobis est vita nostra Domine miserere.
Precamur excelse fidem largire Domine miserere.
Curvamur peccatis opprimimur malis Domine miserere.
[Col. 1085C] Delicta dele pacem concede Domine miserere.
Excelsus respice pius indulge Domine miserere.
Flagella remove veniam tribue Dne miserere.
Exaudi nos Pater pie Domine miserere.
Nunc et in aevum salva mundum Dne miserere.
Hymnum dicamus tibi Xpe Dne miserere.
Gloria tibi aeterno Patri Dne miserere. Clamemus.

In die secunda.

Tibi laus tibi gloria tibi gratiarum actio in saecula sempiterna. O beata Trinitas.
Te invocamus, te adoramus, te laudamus. O beata Trinitas.
Exaudi Exaudi Exaudi O beata Trinitas.
Libera nos, salva nos, justifica nos. O beata Trinitas.
[Col. 1085D] Auge in nobis fidem, auge spem, auge charitatem.
   O beata Trinitas.

In die tertia.

Aufer a nobis iniquitates nostras, ut mereamur puris mentibus introire ad sancta sanctorum.
Exaudi exaudi exaudi preces nostras, sancta Maria ora pro nobis.
Miserere, miserere, miserere populo tuo quem redemisti.
Christe sanguine tuo, ne in aeternum irascaris nobis.



LETANIA.


Dicamus omnes Domine miserere.
[Col. 1086A] Ex toto corde et ex tota mente oramus te Dne.
Pro sancta Ecclesia catholica quae est in toto orbe diffusa supplicamus tibi Dne.
Pro pastore nostro N. et omni clero ejus imploramus
   te Dne.
Pro abbate nostro N. et grege sibi commisso obsecramus
   te. Dne.
Pro aeris temperie et foecunditate terrae precamur te,
   Dne.
Pro his qui infirmantur et diversis languoribus detinentur
   exoramus te. Dne.
Pro remissione peccatorum vel emendatione morum
   rogamus te. Dne.
Exaudi nos Deus in omni oratione nostra quia pius
   es. Dne.



LETANIA GALLICA.
[Col. 1086B]

    Pater de coelis Deus miserere nobis.
    Filius redemtor Deus miserere nobis.
    Spiritus sanctus Deus miserere nobis.
    Sancta Trinitas miserere nobis.
    Qui es trinus et unus Deus miserere nobis.
    Sancta Virgo virginum ora pro nobis.
    S. Michahel ora pro nobis.
    S. Gabrihel. Ora.
    S. Raphahel. Ora.
    S. Joannes. Ora.
    S. Petre. Ora.
    S. Paule. Ora.
    S. Andrea. Ora.
    S. Johannes. Ora.
    [Col. 1086C] S. Jacobe. Ora.
    Omnes sancti Apostoli. Orate.
    Omnes sancti Evangelistae. Orate.
    Omnes sancti discipuli. Orate.
    S. Stephane. Ora pro nobis.
    S. Laurenti. Ora.
    S. Vincenti. Ora.
    S. Georgi Ora.
    S. Vite. Ora.
    S. Pancrati. Ora.
    S. Albane. Ora.
    Omnes sancti Martyres. Orate
    S. Silvester. Ora pro nobis.
    S. Martine. Ora.
    S. Gregori. Ora.
    [Col. 1086D] S. Benedicte. Ora.
    Omnes sancti Confessores. Orate.
    Omnes sancti Monachi. Orate.
    S. Felicitas. Ora.
    S. Perpetua. Ora.
    S. Agatha. Ora.
    S. Margaretha. Ora.
    Omnes sanctae Virgines. Orate.
    Omnes Sancti. Orate.
    Gratiam tuam concede nobis Dne Deus.
    Salutem et sanitatem dona nobis.
    Aeris temperiem bonam concede nobis.
    Ab inimicis nris tuere nos Dne.
    Gaudium et pacem dona nobis Dne.
    [Col. 1087A] Filius Dei miserere nobis.
    Nunc et in perpetuum miserere nobis.
    Agnus Dei qui tollis peccata mundi, miserere nobis. R\. Agnus.
    Suscipe deprecationem nostram, qui sedes ad dexteram Patris. R\. Agnus.
    Gloria usque saeculorum amen. R\. Agnus.
    Sancte Sanctorum Deus miserere nobis.
    Sancta Dei genitrix intercede pro nobis.
    S. Michahel intercede pro nobis.
    S. Gabrihel intercede pro nobis.
    S. Raphahel intercede pro nobis.
    S. Petre intercede pro nobis.
    S. Paule intercede pro nobis.
    S. Andrea intercede pro nobis.
    [Col. 1087B] S. Stephane intercede pro nobis.
    S. Vite intercede pro nobis.
    S. Albane intercede pro nobis.
    S. Martine intercede pro nobis.
    S. Maximine intercede pro nobis.
    S. Benedicte intercede pro nobis.
    S. Felicitas intercede pro nobis.
    S. Perpetua intercede pro nobis.
    S. Agatha intercede pro nobis.
    S. Brigida intercede pro nobis.
    S. Cristina intercede pro nobis.
    S. Margaretha intercede pro nobis.
    Omnes Sancti intercedite pro nobis.




In die, ad missam.

[Col. 1087C] Ant. Exaudivit etc. Praesta q. o. D. ut qui in afflictione etc. Alia. Deus qui beatum Marcum etc. Lectio epistolae Beati Jacobi Apostoli. Kmi Confitemini alterutrum etc. Alleluia. Confitemini Dno etc. Alleluia. Jam non estis. Secundum Lucam. In illo tempore. Dixit Ihs discipulis suis. Quis vestrum etc. Off. Confitebor etc. Alleluia. Secreta. Haec munera etc. Alia Secreta. Hanc Dne qs oblationem pro commemoratione beati Marci etc. Com. Petite et accipietis. Alleluia. Ad complendum. Vota nostra etc. Al. ad compl. Pasti cibo spiritalis alimoniae qs Dne Ds nr, ut quod mysterio frequentamus, intercedente beato Marco evangelista et pontifice plena veritate consequamur. Per.


Aliae orationes.

[Col. 1087D] Mentem familiae tuae qs Dne intercedente beato N. martyre tuo et munere compunctionis aperi, et largitate pietatis exaudi. Alia. Deus qui culpas delinquentium districte feriendo percutis, fletus quoque lugentium non recuses, ut qui pondus tuae animadversionis cognovimus, etiam pietatis gratiam sentiamus. Per. Alia. Parce Dne, parce populo tuo, ut nullis jam patiaris adversitatibus fatigari, quos pretioso Filii tui sanguine redemisti, qui tecum.


Ad crucem.

Deus qui culpas nostras piis verberibus percutis, ut nos a nostris iniquitatibus emundes, da nobis et de verbere tuo proficere, et de tua citius consolatione gaudere. Per.


[Col. 1088A] In atrio.

Adesto Dne supplicationibus nostris, et sperantes in tua misericordia intercedente beato Petro apostolo tuo, coelesti protege benignus auxilio. Per.


In atrio.

Praesta qs omnipotens Deus, ut ad te toto corde clamantes, intercedente beato N. martyre tuo tuae pietatis indulgentiam consequamur. Per.

Alia. Concede nos famulos tuos quaesumus Domine Deus perpetua mentis et corporis sanitate gaudere, et gloriosa beatae Mariae Virginis intercessione a praesenti liberari tristitia, et futura perfrui laeticia. Per.

Alia. Concede misericors Deus fragilitati nostrae praesidium, ut qui sanctae Dei genitricis gloriam celebramus, [Col. 1088B] intercessionis ejus auxilio a nostris iniquitatibus resurgamus. Per.

Alia. Da nobis quaesumus Domine de tribulatione laetitiam, ut qui diu pro peccatis nostris affligimur, intercedente beato illo martyre tuo in tua misericordia respiremus. Per.

Alia. Deus qui juste irasceris, et clementer ignoscis afflicti populi lacrimas respice, et iram tuae indignationis, quam juste meremur propitiatus averte. Per.

Alia. Afflictionem familiae tuae quaesumus Dne intende placitus, ut indulta venia peccatorum de tuis semper beneficiis gloriemur. Per.

Alia. Praesta quaesumus omnipotens Deus, ut qui iram tuae indignationis agnovimus, misericordiae tuae [Col. 1088C] indulgentiam consequamur. Per.

Alia. Misericordiam tuam Domine nobis quaesumus interveniente beato confessore tuo ill. clementer impende, et nobis peccatoribus ipsius propitiare suffragiis. Per.

Alia. Ne despicias omnipotens Deus populum tuum in afflictione clementem, sed propter gloriam nominis tui tribulantibus succurre placatus. Per.



LAETANIA.


Votis supplicibus voces super astra feramus
   Trinus ut et simplex nos regat omnipotens.
Sancta mundi Domina stella maris Maria tu pro
   nobis Filium ora Christum Dominum.
Summo sedis minister quis ut Deus Michahel cum
   supernis civibus nos juvato precibus.
[Col. 1088D] Preco Christi Johannes Agni Dei ostensor redemtoris
   Baptista nos Deo concilia.
Sancte Petre cum Paulo cunctisque apostolis implorate
   pro nobis majestatis Dominum.
Martyr Christe Theodole patroneque Albane simul
   junctis meritis nos solvite criminibus.
Protomartyr Stephane omnes atque martyres vos
   orate pro cunctis plebibus catholicis.
O Bodarde confessor Martineque pariter nos cum
   confessoribus adjuvate precibus.
O sa martyr Felicitas cohors atque virginum precibus
   continuis postulate pro nobis.
Omnes sancti Domini Angeli et homines commendate
   populos Domino Catholicos.
[Col. 1089A] Ut nobis remissio peccatorum donetur, aeris temperies,
   terraeque fertilitas.
Ut pacis tranquillitas, corporumque sanitas a Christo
   detur nobis obtinete meritis.
Ut N. praesulem, ejus clerum, et omnem plebem
   conservare digneris oramus Christe audi nos.
Ut rex noster Otto ejus et exercitus hinc et inde
   servetur oramus Christe audi nos.
Ut saeviens gladius et paganus populus depellatur a
   nobis oramus Christe audi nos.
Xpe Xpe audi nos Kyrie eleison canimus, Xpe eleison
   psallimus Xpe pie audi nos.

Homo quidam erat dives valde in deliciis, purpura et bysso induebatur, epulans splendide, caducam vitam diligendo amisit perpetuam. Lazarus [Col. 1089B] quidam mendicus circumdatus ulcere ad januam divitis cum dolore nimio cupiebat saturari de micis mensae divitis. Homo. Postulabat nemo dabat, nemo miseretur. Tantum canes veniebant, consolantes pauperem. Ulcera ejus lingebant, curabantur vulnera. Homo. Mortuns est autem dives in infernum ducitur. Misericordiam non fecit, eam non consequitur. Pro micis panis quas negavit, in infernum ducitur. Homo. Patrem vocat Abraham, ut admittat [Col. 1090A] Lazarum, digiti extremi sui guttam aquae petit, ut refrigeretur lingua ejus, in flammis ardentibus. Homo. Fili mi recordare quod de puero recepisti in vita tua valde bona plurima. Lazarus hic contra mala, modo consolabitur. Homo quidam.



IN LAETANIA MAJORE, ANTEQUAM CRUX ELEVETUR.

Ant. Exaudi nos Domine, quoniam benigna est misericordia tua, secundum multitudinem miserationum tuarum respice nos Domine. Ps. Salvum me fac Deus.


In die secunda.

Ant. Exurge Domine adjuva nos, et libera nos propter nomen tuum. Ps. Deus auribus nostris.


In die tertia.

Ant. Propitius esto Domine peccatis nostris propter [Col. 1090B] nomen tuum, nequando dicant gentes, ubi est Deus eorum. Ps. Deus venerunt gentes in haeredit.


In die quarta.

Ant. Clementissime exaudi Domine populum tuum. Alleluia. Ps. Deus misereatur nostri.

Ant. Cum esset desponsata mater Jesu Maria Joseph antequam convenirent inventa est in utero habens, quod enim in ea natum est de Spiritu sancto est. Alleluia.




[Col. 1089]
BENEDICTIONES, CONSECRATIONES ET ORDINATIONES VARIAE.



BENEDICTIONES VARIARUM RERUM.
[Col. 1089C]


BENEDICTIO POMORUM.
(Ex codice Vindob. theol. 685, saec. X.)

Te deprecamur omnipotens Deus, ut benedicas hunc fructum novum pomorum etc.



BENEDICTIO PANIS.

Benedic Domine creaturam istam panis, sicut benedixisti quinque panes in deserto, ut sit Dns eundem habundans in annum alimentum, gustantesque ex eo accipiant tam corporis quam animae sanitatem.



BENEDICTIO UVAE SIVE FABAE.

Benedic Domine hos fructus novos uvae sive fabae etc.



BENEDICTIO NUCIS.

[Col. 1089D] Benedic Dne pomum et nuces, nucleosque et omnes [Col. 1090C] fructus terrae tam arborum quam herbarum, qui tuo jussu oriuntur. Per.



BENEDICTIO SUPER AGNUM IN PASCHA [(223) 2Kb] .

Deus creator universae carni etc.



INCIPIT BENEDICTIO DOMUS.
(Ex cod. Vind. theol. 685, saec. X.)

Oremus pro hac domo, et dominis hujus tabernaculi, ut eos Dominus in bonis laetificet; dignetur Dominus tribuere aurora desursum coeli, et a fertilitate deorsum terrae habundantem substantiam vitae, et desideriis eorum affectum suae miserationis inmisceat, et introitum nostrum benedicere dignetur, ut his parietibus angelus benedictionis inhabitet. Per.



ORATIO SUPER DOMUM NOVAM.

[Col. 1090D] Sanctificetur ista domus, et fugatur ab ea inmundus [Col. 1091A] spiritus per virtutem Dni nri Ihu Xpi, ut detur ibi omnibus commanentibus sanitas, claritas, hilaritas protegente ac servante majestate tua Domine. Per.



BENEDICTIO AQUAE SUPER SEGETES.

Benedic Domine hanc creaturam aquae, ut fugiant vermes, et volucres a nostris segetibus per nomen Dni nri Ihu Xpi quod invocatum est in ipsa creatura messis, ut sana sit omnibus, qui utuntur ex ea.



ORATIO SUPER SEGETES.

Domine sancte Pater omnipotens aeterne Deus, permitte Spiritum sanctum tuum cum Panchielo [(224) 1Kb] Archangelo, ut defendat segetes nostras a vermibus, a volucribus, a daemonibus malis, ut magnificetur nomen tuum Deus in omni loco. Per.



BENEDICTIO SALIS AD OCULOS HOMINUM.
[Col. 1091B]

Sana Domine oculos hominis istius, cum benedicimus hanc creaturam salis, in nomine Patris et Filii et Spiritus sancti, sicut aperuisti duorum caecorum clamantium tibi in evangelio ac dicentium miserere nostri fili David, et manifestus fuisti illis, et aperti sunt oculi eorum, et sicut is, qui sputo sanatus et lavatus in natatorio Siloe lumen redditus, sic aperiantur oculi istius hominis per te Ihu Xpe qui cum Patre viv.



BENEDICTIO OCULORUM.

Sana Domine oculos hominis istius, sicut sanasti oculos Tobiae, et duorum caecorum, quos in evangelio commemorat, purga oculos, expelle festucam, et aream, et omne quod nocet oculis, et appareat gloria [Col. 1091C] tua in omni loco. Per.



ORATIO PRO DOLORE PARTUS.

Deus qui ab inicio fecisti hominem, et dedisti ei adjutorem similem sibi, ut crescerent, et multiplicarentur super terram, da misericordiam tuam huic famulae tuae ill ut prospere et sine dolore parturiet, Per.



ORATIO SUPER FONTEM UBI ALIQUA NEGLEGENTIA CONTIGIT.

Domine sancte Pater omnipotens aeterne Deus, qui per invisibilitatis tuae potentiam has aquas ex nichilo conditas in hujus maria formam visibile praebuisti atque ex abditis investigabilibus concava per abyssi magnitudinem largitatis tuae gratiam humanis usibus fluenta fontibus influxisti te supplices exoramus, [Col. 1091D] ut has aquas, quas neglegentia polluit, sancti Spiritus tui gratia ad mundiciam revocet atque purificet et spiritus callidi hostis abscedat, ac deinceps sanctificatam, familiae tuae potabilem tribuas, utque potantium corpora mundet, cordaque sanctificet. Per.



BENEDICTIO PUTEI NOVI.

Oremus. Benedic quaesumus omnipotens Deus, hanc cisternam aquae in qua exitu terrae interiora per spiracula profluentem laticem inundare jussisti, ut fugata ab ea cuncta diabolica machinatione quisquis [Col. 1092A] ex ea gustaverit, tibi immensas referat gratiarum actiones. Per.



ORATIO SUPER VASA REPERTA IN LOCIS ANTIQUIS.

Omnipotens aeterne Deus insere te officiis nostris, et haec vascula arte fabricata gentilium sublimitatis tuae potentia ita emendare digneris, ut omni immunditia depulsa, sint tuis fidelibus tempore pacis atque tranquillitatis utenda. Per.



BENEDICTIO AD OMNIA QUAE VOLUERIS.

Benedic Domine creaturam istam ill. etc.



BENEDICTIO SUPER VESTEM NOVAM.

Signaculum Dei super hanc vestem novam, qua induantur homines, ut Spiritus sanctus regnat in homine, qui circum se induerit in nomine Patris et Filii et Spiritus sancti maneat secum in saecula saeculorum.



BENEDICTIO VIDUAE, QUAE FUERIT CASTITATEM PROFESSA.
[Col. 1092B]

Consolare Domine hanc famulam tuam viduitatis laboribus constrictam, sicut consolari dignatus es Sareptam viduam per Helisea prophetam; concede ei pudicitiae fructum, ut antiquarum non meminerit voluptatum. Nesciat enim incentiva desideria, ut soli tibi subdat propria colla, quo possit pro laboribus tantis sexagesimo gradu percipere munus delectabile sanctitatis. Per.



BENEDICTIO VESTIMENTORUM VIRGINUM VEL VIDUARUM.

Deus aeternorum bonorum fidelissime promissor; haec indumenta humilitatem cordis et contemptum mundi significantia, quae familiae tuae sancto visibiliter [Col. 1092C] sunt informanda proposito, propitius benedicas et beatae castitatis habitum, quem te aspirante susceperit, te protegente custodiat, et quam vestibus venerandae promissionis induis temporaliter, beata facias immortalitate vestiri. P.



ORATIO AD ABBATEM FACIENDUM, VEL ABBATISSAM.

Concede quaesumus omnipotens Deus et famulum tuum, vel famulam tuam, quem ad regimen animarum elegimus gratiae tuae dono prosequere, ut te largiente cum ipsa tibi nostra electione placeamus. Per.



ORDO AD CLERICUM FACIENDUM.
(Ex ms. Rhenaug. saec. XI circ.)

Praesta quaesumus omnipotens Deus huic famulo tuo etc.



ITEM AD CLERICUM VEL MONACHUM FACIENDUM.
[Col. 1092D]

Adesto Domine supplicationibus nostris, et hunc famulum tuum benedicere dignare, cui in tuo sancto nomine habitum sacrae religionis imponimus, ut te largiente, et devote in ecclesia persistere, et vitam percipere mereatur aeternam. Per D.

Inter tondendum dicantur hae antiphonae. Tu es Domine etc. Et dicit orationem Praesta quaesumus omnipotens Deus huic famulo tuo etc.


Oratio ad capillaturam.

Omnipotens sempiterne Deus, respice super hunc [Col. 1093A] (hos) famulum (os) tuum (os) quem (os) ad novam tondendi gratiam vocare dignatus es, tribuens ei (eis) remissionem omnium peccatorum, atque ad coelestium donorum pervenire consortium. Per.


Ad barbam.

Deus, cujus Spiritu creatura omnis incrementis adulta congaudet, exaudi preces nostras super hunc famulum tuum N. juvenilis aetatis decore laetantem, et florem primis auspiciis adtondentem: exaudi Domine, ut in omnibus protectionis tuae munitus auxilio, coelestem benedictionem accipiat, et praesentis vitae praesidiis gaudeat, et aeternae. Per.

Post Evang. majoris Missae Ordinatio monachorum est agenda hoc modo: Ego frater N. promitto stabilitatem et conversionem morum meorum et obedientiam [Col. 1093B] secundum Regulam sancti BENEDICTI coram Deo, et Sanctis ejus in hoc monasterio Renaugensi, quod est constructum in honore S. Mariae genitricis Dei; in praesentia Domini etc. Abbatis.

Hoc postquam singuli legunt, ter veniam super manus et genua petentes hunc V\. dicunt:

V\. Suscipe me Domine secundum etc.

Quibus conventu respondente adjungendo Gloria etc. ipsi novitii gyrum facientes flexis poplitibus, postea prosternunt se ad orat. Et Domnus Abbas stans imponit: Kyrie etc. Christe etc. Kyrie etc. Pater noster etc. Miserere mei Deus etc.


Salvum (os) fac servum (os) tuum (os).
Mitte ei (eis) Domine auxilium de sancto.
Nihil proficiat inimicus in eo (eis).
[Col. 1093C] Esto ei (eis) Domine turris fortitudinis.


Dominus vobiscum.

Oremus: Deus indulgentiae Pater, qui severitatem tuae districtionis temperans indulsisti, ne filius portaret iniquitatem patris; et qui mira dispensatione etiam malis bene utens tuae dignationis gratiam per eos frequenter operaris; quaesumus clementiam tuam, ut huic famulo tuo non obsistat, quod habitum religionis per nos tanta ac tali re indignos accipit, sed ministerium, quod exterius per nos exhibetur, tu interius per dona S. Spiritus exequaris. Per.

Deus, qui per coaeternum Filium tuum cuncta creasti, quique mundum peccatis inveteratum per mysterium incarnationis ejus renovare dignatus es; te suppliciter exoramus: ut ejusdem Domini nostri [Col. 1093D] gratia super hunc famulum tuum abrenuntiationem seculi profitentem, clementer respicere dignetur; per quam in spiritu suae mentis renovatus veterem hominem cum suis actibus exuat, et novum, qui secundum Deum est, induere mereatur. Per.

Domine Jesu Christe, qui es via sine qua nemo venit ad Patrem; quaesumus benignissimam clementiam tuam, ut hunc famulum tuum a carnalibus desideriis abstractum, per iter disciplinae regularis deducas; et qui peccatores vocare dignatus es dicens: Venite ad me omnes, qui laboratis et onerati estis, et ego vos reficiam; praesta: ut haec vox invitationis tuae ita in eo convalescat, quatenus peccatorum onera deponens, et quam dulcis es, gustans, tua refectione [Col. 1094A] sustentari mereatur; ut sicut attestari de tuis ovibus dignatus es; agnosce eum inter oves tuas; et ipse te agnoscat, ut alienum non sequatur, sed te: neque audiat vocem alienorum, sed tuam qua dicis: qui mihi ministrat, me sequatur. Qui vivis etc.

Sancte Spiritus, qui te Deum, ac Dominum revelare mortalibus dignatus es, immensam tuae pietatis gratiam postulamus: ut sicut ubi vis spiras, sic et huic famulo tuo affectum devotionis indulgeas; et quoniam tua sapientia est conditus, tua quoque providentia gubernetur; quem juxta consuetam tibi gratiam unctio tua de omnibus doceat; et per intercessionem beatissimi Benedicti quem praecipuum hujus sanctae institutionis legislatorem dedisti; nec non et aliorum Sanctorum ad quorum nomina petitionem [Col. 1094B] facit, eum a vanitate seculi veraciter converte; et sicut es omnium peccatorum remissio, deprimentis impietatis obligationes in eo dissolve, et ad observantiam hujus sancti propositi fac eum certatim fervere in tribulationibus et angustiis; ut tua indeficienti consolatione valeat respirare, et juste et pie per veram humilitatem atque obedientiam in fraterna caritate fundatus, quod te donante promittit, felici perseverantia compleat. Quod ipse praestare digneris, qui cum Deo Patre, sanctoque unigenito Filio ejus Domino nostro Jesu Christo vivis et gloriaris Deus per infinita secula seculorum. Amen.

Hic surgunt Novitii ad orat. ut domnus Abbas eos conspergat aqua benedicta.


Cucullae ita benedicuntur:

[Col. 1094C] Domine Jesu Christe, qui tegimen nostrae mortalitatis induere dignatus es; obsecramus immensam tuae largitatis abundantiam: ut hoc genus vestimenti, quod sancti Patres ad innocentiae, et humilitatis judicium abrenuntiantibus seculum ferre sanxere, ita benedicere digneris, ut hic famulus tuus, qui hoc usus fuerit, te induere mereatur. Qui cum Patre.


Item exuendo froccum dicitur ad singulos.

Exuat te Dominus veterem hominem cum actibus suis.


Inter induendum cucullam dicitur ad unumquemque.

Induat te Dominus novum hominem qui secundum Deum creatus est in justitia et sanctitate veritatis.

Tunc osculato Abbate vadunt in chorum, et omnem [Col. 1094D] Conventum osculantur.



CONSECRATIO SACRAE VIRGINIS



QUAE IN EPIPHANIA VEL IN SECUNDA FERIA PASCHAE, AUT IN NATALITIIS APOSTOLORUM CELEBRATUR.
(Ex cod. Vind. theol. 359, saec. X.)

Omnes qui ad sacros ordines debent promoveri, ante pronuntiationem Evangelii ab episcopo debent consecrari, quia ab eis praedicatio sancti Evangelii debet per totum mundum diffundi. Virgines autem et viduae post perlectum evangelium debent velari, quia decet eas et evangelium praedicari. Virginem episcopo parentes cum oblatione offerunt, et ille involutam manum ejus in palla altaris recipiat dicendo cum adstantibus antiph. Ipsi sum desponsata cui Angeli [Col. 1095A] serviunt, cujus pulchritudinem sol et luna mirantur. Sanctimonialis cum ad consecrationem sui episcopi offertur in talibus vestibus applicetur, qualibus semper usura est et professioni et sanctimoniae aptis. Inprimis autem offerantur illa vestimenta ante altare episcopo ad benedicendum.


Benedictio vestimentorum virginum.

Deus aeternorum bonorum fidelissime promissor, certissime persolutor, etc

Alia. Domine Deus bonarum virtutum dator, et omnium benedictionum largus infusor, te subnixis precibus deprecamur, ut has vestes, quas famula tua N. pro indicio cognoscendae religionis induere vult, benedicere et sanctificare digneris, ut inter reliquas feminas cognoscatur dedicata. P.

[Col. 1095B] Alia. Exaudi Domine preces nostras et hanc vestem quam famula tua N. signo se adoperandum exposcit, uberrimae benedictionis imbre perfunde, sicut perfudisti oram vestimentorum Aaron, benedictione unguenti profluente a capite in barbam. Et sicut benedixisti vestes omnium religiosorum tibi per omnia placentium, ita etiam hanc benedicere dignare, ac praesta clementissime Pater, ut supradictae famulae tuae N. haec sit vestis salubris protectio haec cognitio religionis, haec initium sanctitatis haec contra omnia tela inimici robusta defensio, ut si continens est sexagesimi fructus donum accipiat, ut si virgo centesimi muneris opulentia in utraque parte perseverante continentia ditetur. Per.


Item benedictio sacri velaminis.

[Col. 1095C] Caput omnium fidelium Deus, et totius corporis Salvator, hoc operimentum velaminis, quod famula tua propter tuum tuaeque genitricis beatissimae scilicet semper virginis Mariae amorem suo capiti est impositura, tua dextera sanctifica, et hos quod per illud mystice datur intellegi, tua semper custodia corpore pariter et animo incontaminato custodiat; ut quando ad perpetuam sanctorum remunerationem venerit, cum prudentibus et ipsa virginibus praeparata, te perducente, ad perpetuae felicitatis nuptias intrare mereatur. Per.

Hic suppliciter prosternat se ante altare illa quae consecranda est, et dicat hunc versum tribus vicibus. Suscipe me Domine secundum eloquium tuum et vivam, et non confundas me ab exspectatione mea. [Col. 1095D] Post haec episcopus dicat. Soror. Accipe hanc vestem in nomine Domini. Et illa respondeat. Suscipio in nomine Patris et Filii et Spiritus sancti. Tunc episcopus det ei ipsa virginitatis vestimenta, et tantum velamen apud se faciat retineri. Ipsa autem virgo vadat in sacrarium et induat se ipsis vestimentis benedictis, accipiensque duos cereos ardentes in manus suas veniat ante altare et imponat clerus introitum ad missam. Post evangelium autem et dicta, ea prostrata, laetania, inclinato capite ante altare benedicat eam episcopus dicens hanc orationem. Respice-Domine propitius super hanc famulam tuam N. ut virginitatis sanctae propositum, quod te inspirante suscepit, te gubernante custodiat. Per.


[Col. 1096A] Consecratio in modum Praefationis.

Deus castorum corporum benignus habitator et incorruptarum amator animarum. Deus qui humanam substantiam in primis hominibus diabolica fraude vitiatam, ita in verbo tuo per quod omnia facta sunt, reparas, ut eam non solum ad primae originis innocentiam revoces, sed etiam ad experientiam quorundam bonorum quae in novo saeculo sunt habenda perducas, et obstrictos adhuc conditione mortalium jam ad similitudinem promoveas Angelorum; respice super hanc famulam tuam, quae manu tua continentiae suae propositum collocans tibi devotionem suam offert, a quo et ipsa idem votum assumpsit. Quando enim animus mortali carne circumdatus legem naturae, libertatem [Col. 1096B] licentiae, vim consuetudinis, et stimulos aetatis evinceret, nisi tu per liberum arbitrium hunc amorem virginitatis clementer accenderes; tu hanc cupiditatem in ejus corde benignus aleres, tu fortitudinem ministrares. Effusa namque in omnes gentes gratia tua ex omni natione quae sub coelo est in stellarum innumerabilem numerum Novi Testamenti haeredibus adoptatis inter caeteras virtutes, quas filiis tuis non ex sanguinibus, neque ex voluntate carnis, sed de tuo Spiritu genitis indidisti, et jam hoc donum in quasdam mentes de largitatis tuae fonte defluxit; ut quamvis honorem nuptiarum nulla interdicta minuissent, ac super sanctum conjugium initialis benedictio permaneret; existerent tamen sublimiores animae, quae in viri ac mulieris copula [Col. 1096C] fastidirent connubium, concupiscerent sacramentum, nec imitarentur quod nuptiis agitur, sed diligerent, quod nuptiis praenotatur. Agnovit auctorem suum beata virginitas, et aemula integritatis angelicae illius thalamo, illius cubiculo se devovit, qui sic perpetuae virginitatis est sponsus, quemadmodum perpetuae virginitatis est filius. Imploranti ergo auxilium tuum et confirmari se benedictionis tuae consecratione cupienti, da protectionis tuae munimen, et regimen, ne hostis antiquus, qui excellentiora studia subtilioribus infestat insidiis ad obscurandam perfectae continentiae palmam per aliquam mentis serpat incuriam, et rapiat de proposito virginum, quod etiam moribus decet inesse nuptiarum. Sit [Col. 1096D] in ea Domine per donum Spiritus sancti prudens modestia, sapiens benignitas, gravis lenitas, casta libertas. In caritate ferveat, et nihil extra te diligat, laudabiliter vivat, laudarique non appetat. Te in sanctitate corporis, te in animae suae puritate glorificet, amore te timeat amore tibi serviat. Tu ei sis honor, tu gaudium, tu voluntas, tu in moerore solatium, tu in ambiguitate consilium, tu in injuria defensio, in tribulatione pacientia, in paupertate habundantia, in jejunio cibus, in infirmitate medicina. In te habeat omnia, quem diligere appetit super omnia, et quod est professa custodiat, scrutatori pectorum non corpore placitura sed mente, transeat in numerum sapientum puellarum, ut coelestem sponsum aversis lampadibus cum oleo praeparationis exspectet nec turbata [Col. 1097A] improvisi regis adventu, sed secura cum lumine, et praecedentium virginum choro juncta occurrat, et non excludatur cum stultis, regalem januam cum sapientibus virginibus licenter introeat, et in agni tui comitatu perpetuo probabilis mansura castitate permaneat. Per eundem. Benedictione expleta episcopus mittat velamen super caput ipsius virginis. Accipe velamen sacrum puella, quod praeferas sine macula ante tribunal Dni nri Ihu Xpi cui flectitur omne genu coelestium, terrestrium et infernorum in saecula saeculorum. Amen. Tunc cantetur a circumstantibus ad singulas antiphona. Induit me Dominus ciclade auro texta et immensis monilibus ornavit me.


Oratio post assumptum velamen.

[Col. 1097B] Famulam tuam Domine tuae custodia muniat pietatis, ut continentiae sanctae propositum quod te inspirante suscepit, te protegente illaesum custodiat. Sequitur antiphona. Ipsi sum desponsata cui, etc. Da quaesumus omnipotens Deus, ut haec famula tua, quae pro spe retributionis aeternae tibi Domino desiderat consecrari, plena fide animoque in sancto proposito permaneat. Tu eam omnipotens Pater sanctificare et benedicere et in perpetuum conservare digneris. Tribue ei humilitatem, castitatem, obedientiam, caritatem et omnium bonorum operum quantitatem. Da ei Domine pro operibus gloriam, pro pudore reverentiam, pro pudicitia sanctitatem ut ad meritum possit gloriae pervenire. Per. Tunc cantetur a circumstantibus antiphona. Posuit signum [Col. 1097C] in faciem meam, ut nullum praeter eum amatorem admittam. Et dicat episcopus benedictionem Matthaei apostoli super eam. Or. Deus plasmator corporum afflator animarum, qui nullam spernis aetatem, non sexum reprobas, nullam conditionem gratia tua ducis indignam; sed omnium aequalis creator es et redemtor; tu hanc famulam tuam, quem ex omni numero gregis pastor bonus eligere ad conservandam coronam perpetuae virginitatis et castimoniam animae dignatus es; tuae protectionis scuto circumtege, et ad omne opus virtutis et gloriae, magistrante sapientia praepara, ut innocens carnis illecebras, et licita connubio, recusans insolubilem Filii tui Domini nostri Jesu Christi copulam mereatur. Hinc petimus Domine, arma suggeras non carnalia, sed spiritus [Col. 1097D] virtute potentia, ut te muniente ejus sensus et membra in ejus corpore et animo non possit dominari peccatum, atque sub tua gratia vivere cupienti nihil sibi defensor malorum et inimicus bonorum, de hoc vase jam nomini tuo sacrato praevaleat vendicare. Omnem etiam genuinum calorem imber gratiae tuae coelestis extinguat; lumen vero perpetuae castitatis accendat: facies scandalis pudica non pateat, nec incaute occasionem tribuat neglegentia [Col. 1098A] delinquendi. Sitque in ea casta virginitas, et ornata pariter, et armata, fide integra, spe certa, caritate sincera, ut praeparato animo, ad continentiam virtus tanta praestetur, quae superet diaboli universa figmenta, atque contemnendo praesentia futura sectetur. Jejunia epulis carnalibus praeferat, et lectiones sacras et orationes conviviis et potationibus anteponat, ut orationibus pasta et eruditionibus expleta, illuminata vigiliis opus gratiae virginalis exerceat. His virtutum armis hanc tuam famulam interius exteriusque communiens, praesta inoffensum cursum virginitatis implere. Per.


Ad annulum dandum.

Accipe annulum fidei, signaculum Spiritus sancti, ut sponsa Dei voceris si ei fideliter servieris.

[Col. 1098B] Accipe signum Christi in capite, ut uxor ejus efficiaris, et si in eo permanseris, in perpetuum coroneris.

Interim dicatur antiphona: Annulo suo subarravit me Dominus meus Jesus Christus et tanquam sponsam decoravit me corona. Sequitur benedictio. Benedicat te conditor coeli et terrae Deus Pater omnipotens, qui te eligere dignatur ad sanctae Mariae matris Dni nri Jhu Xpri consortium, ut integram et immaculatam virginitatem, quam professa es coram Domino et angelis ejus conserves, propositum teneas, castitatem diligas, patientiam serves, et coronam virginitatis accipere merearis. Per.

Post haec relinquens cereos puella offerat oblationem. Iterum accipiens cereos, stat inclinata, usquedum [Col. 1098C] communicet, et missa finiatur ordine suo. Postquam communicet, reservet de ipsa communione usque in diem octavum, ut inde communicet [(225) 1Kb] . Et si est, qui et testimonium perhibeat, mittat eam episcopus in manus suas dicens: Videte quomodo istam Deo sacratam repraesentes immaculatam ante tribunal Dni nri Xpi.


Item missa virginum.

Tibi dixit cor meum. Ps. Dominus illuminatio. Da quaesumus Domine ancillae tuae quam virginit. Gr. Miserere mei Deus. V\. Misit de coelo. Alleluia. Lauda anima mea Dominum. Off. Sperent in te. Sac. Oblatis hostiis Domine. Infra can. Hanc igitur oblationem. Benedict. Domine Deus aeterne, qui utrumque sexum de interitu perpetuae mortis per Jesum [Col. 1098D] Christum Filium tuum de Maria Virgine natum misericorditer redemisti, hanc famulam tuam devota mente tibi servientem omni benedictione spiritali benedicere dignare. Amen. Ut integram fidem habeat, et in praeceptis legis tuae semper perseveret, terrena et transitoria despiciat, aeterna et invisibilia in tanta meditatione diligat. Amen. Ut in numero sanctarum virginum permanens coelesti sponso cum lampadibus bonorum operum fiducialiter occurrere, [Col. 1099A] ipsi tibi praestanti mereatur. Amen. Quod ipse praestare dign. Comm. Notas mihi fecisti. Respice Domine famulae tuae. Sermo in nat. virginum.


Ad ancillas Dei virgines velandas, quibus conversis vestimenta mutantur.

Ancilla Dei virgo, cum ad consecrationem sui episcopi offertur, in talibus vestibus applicetur, qualibus semper usura, professioni et sanctimoniae aptis. Tunc dicat hanc praefationem. Oremus fratres kmi misericordiam Domini, ut illud donum tribuat huic puellae, quae Deo votum vovit, vestem candidam perferre cum integritate coronae, in resurrectione vitae aeternae, quae futura est nobis. Per. Alia. Familiam tuam Domine tuae custodia muniat pietatis, ut virginitatis sanctae propositum, quod te inspirante suscepit, te [Col. 1099B] protegente illaesum custodiat. Per.

Alia. Te invocamus Domine Pater omnipotens aeterne Deus super hanc famulam tuam quae tibi vovit servire pura mente, mundoque corde, ut eam sociare digneris inter illa centum quadraginta quatuor millia infantum qui virgines permanserunt, et cum mulieribus non coinquinaverunt, in quorum ore dolus inventus non est. Et ita hanc famulam tuam facias permanere immaculatam usque in finem, per immaculatum Jhm Xpm Dnm nrm, cum quo vivis et regnas Deus in unitate Spiritus sancti. Per. Benedictione expleta mittat episcopus velamen super caput ipsius virginis dicens. Accipe velum sacrum puella, quod praeferas sine macula ante tribunal Dni nri Ihu Xpi, cui flectitur omne genu coelestium, terrestrium [Col. 1099C] et infernorum in saecula saeculorum amen. Benedictio: Benedicat te Deus Pater et Filius et Spiritus sanctus in omni benedictione spiritali, ut maneas sine macula sub vestimento sanctae Mariae matris Dni nri Jhu Xpi. Qui viv. et reg.



CONSECRATIO VIDUAE



QUAE FUERIT CASTITATEM PROFESSA.

Viduae post perlectum evangelium debent velari, quia decet eas per evangelium praedicari. Vidua autem quia soluta est a lege viri, seipsam similiter dare Deo debet et a presbytero velari, vel etiam consecratum ab episcopo velamen ipsa sibi, nec episcopus debet imponere. Presbyteris vero licet viduas velare, solis episcopis virgines.


Benedictio vestimentorum viduae.

[Col. 1099D] Visibilium et invisibilium creator Deus adesto propitius, ut haec indumenta sanctitatis effigiem ostendentia desuper gratia tua irrigante benedicere et sanctificare digneris. Per. Alia. Aperi quaesumus Domine oculos majestatis tuae ad benedicendam hanc viduitatis vestem, ut quae in ornatis vestibus viri sui usibus placuit, in sacris indumenta benedictionis tuae servare mereatur. Per. Tunc agatur letania. Post letaniam sequitur haec praefatio. Incorruptum aeternitatis Deum et inviolabilis naturae Dominum fratres kmi suppliciter deprecemur poscentes pro Sorore [Col. 1100A] nostra N. quae corpore ac mente perfectae continentiae et pudicitiae se servituram Domino devovit, ut petenti famulae ipse qui est judex viduarum perfectam tribuat continentiam.


Benedictio propria viduae.

Consolare Domine hanc famulam tuam viduitatis laboribus constrictam; sicut consolari dignatus es Sareptanam viduam per Heliam prophetam. Concede ei pudicitiae fructum ut antiquarum non meminerit voluptatum. Nesciat etiam, etc.

Alia. Da quaesumus omnipotens Deus, ut haec famula tua, quae pro spe retributionis aeternae se tibi Domine desiderat consecrari, etc. Velamen capiti suo imponat.


Oratio post assumptum indumentum et velamen.

[Col. 1100B] Famulam tuam Domine tuae custodia muniat etc. Alia. Domine Jesu Christe omnium Deus, qui inter caetera virtutum documenta ad salutem nostram vigorem castitatis et pudicitiae reparasti, te supplices exoramus, ut hanc Sororem nostram viduam ad gratiam pietatis tuae ex corde conversam ab omnibus temptationibus inimicorum tutam defensamque custodias, et haec capitis velamina ad interioris hominis tutamen perseverare facias. Per. Alia. Domine Deus virtutum coelestium aeterne dominator tibi supplices effundimus preces, ut hanc famulam tuam N. consecrare digneris, quam de pristina conversatione ad novitatem vitae exspolians veterem hominem, et induens novum, converti fecisti, ut sicut Anna prophetissa multis temporibus viduitatis veste induta in [Col. 1100C] templo gloriae tuae jejuniis et orationibus fideliter deservivit, sic et haec famula tua tibi soli Deo in Ecclesia tua devota mente deserviat. Per. Deus castitatis amator. Et reliqua.



ORDINATIO [(226) 1Kb] ABBATISSAE



CANONICAM PROFITENTIS REGULAM.

In ordinatione abbatissae episcopus debet missam cantare et eam benedicat hoc modo. Post antiphonam ad introitum et datam orationem et reliquum officium missae usque ad evangelium prosternat se electa ante altare cum duabus vel tribus de sororibus suis fiantque ibi letaniae. Quibus finitis benedicat eam episcopus inclinato capite dicens. Dominus vobiscum. Et cum spiritu tuo. Sequitur orat. Oremus. Exaudi Domine [Col. 1100D] preces nostras et super hanc famulam tuam Spiritum tuae benedictionis emitte, ut coelesti munere dicata et tuae gratiam majestatis possit acquirere et bene vivendi aliis exemplum praebere. Per Dnm nrm Jhm Xpm qui tecum vivit et regnat Deus in unitate ejusdem Spiritus sancti.

Alia. Omnipotentiam tuam humiliter imploramus Domine ut super hanc famulam tuam, quam ad sacrum ordinem assumere dignatus es, benedictionis tuae donum dignanter infundas, eique gratiam sanctificationis tribuas, ut quod te donante percipit, te protegente illaesum custodiat. Per. Et prosequatur [Col. 1101A] istam orationem in modum praefationis. Domine sancte Pater omnipotens aeterne Deus adesto precibus nostris, adesto votis, adesto famulatibus, adesto consecrationibus, qui omnia per verbum virtutis tuae mirabiliter dispensas, et dispensanda ministras. Qui diversis floribus tuam semper exornas Ecclesiam, dum eam et virorum exemplis, et illustrium feminarum irradias institutis. Qui etiam de infirmiori sexu hanc famulam tuam servitutis tuae applicare dignatus es famulatui. Effunde quaesumus Domine super hanc famulam tuam, quam in officium divinum fideliter dedicamus, gratiam sancti Spiritus, ut tibi omni tempore ejus servitiis dignanter compleat, eamque dextera potentiae tuae benedicere et sanctificare sive consecrare digneris in opus ministerii tui condignum, [Col. 1101B] quatenus actum ministrationis sibi creditae fideli . . . exequatur, et ejusdem sancti Spiritus septiformis gratiae virtute corroboretur. Requiescat ergo super eam Domine Spiritus sapientiae et pietatis, ac repleas eam Spiritu timoris tui. Concede quoque ei gravitatem actuum, censuramque vivendi, ut in lege tua die ac nocte meditetur. Mandata tua custodiat, dictis tuis obediat, sacris lectionibus insistat, terrena et transitoria despiciat, atque omni tempore bonis operibus inserviat. Omnem libidinem pravae voluptatis superet, amorem honestae castitatis teneat, ut tibi sponso venienti cum lampadibus suis inextinguibilibus possit occurrere, et praecedentium virginum choro jungi, et ne cum stultis excludatur regalem januam cum sapientibus licenter introeat. [Col. 1101C] Abundet in ea totius forma virtutis, auctoritas modesta, pudor constans, innocentiae puritas, et spiritalis observantia disciplinae in moribus ejus praecepta tua fulgeant, ut tuae castitatis exemplo cunctis sibi subditis imitationem praebeat puram, et bonum conscientiae testimonium ostendens in Christo Jesu firma et stabilis perseveret atque ita perceptum ministerium te auxiliante peragat, qualiter ad aeternam remunerationem, te donante, pervenire mereatur. Per eundem Dnm nrm. Tunc det ei regulam dicens: Accipe regulam sanctae conversationis simulque gratiam divinae benedictionis, et cum per hanc cum grege tibi credito in districti judicii die Domino incontaminata repraesentari valeas, ipse te adjuvare dignetur, qui cum Deo Patre vivit.


[Col. 1101D] Sequitur oratio.

Domine Deus omnipotens, qui sororem Moysi Mariam praecinente cum caeteris mulieribus inter equoreas undas cum tympanis et choris laetam ad litus maris venire fecisti, te supplices deprecamur pro fideli famula tua, quae hodie materna, in cathedra super universas subditas sibi abbatissa constituitur, ut ita canonica norma tueatur cunctas famulas tuas, quatenus ad aeternam gloriam te auxiliante cum omnibus illis introeat laeta, ibique exultans cum angelis canens cantica nova, sequatur agnum quocunque ierit Xpm Dnm nrm. Famulam tuam quaesumus Domine tua semper gratia benedicat, et inculpabilem ad vitam perducat aeternam. [Col. 1102A] Per. Quodsi ordinatio in domo sua facta fuerit imponatur Te Deum laudamus. Populo acclamante Kyrie eleison. Postea dicatur haec oratio pro adepta dignitate. Omnium Domine fons bonorum, justorumque profectuum munerator, tribue quaesumus famulae tuae adeptam bene gerere dignitatem et a te sibi praestitam bonis operibus comprobare. Per. Item si alibi consecrata fuerit, regressae ad monasterium omnis chorus virginum honorifice procedat ei obviam cum crucibus, aqua benedicta, incenso et evangelio, et in ipso eodem introitu imponant Te Deum laudamus, turba acclamante Kyrie eleison, et presbytero prosequente orationem ut supra. Omnium Domine fons bonorum.



ORDINATIO ABBATISSAE



MONASTICAM REGULAM PROFITENTIS. Capitulum ex canone Theodori archiepiscopi Anglorum.
(Ex cod. monast. Murensis olim monasterii in Nidermunster Ratisb. saec. XI circ.)
[Col. 1102B]

In ordinatione Abbatissae episcopus debet missam celebrare, et eam benedicere hoc modo.

Post antiphoniam ad introitum, et datam orationem, et reliquum officium missae usque ad evangelium, prosternat se electa ante altare retro episcopum, fiantque ibi laetaniae, sequitur Pater noster cum precibus istis: Salvam fac ancillam tuam Domine. Deus meus.

Dominus conservet eam, et vivificet eam.

R\ Et beatam faciat eam in terra.

[Col. 1102C] Dominus custodiat introitum tuum et exitum tuum. R\. Ex hoc nunc.

Dominus custodiat te ab omni malo.

R\. Custodiat animam tuam Dominus.

Mittat tibi auxilium de sancto. R\. Et de Sion.

Esto illi turris fortitudinis. R\. A facie.

Exurge Domine adjuva nos. R\. Et libera nos.

Domine exaudi orationem meam. R\. Et clamor.

Precibus istis finitis benedicat eam episcopus inclinato capite ita dicens:

Dominus vobiscum. R\. Et cum spiritu.


Sequitur ista Oratio.

Concede quaesumus omnipotens Deus affectui nostro miserationis effectum, et famulam tuam, quam [Col. 1102D] ad regimen animarum elegimus, gratiae tuae dono prosequere, ut te largiente cum ipsa tibi nostra devotione placeamus. Per Dnm nrm Jesum Chrm

Alia. Cunctorum bonorum institutor Deus, qui per Moysen famulum tuum ad gubernandas Ecclesias praepositos instituisti, tibi supplices fundimus preces, te devotis mentibus exoramus, ut hanc famulam tuam N. quam cohibentia et electio famularum tuarum abbatissam hodie famularum tuarum instituit, protectionis tuae gratia munire digneris, sicque regere subditas, commendatasque oves concedas, ut cum illis omnibus regna coelorum adepta, et Domino opitulante apostolicis jugiter fulta doctrinis cum fructu centesimo laeta introeat portas [Col. 1103A] paradysi, atque te conlaudante Domine audire mereatur: Euge ancilla bona, et fidelis, quia in pauco fuisti fidelis, super multa te constituam, intra in gaudium Domini tui. Quod ipse praesta.

Tunc imponit ei manum super caput [(227) 1Kb] dicens orationem hanc in modum praefationis.

Omnipotens sempiterne Deus benedictionis tuae Spiritum N. orantibus nobis propitiatus infunde, ut quae per manus hodie impositionem abbatissa constituitur, sanctificatione tua digne a te electa permaneat, ut nunquam postmodum de tua gratia separetur indigna. Suscipiat te Domine largiente hodie in bono opere perseverantiam, in adversis constantiam, in tribulatione tolerantiam, in jejuniis desiderium, in impietatibus misericordiam, in humilitate [Col. 1103B] principatum, in superbia odium, in fide dilectionem, in doctrina vigilantiam, in castitate continentiam, in luxuria abstinentiam, in varietatibus moderantiam, in moribus doctrinam. Te munerante Domine talis in hoc ministerio, qualis levita electus ab apostolis sanctus Stephanus meruit perseverare. Totam ab hodie diabolicam conversationem despiciat, tua Domine benedictione largiente contempnat presentia, diligat coelestia, praemia desideret sempiterna. Sit exemplum, et forma justitiae ad gubernandam, regendamque Ecclesiam fideliter, ut speculatrix idonea inter suas collegas semper efficiatur, sit magni consilii, industriae, censurae, efficatiae, disciplinae. Ita te Domine tribuente in omnibus mandatis tuis sine reprehensione tibi mundo [Col. 1103C] corde deserviat, ut ad bravium supernae vocationis multiplicato foenore cum centesimo fructu, coronaque justitiae ad coelestium thesaurorum dona tua perveniat. Per.


Tunc det ei regulam dicens:

Accipe regulam a sanctis Patribus nobis traditam, ad regendum custodiendumque gregem tibi a Domino creditum, quantum Deus ipse te confortaverit, ac fragilitas humana permiserit.

Domine Deus omnipotens, qui sororem Moysi Mariam praeeuntem cum caeteris mulieribus inter aequoreas undas cum tympanis et choris laetam ad litus maris venire fecisti, te supplices deprecamur pro fideli famula N. quae hodie materna in cathedra super universas subditas sibi abbatissa constituitur, [Col. 1103D] ita canonica norma tueatur cunctas famulas tuas, quatenus ad aeternam gloriam te auxiliante cum illis omnibus introeat laeta, ibique exultans cum angelis canens cantica nova sequatur agnum quocunque ierit. Per.

Concede quaesumus omnipotens Deus famulae tuae abbatissae, ut ostendendo et exercendo, quae recta sunt, exemplo bonorum operum animas suarum instruat [Col. 1104A] subditarum, et aeternae remunerationis mercedem a te piissimo percipiat. Per.

Omnium Domine fons bonorum, justorumque provectuum remunerator, tribue famulae tuae adeptam bene gerere dignitatem, et a te sibi praestitam bonis operibus comprobare. Per Dnm nrm.

Quodsi ordinatio abbatissae infra monasterium facta fuerit, imponatur Te Deum laudamus: populo acclamante Kyrie eleison. postea dicatur haec oratio post adeptam dignitatem.

Deus, cui omnis potestas et dignitas famulatur, da famulae tuae N. prosperum suae dignitatis effectum, in qua te semper timeat, tibique jugiter placere contendat. Per.

Si alibi consecrata fuerit abbatissa, regressae ad [Col. 1104B] monasterium omnis chorus monacharum honorifice praecedat cum crucibus, aqua benedicta, incenso, et evangelio, et in ipso ecclesiae introitu imponatur Te Deum laudamus, turba clamante Kyrie eleison, et presbytero prosequente orationes ut supra: Deus, cui omnis potestas, etc.



CONSECRATIO SACRAE VIRGINIS,



QUAE IN EPIPHANIA, VEL IN SECUNDA FERIA PASCHAE, ET IN NATALICIIS APOSTOLORUM CELEBRATUR.

Omnes, qui ad sacros ordines debent promoveri, ante pronuntiationem evangelii debent consecrari. Virgines post lectum evangelium debent velari, post evangelium, et dictam ea prostrata laetaniam inclinato capite ante altare benedicat eam episcopus dicens:

Respice Domine super hanc famulam tuam N. ut [Col. 1104C] virginitatis propositum, quod te inspirante suscepit, te gubernante custodiat. Per.


Consecratio in modum praefationis.

Deus castorum corporum benignus habitator et incorruptorum amator cordium. Deus qui humanam substantiam in primis hominibus diabolica fraude viciatam ita in verbo tuo, per quod omnia facta sunt, reparas, ut eam non solum ad primae originis innocentiam revoces, sed etiam ad experientiam quorumdam bonorum, quae in novo seculo sunt habenda perducas, et obstrictos conditione mortalium ad similitudinem provehis angelorum, respice super hanc famulam tuam, quae in manu tua propositum continentiae suae collocans votum, tibi devotionem suam offert, a quo etiam idem votum assumpsit, quando [Col. 1104D] animus mortali carne circumdatus legem naturae, libertatem licentiae, vim consuetudinis, et stimulos aetatis vinceret, nisi tu per liberum arbitrium hunc amorem clementer accenderes, tu hanc cupiditatem in ejus corde clementer aleres, tu fortitudinem ministrares, effusa in omnes gentes gratia tua, ex omni natione, quae est sub coelo, in stellarum innumerabilem numerum novi testamenti heredibus adoptatis, [Col. 1105A] inter caeteras virtutes, quas filiis tuis non ex sanguinibus, neque ex voluntate carnis, sed de tuo Spiritu genitis indidisti. Etiam hoc donum in quasdam mentes de largitatis tuae fonte defluxit, ut cum nuptiarum honorem nulla interdicta minuissent, ac super sanctum conjugium initialis benedictio permaneret, existerent tamen sublimiores animae, quae viri ac mulieris copulae fastidirent connubium, concupiscerent sacramentum, nec imitarentur, quod nuptiis agitur, sed diligerent, quod nuptiis praenotatur. Agnovit auctorem suum beata virginitas, aemula integritatis angelicae, illius thalamo, illius cubiculo se devovit, qui sic perpetuae virginitatis est sponsus, quemadmodum perpetuae virginitatis est filius. Imploranti auxilium tuum Domine, et confirmari se benedictionis tuae consecratione cupienti, da [Col. 1105B] protectionis tuae munimen et regimen, ne hostis antiquus, qui excellentiora studia subtilioribus infestat insidiis ad execandam perfectae continentiae palmam per aliquam mentis serpat incuriam et rapiat de proposito virginum, quod moribus decet inesse nuptarum. Sit in ea Dne per donum Spiritus tui prudens modestia, sapiens benignitas, gravis lenitas, casta libertas, in caritate ferveat, et nihil extra te diligat, laudabiliter vivat, laudarique non appetat. Te in sanctitate corporis, te in animae suae glorificet studiis, amore te timeat, amore te diligat, amore tibi serviat.

Tu ei sis honor, tu gaudium, tu voluptas, tu in moerore solatium, tu in ambiguitate consilium, tu in [Col. 1105C] injuria defensio, in tribulatione patientia, in paupertate habundantia in jejunio cibus, in infirmitate medicina. In te habeat omnia, quem diligere appetit super omnia, et quod est professa custodiat, scrutatori pectorum non corpore placitura, sed mente. Transeat in numerum sapientium puellarum, ut coelestem sponsum accensis lampadibus cum oleo praeparationis exspectet, ne turbata improvisi regis adventu, sed secura cum lumine, et praecedentium virginum choro jocanter occurrat, et ne excludatur cum stultis, regalem januam cum sapientibus virginibus licenter introeat, et agni tui perpetuo comitatu probabilis mansura castitate permaneat.


Benedictione expleta episcopus mittat velamen super caput ipsius virginis dicens:

[Col. 1105D] Accipe velum sacrum puellae, quod perferas sine macula ante tribunal Christi, cui flectitur omne genu coelestium, terrestrium et infernorum, in secula seculorum.


Tunc cantetur a circumstantibus ad singulas antiphona.

Induit te Dominus cyclade auro texta, et immensis monilibus ornavit te.


Oratio post assumptum velamen.

Famulam tuam Domine custodia muniat pietatis, ut continentiae sanctae propositum, quod te inspirante suscepit, te protegente illesum custodiat. Per.

Sequitur Antiphona. Ipsi sis desponsata, cui an. etc.

Da quaesumus omnipotens Deus, ut haec famula [Col. 1106A] tua N. quae pro spe retributionis aeternae tibi Domino desiderat consecrari, plena fide, animoque in sancto proposito permaneat. Tu omnipotens Pater sanctificare, et benedicere, in perpetuum conservare digneris, tribue ei humilitatem, castitatem, obedientiam, caritatem, et omnium bonorum operum quantitatem. Da ei Domine pro operibus gloriam, pro pudore sanctitatem, ut ad meritum gloriae possit pervenire. Per.

Tunc cantetur a circumstantibus. Posuit signum in faciem tuam, ut nullum prae, etc.

Deus plasmator corporum, afflator animarum, qui nullam spernis aetatem, non sexum reprobas, nullam conditionem gratia tua ducis indignam, sed creator equalis es et redemptor, tu hanc famulam tuam, quam ex omni numero gregis bonus pastor elegere [Col. 1106B] ad conservandam coronam perpetuae virginitatis et castitatis animae dignatus es, tuae protectionis scuto et ad omne opus virtutis, et gloriae magistrante sapientia praepara, ut vincens carnis illecebras, et licita connubia recusans, insolubilem tui Filii Domini nostri Jesu Christi copulam mereatur. Huic petimus Domine arma suggeras non carnalia, sed spiritus virtute potentia ut te muniente ei sensus et membra ab omnibus conserventur peccatis, et sub tua gratia vivere cupienti nihil sibi inimicus bonorum de hoc vase nomini tuo consecrato praevaleat vendicare. Omnem genuinum calorem ymber coelestis gratiae extinguat, lumen perpetuae castitatis accendat, facies scandalis pudica non pateat, ne incaute occasionem [Col. 1106C] tribuat negligentia delinquendi. Sit in ea casta virginitas, ornata fide integra, spe certa, caritate sincera, ut praeparato animo ad continentiam virtus tanta praestetur, quae superet universa figmenta diaboli. Contempnendo praesentia sectetur futura, carnalibus epulis jejunia praeferat, sacras lectiones et orationes conviviis et potationibus anteponat, ut orationibus pasta, illuminata vigiliis virginalis gratiae opus exerceat. His virtutum armis hanc tuam famulam interius exteriusque communiens praesta inoffensum cursum virginitatis implere. Per Dnm.


Ad annulum dandum.

Accipe annulum fidei, signaculum Spiritus sancti, ut sponsa Dei voceris, si ei fideliter servieris. Per.


[Col. 1106D] Ad torquem.

Accipe signum Christi in capite. ut uxor ejus efficiaris, et si in eo permanseris, perpetuo coroneris. Per Dnm.


Interim dicatur antiphona: Annulo suo subarravit. Sequitur Benedictio.

Benedicat te conditor coeli et terrae Deus Pater omnipotens, qui te eligere dignatur ad sanctae Mariae matris Domini nostri Jesu Christi consortium, ut integram et immaculatam virginitatem, quam professa es, coram Domino et angelis ejus conserves, propositum teneas, castitatem diligas, patientiam serves, coronam virginitatis accipere merearis. Per.

Post haec relinquit puella cereos, offerat oblat. iterum [Col. 1107A] accipiens cereos, stet dum communio et Missa finiatur. Usque in octavam diem communicet. Si est, qui ei testimonium perhibuerit, mittat eam Episcopus in manus suas dicens:

Vide quomodo istam Deo sacratam representes immaculatam ante tribunal Domini nostri.



BENEDICTIO ET ORATIO AD MONACHAS FACIENDAS.

Dignare Domine quesumus famulabus tuis (famulae tuae) renuntiantibus secularibus pompis gratiae tuae januas aperire, quae despecto diabolo confugiunt sub titulo Christi, et venientes ad te sereno vultu suscipe, ne de eis valeat inimicus triumphare, tribue eis infatigabile brachium auxilii tui, mentem earum fidei lorica circumda, ut felici muro vallatae mundum [Col. 1107B] se gaudeant evasisse. Per.

Alia. Clementissime Deus tuam invocamus pietatem, ut has famulas tuas, quas a seculo conversas in numero Sanctorum tuorum accersere dignatus es, quesumus, ut conversionis suae fidem digne custodiant, et quidquid pro salute animarum suarum deprecatae fuerint, obtineant. Sint vita probabiles, sint sapientes et humiles. Scientia verae, obedientia clarae, convenientes in doctrina, in increpationibus immobiles, in gravitate decorae, in passione piissimae, in operatione cautae, in dispensatione sollicitae, in temptatione fortes, in injuriis patientes, in pace fixae, in elemosinis promptae, in orationibus frequentes, in misericordia efficaces, nec sint immemores, quod tuo judicio judicandae sint. Harum deprecamur [Col. 1107C] Domine ut munera placatus suscipias, et quicquid a te petierint, clementer impertias. Per.

Omnipotens et misericors Deus totius sanctae religionis origo, omni profitenti tibi vitae salvatio, suscipe professionem famularum tuarum, quae de hujus seculi vanitate ad te confugiunt, sint quesumus te adjuvante ab omni negotiorum secularium strepitu exutae, ab antiqui hostis insidiis ereptae, mortuae huic mundo, remotae ab omnibus pravorum retinaculis. Doce eas Domine omnia hujus vitae prospera contempnere, non timere adversa, non inferre injurias, sed aequanimiter tolerare, inimicos diligere, pro persequentibus, et calumniantibus suppliciter deprecari, nil concupiscere carnaliter, non eas superbia inflet, non ardor avaritiae succendat, non incentiva luxuriae [Col. 1107D] inflamment, non vana gloria turpiter jactet, non gula aut ebrietas eas praepediat, non ambitio ventosa praecipitet, non ardor animosae contentionis exagitet, non desiderium humanae opinionis elevet, non diabolus auctor perditionis ledat, aut perdat, sed tuae pietatis dextera clementissime Deus a cunctis eruat malis, et in futuro seculo protegat, regat, ac gubernet. Te timeant, imitentur, diligant. Aperi eis sensum, ut divinarum studiis litterarum te legant corde, ore, opere meditentur, intelligant, die noctuque tibi deserviant, coelestia et aeterna sapiant, terrena et caduca respuant, obedientes sint et instructae, amicos et inimicos pro tui nominis amore ament et diligant, humilitatem et utilitatem teneant, [Col. 1108A] exerceant. Castitatem et pudicitiam corde, ac corpore teneant. Patientiam et longanimitatem arripiant, et custodiant. Jejunio, et abstinentiae studeant, et ament, gemitum et orationem desiderent ac invigilent. Peccata sua incessanter cum lacrimis et suspiriis accusent, et diluant. Te Deum omnipotentem corde, ore, opere circumferant.

Suscipe quesumus sancte Pater omnipotens has famulas tuas, quas de hujus seculi naufragiis et periculis eruisti, ad monasticam vocare dignatus es gratiam. Concede propitius, ut arctam et angustam, quam professae sunt, viam jugiter diligant, sectentur, quatenus ad aeternam, quam in te perseverantibus promittere dignatus es, gloriam pervenire mereantur. Per Dum.



PROFESSIO REGULARIS.
[Col. 1108B]

Ego soror N. ab hodierna die et deinceps monacha promitto stabilitatem hujus vitae, et conversionem morum meorum, et obedientiam secundum regulam sancti Benedicti abbatis, quantum me humana fragilitas permittit, coram Deo et sanctis ejus, et presente abbate. EIBIKA.

Tunc prosternantur ante altare, et dicant hunc versum:

Suscipe me Domine secundum eloquium tuum et vivam, et non confundas me ab expectatione mea. Et tertio repetatur ab omnibus, subjungentes Gloria Patri, et illis jacentibus sequatur letania et preces:

Salvas fac ancillas tuas Domine Deus meus.

[Col. 1108C] Dominus custodiat eas ab omni malo.

Mitte eis Domine auxilium de sancto.

Nihil in eis proficiat inimicus. Et filius.

Esto eis Domine turris fortitudinis. A facie.

Exurge Domine adiu.

Tunc aspergantur aqua benedicta vestimenta, et sequatur ista oratio:

Exaudi quesumus omnipotens Deus preces nostras, et has vestes, quas famulae tuae ad operiendum exposcunt, uberrimae benedictionis ymbre perfunde, sicut perfudisti ora vestimentorum Aaron benedictione perfluenti a capite in barbam ungenti, et sicut benedixisti vestes omnium religiosorum tibi per omnia placentium, ita eas benedicere dignare, ac praesta quesumus Domine, ut supradictis famulabus [Col. 1108D] tuis haec sint vestimenta salubris protectio, haec cognitio religionis, haec inicium sanctitatis, haec contra omnia tela inimici robusta defensio. Per.

Deus qui vestimentum salutare, et indumentum aeternae jocunditatis tuis fidelibus promisisti, te suppliciter exoramus, ut haec indumenta mortificationis humilitatem cordis, et contemptum mundi significantia, quibus famulae tuae sancto invisibiliter sunt informandae proposito, propitius benedicas, et monasticae religionis habitum, quem te inspirante susceperint, te protegente custodiant. Per.

Alia. Deus bonarum virtutum dator, et omnium benedictionum largus infusor, exaudi preces nostras, et haec vestimenta, quae famulae tuae pro signo [Col. 1109A] conservandae regulae se ad induendum exposcunt, benedicere et sanctificare digneris. P.

Alia. Adesto Domine supplicationibus nostris et has famulas tuas benedicere digneris, quibus in tuo sancto nomine habitum sanctae religionis imponimus, ut te largiente devote in monasterio persistere, et vitam percipere mereantur. Per.

Da quaesumus Domine famulabus tuis indulgentiam delictorum suorum, quatenus de omnibus, quae carnali delectatione, vel animi cogitatione, aut vana hujus seculi ambitione contra tuorum rectitudinem mandatorum perfecerunt, in presenti vita perseverantes in regulari actione, veniam aeternam percipere mereantur. Per.

Tunc exuantur vestimentis suis, et induantur rebus [Col. 1109B] monasterii, et dicatur:

Exuat te Dominus veterem hominem cum actibus suis, et induat te novum hominem, qui secundum Deum est creatus in justitia et sanctitate veritatis.

Tunc respondeant omnes: Amen, et ipse oblat. offerant.



MISSA EODEM DIE PRO IPSIS.

Omnipotens sempiterne Deus, qui arctam et angustam viam jussisti arripere, famulas tuas de hujus seculi periculis ad te confugientes propicius suscipe, et delictorum poenam, qua se districtas sentiunt esse pie disrumpe, perseverantiam boni operis et praemia perpetua largire. Per.


Praefatio.

[Col. 1109C] VD. usque aeterne Deus tuam deprecamur clementiam, ut famulas tuas, quas hodierna die a mundiali contagione abstrahere et ad monasticae religionis professionem vocare dignatus es, protegas, quibus donasti bonae voluntatis exordium, tribuas rectae operationis perseverantiam, et sempiternae beatitudinis praemium. Per.


Ad Commun.

Haec nos quaesumus Domine divini sacramenti perceptio a nostris emundet offensis, et famulas tuas a mundanis pravitatibus, et omnium tumultuum carnalium delectationibus clementer eruat. Per.

Alia. Famulas tuas Domine quaesumus custodia tuae pietatis mundet et muniat, ut virginitatis sanctae propositum, quod mente susceperunt, te protegente [Col. 1109D] illaesum custodiant in aeternum. Per

Alia. Famulas tuas quaesumus Domine tua dextera benedicat, et inculpabiles ad vitam aeternam perducat. Per.



ORDINATIO ABBATIS. Ex Canone Theodori.
(Ex cod. Vind. Th. 359, saec. X vel XI.

In ordinatione abbatis debet episcopus missam celebrare, et eum benedicere inclinato capite cum duobus vel tribus de fratribus suis, et dat ei baculum et [Col. 1110A] pedules. Post antiphonam ad Introitum, et datam orat. annuntiat episcopus in populum, dicens allocutionem.

Ecclesiae nostrae fratres kmi, pater electus suum adest ordinem ad suscipiendum. Unde apostolica prius eum censemus auctoritate examinandum, suum propositum, et sancti Benedicti regulam si velit ipse observare, sibique subjectos, ut idipsum faciant, diligenter instruere, res quoque ecclesiae ubique locorum hactenus dispersas injuste, quantum praevalet congregare, easque in usus ecclesiae et fratrum pauperum etiam, et peregrinorum observare, sicque dignum esse, ad ordinem accedere. Eo autem profitente pro viribus haec adimplere, prosternat se episcopus ante altare, et abbas sacris vestibus [Col. 1110B] indutus. Fiant ibi letaniae. Sequitur. Pater noster. Preces.

    Salvum fac servum tuum Domine. Deus meus sperantem in te.
    Dominus conservet eum et vivificet eum. Et beatum faciat.
    Dominus custodiat introitum tuum et exitum tuum. Ex hoc nunc.
    Dominus custodiat te ab omni malo. Custodiat animam.
    Mittat tibi auxilium de sancto. Et de Sion tueatur.
    Nihil proficiat inimicus in eo. Et filius iniquitatis.
    Esto illi Domine turris fortitudinis. A facie inimici.
    Exurge Domine adjuva eum. Et redime eum.
    Domine exaudi orationem meam. Et clamor meus.




[Col. 1110C] Sequitur oratio.

Concede quaesumus omnipotens Deus affectui nostro tuae miserationis effectum, et famulum tuum N. quem ad regimen animarum eligimus, gratiae tuae dono prosequere, ut te largiente cum ipsa tibi nostra electione placeamus. Per.


Tunc det ei regulam dicens.

Accipe regulam a sanctis Patribus nobis traditam, ad regendum, custodiendumque gregem tibi a Deo creditum, quantum Deus ipse te confortaverit, ac fragilitas humana permiserit. Per.


Tunc det ei baculum dicens.

Accipe baculum pastoralem, quem praeferas catervae tibi commissae ad exemplum justae severitatis et [Col. 1110D] correptionis.



CONSECRATIO.



QUANDO ABBAS VEL ABBATISSA ORDINANTUR IN MONASTERIO.

Cunctorum bonorum operum institutor, etc. Tunc imponat ei manum super caput dicens hanc orationem in modum Praefationis [(228) 1Kb] . Omnipotens sempiterne Deus affluentem spiritum, etc. Deus omnium fidelium pastor et rector, famulum tuum, quem ecclesiae tuae praeesse voluisti propitius respice; da [Col. 1111A] ei quaesumus, verbo et exemplo, quibus praeest, proficere, ut ad vitam unacum grege sibi commisso perveniat sempiternam. Per.


Oratio adepta dignitate.

Omnium fons Domine bonorum etc. Deus cui omnis potestas etc. Sequitur Te Deum laudamus populo acclamante Kyrie eleison. Postea dicit orationem: Deus aeterne lucis inventor, omnipotentiam tuam supplici prece deposcimus, ut famulum tuum N. quem ad regimen animarum eligimus, gratiae tuae dono prosequaris, ut te largiente cum ipsa tibi nostra electione placeamus. Per unigenitum tuum Dnm nrm Ihm Xpm, cum quo et Spiritu sancto unus et verus es Deus, qui vivis et regnas per omnia saecula.



MISSA PRO ABBATE.
[Col. 1111B]

Protector noster aspice Deus. Ps. Quam dilecta tabernacula. Missa [(229) 1Kb] . Concede quaesumus Domine [Col. 1112A] famulo abbati, ut praedicando et exercendo, quae recta sunt exemplo bonorum operum animos suorum instruat subditorum, aeternae remunerationis mercedem a te piissimo pastore percipiat. Per.

Secreta. Munera quaesumus nostra Domine suscipe placatus, et famulum tuum N. semper ubique misericorditer protege. Per.

Benedictiones. Benedicat te Deus coeli, adjuvet te Christus Filius Dei, corpus tuum in servitio suo custodire et conservare dignetur. Amen. Mentem tuam illuminet, sensum tuum custodiat, gratiam suam ad profectum animae tuae tibi porrigat. Amen. Ab omni malo te liberet, dextera sua defendat, et qui Sanctos suos semper adjuvat, ipse te adjuvet, et ad coelestia regna perducat. Amen.


[Col. 1112B] Ad Complendum.

Haec nos Domine communio purget a crimine, et famulum tuum benigna pietate conservet. Per.




[Col. 1111]
ORDO AD REGEM BENEDICENDUM.



INCIPIT ORDO AD REGEM BENEDICENDUM, QUANDO NOVUS A CLERO ET POPULO SUBLIMATUR IN REGNUM.
(Ex cod. Vindobon. theol. 277. saec. XII vel XIII.)
[Col. 1111C]

Primo exeunte illo de thalamo unus episcoporum imponat orationem. Omnipotens sempiterne Deus, qui famulum tuum regni fastigio dignatus es sublimare; tribue quaesumus ei, ut in hujus saeculi cursu cunctorum in commune salutem disponat, quatenus a tuae veritatis tramite non recedat. Per.

Postea suscipiant illum duo episcopi dextra levaque ejus honorifice parati habentes Sanctorum reliquias collo pendentes, caeteri autem phaphones [(230) 18Kb] sint casulis adornati praecedente sancto evangelio, et duabus crucibus cum incenso boni odoris ducant illum ad [Col. 1111D] ecclesiam canentes antiphonam istam altis clamoribus Ecce mitto Angelum. Cum versu, Israel si me audieris. Ad ostium ecclesiae clerus subsistat, et archiepiscopus imponat orationem subsequentem. Deus qui scis genus humanum nulla virtute posse subsistere, concede propitius, ut famulus tuus, quem populo tuo voluisti preferri, ita tuo fulciatur adjutorio quatenus quibus potuit praeesse, valeat prodesse. Introeuntes autem praecedentes clerici, decantent antiphonam Domine salvum fac regem. Usque in introitum chori. Tunc episcopus metropolitanus dicat [Col. 1112C] orationem. Omnipotens sempiterne Deus coelestium terrestriumque moderator, qui famulum tuum ad regni fastigium dignatus es provehere, concede quaesumus, ut cunctis adversitatibus liberatus, et ecclesiasticae pacis dono muniatur, et ad aeternae pacis gaudia, te donante, pervenire mereatur. Per.

Ibi autem ante chorum designatus princeps pallium et arma deponat, atque inter manus episcoporum perductus in chorum usque ad altaris gradus incedat; cunctoque pavimento tapetibus et palliolis contecto, ibi humiliter totus in cruce prostratus jaceat una cum episcopis et presbyteris hinc inde prostratis, caeteris in choro letaniam breviter psallentibus, id est duodecim apostolos, ac totidem martyres, confessores, et virgines. Et inter caetera inferenda sunt ista, quae [Col. 1112D] secuntur. Ut istum famulum tuum N. in regem eligere digneris. Te rogamus audi nos. Ut eum benedicere et sublimare digneris. Te rog. Ut eum ad imperii fastigium perducere digneris. Te rogamus. Sublatus autem princeps ab episcopo metropolitano hoc modo interrogetur [(231) 1Kb] . Vis fidem sanctam a catholicis viris tibi traditam tenere, et operibus justis observare. R\. Volo. Vis sanctis ecclesiis, ecclesiarumque ministris tutor et defensor esse. R\. Volo. Vis regnum tibi a Deo concessum secundum justitiam patrum tuorum regere et defendere. [Col. 1113A] R\. Volo. Volo, et in quantum divino fultus adiutorio ac solatio omnium suorum valuero, ita me per omnia fideliter acturum esse promitto. Deinde ipse domnus metropolitanus affatur populum his verbis. Vis tali principi ac rectori te subiicere, ipsiusque regnum firmare, firma fide stabilire, atque jussionibus illius obtemperare juxta apostolum: omnis anima potestatibus sublimioribus subdita sit regi quasi praecellenti. R\. Volo. Tunc ergo a circumstante clero et a populo unanimiter dicatur. Fiat. Fiat. Amen.

Postea vero, eo devote inclinato capite dicatur ab uno episcopo. Benedic Domine hunc regem nostrum, qui regna omnia moderaris a saeculo, et tali eum benedictione glorifica, ut Davidicae teneat sublimitatis [Col. 1113B] sceptrum, et glorificatus in ejus protinus recipiatur merito. Da ei Domine tuo spiramine cum mansuetudine ita regere populum sicut Salomonem regnum obtinere pacificum. Tibi semper cum timore sit subditus, tibique militet cum quiete. Sit tuo clypeo protectus cum proceribus, et ubique tua gratia victor existat. Honorifica eum prae cunctis regibus gentium. Felix populis dominetur, et feliciter eum nationes adornent. Vivat inter gentium catervas magnanimus, sit in judiciis aequitatis singularis, locupletet eum praedives dextera, frugiferam obtineat patriam, et ejus liberis tribuas profutura. Praesta ei prolixitatem vitae per tempora, et in diebus ejus oriatur justitia, ac robustum teneat regiminis solium, et cum iocunditate et laetitia aeterno glorietur in regno. Per.


[Col. 1113C] Oratio [(232) 1Kb] .

Omnipotens sempiterne Deus creator omnium, imperator angelorum, rex regnantium, Dominusque dominantium, qui Abraham fidelem famulum tuum de hostibus triumphare fecisti, Moysi et Josuae populo praelatis multiplicem victoriam tribuisti, humilemque David puerum tuum regni fastigio sublimasti, et Salomonem sapientiae pacisque ineffabili munere ditasti; respice quaesumus ad preces humilitatis nostrae, et super hunc famulum tuum N. quem supplici devotione in regem elegimus, benedictionum tuarum dona multiplica eumque dextera tuae potentiae semper et ubique circumda, quatinus praedicti Abrahae fidelitate firmatus, Moysi [Col. 1113D] mansuetudine fretus, Josue fortitudine munitus, David humilitate exaltatus, Salomonis sapientia decoratus, tibi in omnibus placeat, et per tramitem justitiae in offenso gressu semper incedat, ecclesiamque tuam deinceps cum plebibus sibi annexis ita enutriat, ac doceat, muniat ac instruat, contraque omnes visibiles et invisibiles hostes eidem potenter, regaliterque tuae virtutis regimen administret, et ad verae fidei pacisque concordiam eorum animos te opitulante reformet, ut horum populorum debita subiectione fultus condigno amore glorificatus [Col. 1114A] ad paternum decenter solium tua miseratione conscendere mereatur. Tuae ergo protectionis galea munitus, et scuto insuperabili jugiter protectus, armisque coelestibus circumdatus, optabilis victoriae triumphum feliciter capiat, terroremque suae potentiae infidelibus inferat et pacem tibi militantibus laetanter reportet per Dnm nrm qui virtute sanctae crucis tartara destruxit, regnoque diaboli superato ad coelos victor ascendit, in quo omnis potestas, regum consistit victoria, qui est gloria humilium et vita, salusque populorum. Qui tecum.

Deinde ab altero episcopo haec dicatur oratio. Deus inenarrabilis auctor mundi, conditor generis humani, gubernator imperii, confirmator regni, qui ex utero fidelis amici tui patriarchae nostri [Col. 1114B] Abrahae praeelegisti reges saeculis profuturos tum praesentem regem hunc cum exercitu suo per intercessionem omnium sanctorum uberi benedictione locupletata, et in solium regni firma stabilitate connecte. Visita eum sicut visitasti Moysen in rubo, Jesu Nave in proelio, Gedeon in agro, Samuelem in templo, et illa eum benedictione siderea, ac rore sapientiae tuae perfunde, quam David in psalterio, Salomon filius eius, te remunerante percepit e coelo. Sis ei acies contra inimicos, lorica in adversis, galea in prosperis, patientia in protectione, clypeus eius sempiternus, et praesta, ut gentes illi (illius) teneant fidem, proceres sui habeant pacem, diligant charitatem, abstineant se a cupiditate, loquantur justitiam, custodiant veritatem. Et [Col. 1114C] ita populus iste sub eius imperio pullulet coaluus (an coalitus?) benedictione aeternitatis, ut semper maneant tripudiantes in pace victores. Quod ipse praestare dignetur, qui tecum vivit.

Tunc ab episcopo metropolitano unguantur manus de oleo sanctificato. Unguantur manus istae de oleo sanctificato, unde fuerunt uncti reges et prophetae, et sicut unxit Samuel David in regem, ut sis benedictus, et constitutus rex in regno isto super populum istum, quem Dominus Deus tuus dedit tibi ad regendum ac gubernandum. Quod ipse praestare. Prospice omnipotens Deus hunc gloriosum regem ill. serenis obtutibus, et sicut benedixisti Abraham, Isaac et Jacob, sicut illum largis benedictionibus spiritualis gratiae cum omni plenitudine tuae potentiae [Col. 1114D] irrigare, atque profundere dignare. Tribue ei Domine de rore coeli, et de pinguedine terrae habundantiam frumenti, vini et olei, et omnium frugum per tempora, ut illo regnante sit sanitas corporum in pata (patria), pax inviolata sit in regno, et dignitas gloriosa regalis palatii maximo splendore regiae potestatis oculis omnium fulgeat, luce clarissima clarescat, atque splendore quasi splendidissima fulgore maximo perfusa lumine videatur. Tribue ei omnipotens Deus, ut sit fortissimus protector patriae, et consolator ecclesiarum, atque coenobiorum [Col. 1115A] sanctorum maxima cum pietate regalis munificentiae: atque ut sit fortissimus regum, triumphator hostium ad opprimendas rebelles et paganas nationes. Sitque suis inimicis satis terribilis permaxima fortitudine regalis. Optimatibus quoque ac praecelsis, proceribusque ac fidelibus sui regni sit magnificus et amabilis et pius, ut ab omnibus timeatur atque diligatur. Reges quoque de lumbis eius per successiones temporum futurorum egrediantur, regnum hoc totum regere, et post gloriosa atque felicia huius vitae praesentis gaudia sempiterna in perpetua beatitudine habere mereatur. Quod ipse.

Postea vero a pontifice metropolitano unguantur de oleo sanctificato caput, pectus, et scapulae ambae compages. Unguo te in regem de oleo sanctificato in [Col. 1115B] nomine Patris et Filii et Spiritus sancti [(233) 1Kb] . Spiritus sancti gratia humilitatis nostrae officio in te descendat copiosa, ut sicut manibus nostris indignis oleo materiali pinguescis exterius oblitus, ita eius invisibili unguine delibutus impinguari merearis interius, eiusque spiritali unctione perfectissime semper imbutus, et illicita declinare tota mente, et spernere discas seu valeas, et utilia animae tuae iugiter cogitare, optare, atque operari queas, auxiliante Dno nro Ihu Xpo, qui cum Patre. Deinde dicatur oratio. Deus qui es iustorum gloria, et misericordia peccatorum, qui misisti Filium tuum preciosissimo sanguine suo genus humanum redimere: qui conteris bella, et propugnator es omnium in te sperantium, et sub cuius arbitrio omnium [Col. 1115C] regnorum continetur potestas, te humiliter deprecamur, ut praesentem famulum tuum N. in tua misericordia confitentem in praesenti sede regali benedicas, eique propitius adesse digneris, ut qui tua expetit protectione defendi, omnibus sit hostibus fortior. Fac eum Domine beatum esse et victorem de inimicis suis. Corona eum corona iustitiae et pietatis, ut ex tota mente in te credens, tibi deserviat, sanctam tuam Ecclesiam defendat, et sublimet, populumque a te sibi commissum iuste regat. Nullus insidiantibus malis in iniustitiam vertat. Accende Domine cor eius ad amorem gratiae tuae per hoc unctionis oleum, unde unxisti reges et prophetas: quatinus iustitiam diligens per tramitem familiariter iustitiae, populum ducens, post peracta [Col. 1115D] a te disposita in regali excellentia annorum curricula pervenire ad aeterna gaudia mereatur. Per.

Alia. Deus Dei Filius Iesus Christus Dnus nr qui a Patre oleo exultationis unctus est prae participibus suis, ipse per praesentem sacrae unctionis infusionem Spiritus sancti Paraclyti super caput tuum infundat benedictionem, eandemque usque ad interiora cordis tui penetrare faciat: quatinus hoc visibili et tractabili dono invisibilia percipere, et temporali regno iustis moderaminibus exsecutio (f. exsecuto, exsecutus), [Col. 1116A] aeternaliter cum eo regnare merearis, qui solus sine peccato rex regum vivit et glorificatur cum Deo Patre in unitate Spiritus per omnia.

Postea ab episcopis ensem accipiat, et cum ense totum sibi regnum fideliter ad regendum secundum supradicta verba sciat esse demandatum dicente metropolitano pontifice. Accipe gladium per manus episcoporum licet indignas, vice tamen et auctoritate sanctorum apostolorum consecratas tibi regaliter impositum, nostraeque benedictionis officio in defensionem sanctae Dei Ecclesiae divinitus ordinatum: et esto memor, de quo Psalmista prophetavit dicens: Accingere gladio tuo super femur tuum potentissime, ut in hoc per eundem vim aequitatis exerceas, et molem iniquitatis potenter destruas, et [Col. 1116B] sanctam Dei Ecclesiam eiusque fideles propugnes, atque protegas, nec minus sub fide falsos quam christiani nominis hostes [(234) 1Kb] execres ac destruas, viduas ac pupillos clementer adiuves ac defendas, desolata restaures, restaurata conserves, ulciscaris iniusta, confirmes bene disposita: quatinus haec in agendo virtutum triumpho gloriosus, institiaeque cultor egregius, cum mundi Salvatore, cuius typum geris in nomine, sine fine merearis regnare. Qui cum Deo.

Accinctus autem ense similiter ab illis armillas et pallium et annulum accipiat illis dicentibus. Accipe dignitatis annulum et per hunc in te catholicae fidei cognosce signaculum, quia ut hodie ordinaris caput et princeps regni ac populi, ita perseverabilis auctor, [Col. 1116C] ac stabilitor christianitatis et christianae fidei, ut felix in opere, locuples in fide, cum rege regum glorieris, per eum cui est honor, gloria in saecula.

Postea vero sceptrum et baculum accipiat dicente sibi metropolitano: Accipe virgam virtutis atque aequitatis, qua intelligas mulcere pios, et terrere reprobos, errantibus viam pandere, lapsis manum porrigere, disperdasque superbos, et releves humiles, et aperiatur tibi ostium Ihs Xps Dns nr, qui de semetipso ait: Ego sum ostium: per me si quis introierit, salvabitur, et ipse, qui est clavis David et sceptrum domus Israel: qui aperit et nemo claudit, qui claudit et nemo aperit. Sitque auctor, qui educit vinctum de domo carceris, sedentemque in tenebris [Col. 1116D] et umbra mortis, et in omnibus sequi merearis eum, de quo propheta David cecinit, Sedes tua Deus in saeculum saeculi, virga aequitatis, virga regni tui. Et imitando ipsum diligas justitiam, et odio habeas iniquitatem, qui propterea unxit te Deus, Deus tuus ad exemplum illius, quem ante saecula unxerat oleo exultationis prae participibus suis Iesum Christum.

Postea metropolitanus verenter coronam imponat capiti regis dicendo. Accipe coronam regni, quae licet ab indignis, episcoporum tamen manibus, capiti [Col. 1117A] tuo imponitur, quamque sanctitatis gloriam, et honorem, et opus fortitudinis expresse, signare intelligas, et per hanc participem ministerii nostri non ignores; ita, ut sicut nos in interioribus pastores rectoresque animarum intelligimus, tu quoque in exterioribus verus Dei cultor, strenuusque contra omnes adversitates Ecclesiae Christi defensor, regnique tibi a Deo dati, et per officium nostrae benedictionis in vice apostolorum omniumque sanctorum tuo regimini commisso utilis executor, regnatorque proficuus semper appareas: ut inter gloriosos athletas virtutum gemmis ornatus et praemio sempiternae felicitatis coronatus cum redemtore ac Salvatore Iesu Christo cujus nomen vicemque gestare crederis, sine fine glorieris, qui vivit et imperat [Col. 1117B] Deus cum Deo Patre in saecula saeculorum. R\. Amen [(235) 1Kb] .

Et ab eo statim dicatur oratio vel benedictio super eum, quae et tempore synodi dicenda est. Benedicat tibi Dominus, custodiatque te, et sicut te voluit super populum suum esse regem, ita in praesenti saeculo felicem aeternae felicitatis tribuat esse consortem. R\. Amen. Clerum ac populum, qua sua voluit opitulatione, in tua sanctione congregari, sua dispensatione, et tua administratione per diuturna tempora faciat feliciter gubernari. R\. Amen. Quatinus divinis monitis parentes adversitatibus carentes, bonis omnibus exuberantes, tuo imperio fideli amore obsequentes, et in praesenti saeculo tranquillitate fruantur, et tecum aeternorum civium consortio [Col. 1117C] potiri mereatur. Amen. Quod ipse praestare.

Deinde coronatus honorifice per chorum ducatur de altari ab episcopis usque ad solium, canente clero Responsorium Desiderium animae. Deinde dicat sibi metropolitanus. Sta et retine locum ammodo, quem hucusque paterna successione tenuisti haereditario jure [(236) 1Kb] delegatum per auctoritatem Dei omnipotentis, et praesentem traditionem nostram omnium scilicet apostolorum, caeterorumque Dei servorum, et quantum clerum sacris altaribus propinquiorem prospicis tanto ei potiorem in locis congruis honorem impendere memineris: quatinus mediator [Col. 1118A] Dei et hominum te mediatorem cleri, et plebis (in hoc loco faciat eum sedere domnus metropolitanus dicens) in hoc regni solio confirmet, et in regno aeterno secum regnare faciat Ihs Xps Dns nr rex regum et Dominus dominantium. Qui cum Deo Patre.

Tunc dei illis osculum pacis. Cunctus autem clericorum coetus illo rectore gaudens sonantibus hymnis alta voce concinat hunc hymnum Te Deum laudamus. Tunc episcopus metropolitanus missam celebret plena processione. Deus qui miro ordine universa disponis, et ineffabiliter gubernas, praesta quaesumus, ut famulus tuus N. haec in huius saeculi cursu implenda decernat, unde tibi in perpetuum placere praevaleat. Per.


[Col. 1118B] Secretum.

Concede quaesumus omnipotens Deus his salutaribus sacrificiis placatus, ut famulus tuus N. ad peragendum regalis dignitatis officium inveniatur semper indoneus, et coelesti patriae reddatur acceptus. Per.


Benedictio episcopalis.

Omnipotens Deus, qui te populi sui voluit esse rectorem ipse te coelesti benedictione sanctificans aeterni regni faciat esse consortem.

Oratio. Concedatque tibi contra omnes fidei christianae hostes visibiles et invisibiles victoriam triumphalem, et pacis atque quietis ecclesiasticae felicissimum te sibi longe lateque fundatorem. Amen. Quatinus te gubernacula regni tenente populus [Col. 1118C] sibi subiectus christianae religionis iura custodiens undique tutus pace tranquilla perfruatur, et te in concilio beatorum collocato aeterna felicitate te ibidem tecum pariter gaudere mereatur. Quod ipse praestare.

Ad Complendum. Haec Domine salutaris sacrificii perceptio famuli tui N. peccatorum maculas diluat, ut ad regendum secundum tuam voluntatem populum idoneum illum reddat; ut hoc salutari mysterio contra visibiles et invisibiles hostes reddatur invictus per quod mundus divina dispositione redemtus. Per.




[Col. 1117]
BENEDICTIO REGINAE.

[Col. 1117D] In ingressu ecclesiae dicat episcopus orationem. Omnipotens sempiterne Deus, fons et origo totius bonitatis, qui feminei sexus fragilitatem nequaquam reprobando aversaris, sed dignanter comprobando potius eligis, et qui infirma mundi eligendo fortia [Col. 1118D] quaeque confundere docuisti, qui etiam gloriae virtutisque tuae triumphum in manu Judith feminae olim Judaicae plebi de hoste saevissimo resignare voluisti; respice quaesumus preces humilitatis nostrae, et super hanc famulam tuam N. quam supplici devotione [Col. 1119A] in reginam eligimus, benedictionum tuarum dona multiplica, eamque dextera potentiae tuae semper et ubique circumda, ut ambone muniminis tui undique secus firmiter protecta visibilis seu invisibilis hostis nequicias triumphaliter expugnare valeat, et una cum Sara atque Rebecca, Lia, et Rachel beatis reverendisque feminis fructu uteri sui foecundari, seu gratulari mereatur ad decorem totius regni, statumque sanctae Dei Ecclesiae regendum, nec non protegendum. Per Xpm Dnm nrm, qui ex intemerato beatae Mariae virginati alvo nasci, visitare ac renovare hunc dignatus est mundum, qui tecum vivit [(237) 1Kb] .

Deus qui solus habes immortalitatem, lucemque inhabitas inaccessibilem, cuius providentia in sui dispositione non fallitur qui fecisti quae futura (facta) [Col. 1119B] sunt, et vocas ea quae non sunt, tanquam ea quae sunt, qui superbos aequo moderamine principatu deiicis, atque humiles dignatus in sublime provehis; ineffabilem misericordiam tuam supplices exoramus, ut sicut Hester regina Israelis causa salutis de captivitatis suae compede solutam ad regis Assueri thalamum regnique sui consortium transire fecisti, ita hanc famulam tuam humilitatis nostrae benedictione christianae plebi gratia salutis ad dignam sublimemque regis nostri copulam regnique sui participium misericorditer transire concedas, et ut in regalis federe conjugii semper manens pudicam proximam virginitati palmam continere queat, tibique Deo vivo et vero in omnibus et super omnia jugiter placere desideret, et te inspirante, quae tibi placita sunt toto [Col. 1119C] corde perficiat. Per.

Sancti Spiritus gratia humilitatis nostrae officio in te copiosa descendat, ut sicut in manibus nostris indignis oleo materiali oblita pinguescis exterius, ita eius invisibili unguine delibuta impinguari merearis interius, eiusque spiritali unctione perfectissime semper imbuta, et illicita declinare tota mente et spernere discas seu valeas, et utilia animae tuae jugiter cogitare, optare atque operari queas, auxiliante Dno nro Ihu Xpo, qui cum Deo Patre et Spiritu vivis et regnas Deus per omnia saecula saeculorum. Amen.

    [(238) 1Kb] Xps vincit. Xps regnat. Xps imperat. Exaudi Xpe.
    Silvestro summo pontifici, et universali papae vita et victoria.
    [Col. 1119D] Salvator mundi. Tu illum adiuva.
    Sancte Petre. Tu illum adiuva
    Sancte Paule. Tu illum adiuva.
    Sce Andrea. Tu illum adiuva.
    Sce Clemens. Tu illum adiuva.
    Sce Sixte. Tu illum adiuva.
    [Col. 1120A] Sce Cyriace. Tu illum adiuva.
    Exaudi Xpe. Henrico [(239) 1Kb] a Deo coronato magno et pacifico regi vita et victoria.
    Redemptor mundi. Tu illum adiuva.
    Sca Maria. Tu illum adiuva.
    Sce Michahel. Tu illum adiuva.
    Sce Gabriel. Tu illum adiuva.
    Sce Raphael. Tu illum adiuva.
    Sce Johannes. Tu illum adiuva.
    Sce Stephane. Tu illum adiuva.
    Sce Line. Tu illum adiuva. Exaudi Xpe.
    Antistiti a Deo electo vita et victoria.
    Sca Felicitas. Tu illum adiuva.
    Sca Perpetua. Tu illum adiuva.
    Sca Agatha. Tu illum adiuva.
    [Col. 1120B] Sca Lucia. Tu illum adiuva.
    Scta Caecilia. Tu illum adiuva.
    Sca Petronella. Tu illum adiuva. Exaudi Xpe.
    Omni clero Pataviensis ecclesiae vita et victoria.
    Sce Apollinaris. Tu illum adiuva.
    Sce Laurenti. Tu illum adiuva.
    Sce Nazari. Tu illum adiuva.
    Sce Silvester. Tu illum adiuva.
    Sce Leo. Tu illum adiuva.
    Sce Anastasi. Tu illum adiuva. Exaudi Xpe.
    Omnibus judicibus fidelibus et cuncto exercitui Christianorum vita et victoria.
    Sce Maurici. Tu illos adiuva.
    Sce Dyonisi. Tu illos adiuva.
    Sce Willibalde. Tu illos adiuva.
    [Col. 1120C] Sce Gregori. Tu illos adiuva.
    Sce Albane. Tu illos adiuva.
    Sce Martine. Tu illos adiuva.
    Sce Ambrosi. Tu illos adiuva.


Xps vincit. Xps regnat. Xps imperat. Spes nostra. Xps vincit, Xps regnat. Xps imperat. Gloria nostra. Xps vincit. Xps regnat. Xps imperat. Fortitudo nostra. Xps vincit. Xps regnat. Xps imperat. Misericordia nostra. Xps vincit. Xps regnat. Xps imperat. Auxilium nostrum. Xps vincit. Xps regnat. Xps imperat. Liberatio et redemptio nostra. Xps vincit. Xps regnat. Xps imperat. Victoria nostra. Xps vincit. Xps regnat. Xps imperat. Arma nostra invictissima. Xps vincit. Xps regnat. Xps imperat. Murus noster inexpugnabilis. Xps vincit. Xps regnat. Xps imperat. [Col. 1120D] Defensio et exaltatio nostra. Xps vincit. Xps regnat. Xps imperat. Lux nostra et vita nostra. Xps vincit. Xps regnat. Xps imperat. Ipsi soli gloria et potestas per immortalia saecula saeculorum. Amen. Ipsi soli honor, laus et iubilatio per infinita saecula saeculorum. [Col. 1121A] Amen. Ipsi soli virtus, fortitudo et victoria per omnia saecula saeculorum. Amen. Xpe audi [Col. 1122A] nos. Ter. Kyrie eleison. Ter. Xpe eleison. Ter. Kyrie eleison.




[Col. 1121]
BENEDICTIO ARMORUM.



BENEDICTIO VEXILLI [(240) 1Kb] .
(Ex Cod. Vindob. Theol. 277. saec. XII vel XIII, ut in Pontificali Rom.)
[Col. 1121A]

Omnipotens sempiterne Deus, qui es cunctorum benedictio, et triumphantium fortitudo, respice propitius ad preces humilitatis nostrae, et hoc vexillum, quod bellico usui praeparatum est coelesti benedictione [Col. 1121B] sanctifica, ut contra adversarias et rebelles nationes sit validum, tuoque munimine circumseptum; sitque inimicis christiani populi terribile atque in te confidentibus solidamentum et victoriae certa fitutia. Tu es enim Deus, qui conteris bella, et coelestis praesidii sperantibus in te praestas auxilium. Per.



BENEDICTIO ENSIS [(241) 2Kb] .

Exaudi quaesumus Domine preces nostras, et hunc ensem quo hic famulus tuus N. se circumcingi desiderat, majestatis tuae dextera benedicere dignare, quatinus defensio atque protectio possit (sit) ecclesiarum, viduarum, orphanorum, omniumque servientium contra saevitiam paganorum, aliisque insidiantibus sit pavor, terror, et formido.

[Col. 1121C] Alia. Famulum tuum N. quaesumus Domine pietatis tuae custodia muniat, ut hunc ensem, quem te inspirante desiderat suscipere, te adjuvante illaesum custodiat. Per Dnm.


Item benedictio

Benedic Domine sancte Pater omnipotens per invocationem sancti nominis, et per adventum Filii tui Dni nri Ihu Xpi, atque per donum Spiritus sancti Paraclyti hunc ensem, ut his qui hodierna die tua [Col. 1122A] pietate eo praecingitur, visibiles inimicos sub pedibus conculcet, victoriaque per omnia potius semper maneat illaesus. Per.

Sequitur antiph. Speciosus forma prae filius hominum, diffusa est gratia in labiis tuis. Accingere gladio tuo super femur tuum potentissime.

Alia. Omnipotens sempiterne Deus, qui famulum [Col. 1122B] tuum N. eminenti mucrone circumcingi jussisti, fac illum contra cuncta adversantia ita coelestibus armari praesidiis, quae nullis hic et in aevum tempestatibus bellorum turbetur. Per.



BENEDICTIO SUPER CAPSELLAS ET FUSTES [(242) 1Kb] et super illos, quicunque limina ac suffragia sanctorum appetituri sunt
(Ex ms. Vindob. theol. 277, saec. XII vel XIII.)

Domine Jesu Christe mundi redemtor et conditor, qui beatis apostolis tuis praecepisti, ut euntes in praedicatione virgas tantum sumerent; te supplici devotione deposcimus, ut digneris has capsellas et hos benedicere fustes, quatenus eos, qui illos in signum peregrinationis et suorum corporum sustentationem sunt recepturi, tuae coelestis gratiae recipiant [Col. 1122C] plenitudinem, ut in eis munimen tuae benedictionis percipere possint. Ut quemadmodum virga Aaron in templo Domini florens ad rebellium Judaeorum numero sic ipsius stirpem rite se junxit, ita et hos signaculo sancti Petri adornandos ab omnibus peccatis absolvas, quo in die judicii ab impiis separati, in dextera sint parte coronandi. Per eum.

Quando dabuntur capsellae et fustes dicit. Accipite has capsellas et hos fustes et pergite ad limina apostolorum [Col. 1123A] in nomine Patris et Filii, et Spiritus sancti, et per intercessionem beatae Dei genitricis Mariae et omnium Apostolorum, atque omnium Sanctorum mereamini in hoc saeculo accipere remissionem omnium peccatorum, et in futuro consortium omnium beatorum. Per Dnm.

Alia. Omnipotens sempiterne Deus, humani generis reformator et auctor, qui Abrahae puero tuo ut iret de terra nativitatis suae, et veniret in terram repromissionis, quam ei daturus promiseras, praecepisti; nec non et populum Israeliticum in deserto [Col. 1124A] te adorandum multis prodigiis venire fecisti: hos quaesumus ad beatorum Petri et Pauli limina te ad orare pergentes a periculis omnibus eruas, et a peccatorum nexibus solvas. Et tu qui es vera via in te confidentibus eorum iter bene dispone, ut inter omnes hujus saeculi perturbationes tuo protegantur auxilio. Mitte eis Domine angelum tuum, quem Tobiae famulo tuo comitem dedisti, ut ubicumque manserint, sit illis defensor contra insidias omnium inimicorum visibilium et invisibilium, quatenus laeti et incolomes ad nos iterum redire praevaleant. Per.




[Col. 1123]
ORDO EXCOMMUNICATIONIS.



ORDO EXCOMMUNICATIONIS, QUALITER UNUSQUISQUE INCORRIGIBILIS ANATHEMATIZARI DEBEAT.
(Ex cod. 277 theol. Vindobon. saec. XII vel XIII.)
[Col. 1123B]

Episcopus cum excommunicare vel anathematizare aliquem pro certis et manifestis sceleribus dispositum habet, post lectionem Evangelii clerum et plebem ita debet alloqui. Noverit caritas vestra, fratres mei, quod quidam vir nomine N. diabolo suadente postponens christianam promissionem quam in baptismo professus est per apostasiam conversus post satanam cui abrenunciavit, et omnibus operibus ejus, vineam Christi id est ecclesiam ejus devastare et depraedari non pertimescit, pauperes Christi, quos pretioso sanguine suo redemit, violenter opprimens, et interficiens, et bona eorum diripiens. Unde quia [Col. 1123C] filius hujus nostrae ecclesiae, cui Deo auctore praesidemus, debuerat esse, quia in ea per aquam et Spiritum sanctum renatus est, et inter adoptivos filios Dei annumeratus, quamvis modo filius diaboli sit, imitando diabolum, solliciti ne per negligentiam pastoralem aliqua de ovibus nobis creditis deperiret, pro qua in tremendo judicio ante principem pastorum Dnm nrm Ihm Xpm rationem reddere compellemur, juxta quod ipse terribiliter nobis comminatur, dicens: Si non annuntiaveritis iniquo iniquitatem suam, sanguinem ejus de manu tua requiram, misimus ad eum presbyterum nostrum, et litteras commonitorias semel et iterum ac tertio invitantes eum canonice ad emendationem et satisfactionem, et poenitentiam, corripientes eum paterno affectu. Sed [Col. 1123D] ipse proh dolor! diabolo cor ejus indurante, monita salutaria sprevit, et in incepta malicia perseverans, Ecclesiae Dei, quam laesit superbiae spiritus inflatus satisfacere dedignatur. De talibus itaque transgressoribus, et sanctae religionis pacisque, quam suis discipulis Christus dedit atque reliquit, violatoribus, praecepta dominica et apostolica habemus, quibus informamur, quod de hujuscemodi praevaricatoribus agere nos oporteat. Ait enim Dominus in Evangelio: Si peccaverit in te frater tuus corripe eum. Frater in unumquemque nostrum peccat. Si enim sancta Ecclesia unum corpus est, cujus corporis caput [Col. 1124B] Christus est. Singuli autem sumus alter alterius membra; et si compatitur unum membrum, compatiuntur omnia membra: procul dubio in nos peccat, qui membra nostra laedit. Jubet igitur Dominus, ut frater, id est christianus, in nos peccans, primo secrete corripiatur, deinde cum testibus redarguatur, novissime in conventu ecclesiae publice conveniatur. Quodsi has tres commonitiones, et pias correptiones contempnit, et satisfacere despicit, post haec sit tibi sicut ethnicus et publicanus, id est gentilis et paganus; ut non jam pro christiano, sed pro pagano habeatur. Et in alio loco membrum, quod a sua compage resolvitur, et a junctura caritatis dissociatur, et omne corpus scandalizat, Dominus et abscidi, et projici jubet dicens: Si oculus, manus, [Col. 1124C] vel pes tuus scandalizat te, abscide eum, et projice abs te. Et Apostolus, auferte, inquit, matum a vobis. Et item: Si quis frater nominatur, et est fornicator aut adulter, aut homicida; aut rapax, cum hujusmodi nec cibum sumere licet. Et Johannes dilectus prae caeteris Christi discipulis talem nefarium hominem salutare prohibet dicens: Ne ei ave dixeris, neque eum in domum receperis. Qui enim ei ave dicit, communicat operibus ejus malignus. Dominica itaque atque apostolica praecepta adimplentes, membrum putridum et insanabile, quod medicinam non recipit, ferro excommunicationis a corpore Ecclesiae abscidamus, ne tam pestifero morbo reliqua membra corporis veluti veneno inficiantur. Per.

Ipsa anathematizatio. Igitur quia monita nostra [Col. 1124D] et crebras exhortationes contempnit: quia tertio secundum Dominicum praeceptum vocatus ad emendationem et poenitentiam venire despexit: quia culpam suam necdum cognovit nec confessus est, nec missa nobis legatione, quam causam, qua causam ipsius exquirimus, quia noster parrochianus est, veniam non postulavit: quia in incepta malitia, diabolo cor ejus indurante, perseverat, et juxta quod Apostolus dicit, secundum duriciam suam et cor impoenitens thesaurizat sibi iram in die irae; idcirco nos eum cum universis complicibus et communicatoribus fautoribusque suis judicio Dei omnipotentis [Col. 1125A] Patris, et Filii, et Spiritus sancti, et beati Petri principis apostolorum, et omnium Sanctorum, nec non et nostrae mediocritatis auctoritate et potestate nobis divinitus collata ligandi et solvendi in coelo et in terra, excludimus et excommunicamus, et anathematizatum decernimus, et damnatum cum diabolo, et angelis ejus, et omnibus reprobis in igne aeterno judicamus; nisi forte a diaboli laqueis resipiscat, et ad emendationem et poenitentiam redeat, et Ecclesiae Dei quam laesit satisfaciat. Et respondeant omnes tertio Amen aut Fiat, Fiat. aut anathema sit [(243) 2Kb] . Debent enim duodecim sacerdotes episcopum circumstare, et lucernas ardentes in manibus tenere, qaas in conclusione anathematis vel excommunicationis projicere debent [Col. 1125B] in terram, et conculcare pedibus. Post haec episcopus plebi excommunicationem communibus verbis debet explanare, ut omnes intelligant, quam terribiliter dampnatus sit: et ut noverint, quod ab illa hora in reliquum non pro christiano, sed pro pagano habendus sit, et qui illi quasi christiano communicaverit, aut biberit, aut eum osculatus fuerit, vel cum eo colloquium familiare habuerit, nisi forte ad satisfactionem et poenitentiam eum provocare studuerit, aut in domo sua receperit, aut simul cum eo oraverit, procul dubio similiter sit excommunicatus. Deinde epistolae presbyteris per parrochias mittantur, continentes modum excommunicationis. In quibus jubeatur, ut dominicis diebus post lectionem evangelii plebibus sibi commissis publice annuntient ipsam excommunicationem; [Col. 1125C] ut ne quis per ignorantiam communicet excommunicato. Praecepit enim Toletanum concilium, ut invicem mox scripta percurrant per omnes provinciae episcopos, quosque adire potuerint, et excommunicatus audiatur. Seniori etiam ejus ipsa excommunicatio debet nota fieri.



SATISFACTIO ET EMENDATIO ET RECONCILIATIO ANATHEMATIZATI.

Cum aliquis (excommunicatus) vel anathematizatus poenitentia ductus veniam postulat, et emendationem promittit, episcopus, qui eum excommunicavit, ante januas ecclesiae venire debet, et duodecim presbyteri cum eo, qui eum hinc inde circumstare debent. Ubi etiam adesse debent illi, quibus injuria vel dampnum illatum est. Et ibi secundum leges divinas oportet [Col. 1125D] dampnum commissum emendari; aut si emendatum est, eorum testimonio comprobari. Deinde episcopus interroget, si poenitentiam juxta quod canones praecipiunt pro perpetratis sceleribus suscipere velit. Et si [Col. 1126A] ille terrae prostratus veniam postulat, culpam confitetur, poenitentiam implorat, de futuris cautelam spondet; tunc episcopus apprehensa manu ejus dextera eum in ecclesiam introducat, et ei communionem et societatem christianam reddat, et septem psalmos poenitentiae decantet cum istis precibus: Kyrieel. Xpeel. Kyrieel. Pater noster. Et ne nos inducas in tentationem. Sed libera nos a malo. Salvum fac servum tuum Domine. Deus meus sperantem in te. Mitte ei Dne auxilium de sancto. Et de Sion tuere. Nihil proficiat inimicus in eo. Et filius iniquitatis non. Esto ei Domine turris fortitudinis. A facie inimici. Domine exaudi orationem meam. Et clamor meus. Praesta quaesumus Domine huic famulo tuo N. dignum poenitentiae fructum, ut Ecclesiae tuae sanctae [Col. 1126B] a cujus int. Deus misericors, Deus clemens, qui secundum multitudinem miserationum tuarum peccata poenitentium deles. Require in Feria V majoris ebdom. id est in Coena Domini in reconciliatione lapsorum. Post haec secundum modum culpae poenitentiam ei injungat. Et literas per parrochias dirigat, ut omnes noverint eum in societate christiana receptum: aliis etiam episcopis notum faciat. Nullus autem episcopus alterius parrochianum excommunicare vel reconciliare praesumat, sine conscientia vel consensu proprii episcopi.

Leo episcopus [(244) 1Kb] servus servorum Dei dilectissimis fratribus et filiis archiepiscopis, atque suffraganeis eorum abbatibus, et monachorum congregationibus in Francia commanentibus salutem perpetuam. [Col. 1126C] Indicatum est nobis filii kmi, quod in vestris regionibus malignorum hominum perversitas creverit; ita ut res vestras in suis pravis usibus redigere cupiant. Quapropter ex auctoritate Dei Patris omnipotentis, et Filii ejus Dni nri Jhu Xpi et Spiritus sancti paracliti, atque ex vice beati Petri apostoli, nec non et beatae Mariae matris Domini, et per beatos angelos, et apostolos, martyres, confessores, ac virgines excommunicamus eos atque maledicimus, qui possessiones servorum sancti Martini, et quidquid ad illos pertinet, tollunt, et perperam invadunt. Sit pars illorum cum Dathan et Abyron, quos terra pro sua superbia vivos absorbuit, et cum Juda proditore, qui Dominum in pretio vendidit. Amen. »Fiant filii eorum orphani, et uxores eorum viduae. [Col. 1126D] Nutantes transferantur filii eorum, et mendicent. Eiiciantur de habitationibus suis. Scrutetur fenerator omnem substantiam eorum.« Et iterum: Omnes qui dixerunt haereditate possideamus sanctuarium [Col. 1127A] Dei, Deus meus pone illos ut rotam, et sicut stipulam ante faciem venti. Amen. Sicut ignis, qui comburit silvam, et sicut flamma comburens montes; ita persequeris illos in tempestate tua, et impleas facies eorum ignominia, ita ut erubescant, et confundantur et pereant.« Sintque maledictiones illae, quas Dominus super filios Israel per Moysen promulgavit super illos, qui bona et villas sancti Martini depraedantur. Sintque maledicti in civitate, maledicti in agro, et in omni loco. Amen. Maledicta cellaria eorum, maledictus fructus ventris eorum, et fructus terrae eorum. Amen. Maledicta omnia, quae illorum sunt, et maledicti egredientes, et regredientes. Amen. Disperdat eos Dominus de terra velociter. Amen. Percutiat eos Dominus de [Col. 1127B] terra velociter. Amen. Percutiat eos Dominus fame et siti, egestate, frigore, et febri, donec pereant. Tradat illos Dominus corruentes ante hostes eorum, sintque cadavera eorum in escam cunctis volatilibus coeli, et bestiis agri. Percutiat eos Dominus ulcere pessimo, scabie quoque et prurigine, amentia et caecitate. Amen. Palpentque in meridie, sicut palpare [Col. 1128A] solus (solet) caecus in tenebris. Amen. Et sicut Dominus beato Petro apostolo, eiusque successoribus, cuius vicem tenemus quamvis indigni, potestatem dedit, ut quodcunque ligarent super terram, ligatum esset et in coelis; ita illis si emendare noluerint, coelum claudimus, et terram ad sepeliendum negamus, et demergantur in inferno inferiori, solvantque quod gesserunt sine fine. Amen. Si autem ad poenitentiam, et emendationem venerint, et secundum nomen culpae fructus dignos poenitentiae fecerint, omnia mala ista avertat Deus ab illis, et nos parati sumus ad recipiendum et orandum pro illis. Si autem ad emendationem noluerint venire, perpetuo anathemate feriantur: ita ecclesiam Dei non intrent, pacem cum Christianis non habeant, nec [Col. 1128B] ullam participationem faciant. Corpus et sanguinem Domini nec in die mortis percipiant; sed aeternae oblivioni traditi, tanquam pulvis ante faciem fiant venti, et cum diabolo et angelis eius perpetuis ignibus tradantur, et sicut lucerna ista extinguitur, sic et extinguantur animae eorum in fetore inferni. Amen.




[Col. 1127]
PROBATIONES PER AQUAM, IGNITOS VOMERES, ETC.



BENEDICTIO FERRI JUDICIALIS [(245) 3Kb] .
(Ex cod. Vindob. Theol. 149, olim Augiensi saec. IX.)
[Col. 1127B]

Benedic Domine per invocationem sanctissimi nominis tui ad manifestandum judicium tuum hoc genus [Col. 1127C] metalli, ut omni daemonum falsitate procul remota veritas veri judicii tui fidelibus tuis manifesta fiat. Per Dnm

[Col. 1128B] Benedictio Dei Patris et Filii et Spiritus sancti descendat super hoc ferrum ad discernendum judicium Dei. Amen.



BENEDICTIO IGNIS ET FERRI SIVE AQUAE [(246) 3Kb] .
(Ex cod. Th. Vind. 685 saec. X vel XI.)
[Col. 1128C]

Deus judex justus, fortis et patiens, qui auctor pacis es, et judicas aequitatem, respice ad deprecationem [Col. 1129A] nostram, et dirige judicium nostrum, quia justus es, et rectum judicium tuum, qui respicis terram et facis eam tremere, et qui per adventum Unigeniti tui Dni nri Jhu Xpi seu passionem mundum salvasti, genusque humanum redemisti, tu hanc aquam vel ferrum igni ferventem sanctifica, et sicuti tres pueros Sydrac, Misac et Abdenaga jussu regis Babiloniae civitatis missos in fornacem succensam illaesos salvasti, angelumque tuum mittens exinde eduxisti, et Susannam de falso testimonio eripuisti, ita clementissime dominator oramus, et petimus, ut quisquis innocens de hoc crimine praenominato in hanc aquam manum miserit, vel ferrum portaverit sanam et illesam eam educat, per te salvatorem et redemtorem tocius orbis. Qui venturus est jud.

[Col. 1129B] Alia. Omps sempiterne Ds, qui es servator occultorum cordium, te supplices exoramus, ut si homo hic culpabilis est de rebus praefatis, et diabolo ingruente cor ejus praesumserit in hanc aquam igne ferventem sive ferrum ignitum manum suam mittere, tua justissima veritas declaret, et in hujus opere tuam veritatem manifesta, ut per manifestam poenitentiam in corpore, anima ejus salvetur in extrema examinatione. Quod si per herbas aut per aliqua maleficia hoc peccatum tegere, caelareque voluerit, tuam sanctam dexteram evacuare dignetur per unigenitum Dnm nrm Jhm Xpm, qui venturus est judicare vivos et mort.



JUDICIUM AQUAE FRIGIDAE. [(247) 1Kb]
(Ex cod. theol. Vind. 511, saec. X vel XI.)

[Col. 1129C] Cum vis hominem in aquam mittere ad comprobationem, ista debes facere. Accipe illos homines quos in voluntate habes mittere in aquam [(248) 2Kb] , et duc eos in ecclesiam, et coram omnibus cantet presbyter missam. Cum autem ad communicationem venerint, antequam communicent, interroget eos sacerdos adjuratione [Col. 1130A] ista, dicens: Adjuro vos homines per Patrem, et Filium, et Spiritum sanctum, et per sanctam Trinitatem, et per invocationem unigeniti Filii, et per vestram christianitatem, quam suscepistis et per sanctum Evangelium, et per istas reliquias, quae in ista ecclesia sunt, ut non praesumatis ullo modo communicare, neque accedere ad altare, si hoc fecistis aut consentistis, aut scitis quis hoc fecerit. Si autem omnes tacuerint, et nullus hoc dixerit, accedat ad altare sacerdos et communicet illos, quos vult in aquam mittere. Cum autem communicant, dicat sacerdos per singulos: Corpus et sanguis Dni nri Ihu Xpi sit tibi hodie in comprobationem. Haec est celebracio missae ad judicium sive aquae sive ferri. Justus es Dne. Beati immac. Da qs omps sic nos tuam gratiam [Col. 1130B] promereri, ut nostros corrigamus excessus sic confitentibus relaxare delictum, ut coerceamus in suis pravitatibus obstinatos. Per. Expleta missa, faciat sacerdos aquam benedictam, et vadat ad locum ubi homines probantur. Et cum probati sunt de omnibus bibere de aqua benedicta: et cum dederit, dicat ad unumquemque eorum: Haec aqua fiat tibi hodie ad comprobationem. Postea vero convertat se sacerdos ad aquam, ubi illam mittit, et conjurat his verbis sequentibus imprimis dicendo: Deus in adjutorium meum intende. Ter. cum Gloria. Kyrie eleison. Xpe eleison. Ter et letaniam, et nominibus Sanctorum in eadem recitatis dicat hos versus. Pro hujus negotii qualitate te rogamus audi nos. V\. Ut justitiae non dominetur iniquitas, sed subdatur falsitas veritati. Te rogamus [Col. 1130C] audi nos. Ter. qua finita cantet presbyter Pater noster. Credo in Deum. Et dicat Dominus vobiscum. Adjuro te aqua in nomine Dei Patris omnipotentis, qui te in principio creavit, et te jussit ministrare humanis necessitatibus, qui etiam te jussit segregari ab aquis superioribus. Adjuro te etiam per [Col. 1131A] ineffabile nomen Dni nri Ihu Xpi Filii Dei omnipotentis, sub cujus pedibus mare, clementum aquarum calcabile se praebuit: qui etiam baptizari in elemento aquarum voluit, et per individuam Trinitatem, cujus voluntate aquarum elementum divisum est, et populus Israeliticus super illud siccis pedibus transivit. Ad cujus etiam invocationem Helias ferrum, quod de manubrio ceciderat, super aquam natare fecit, ut nullo modo suscipias hunc hominem, si in aliquo ex hoc est culpabilis, quod illi objicitur: scilicet, ut per opera aut per consensum, aut per scientiam, aut per ullum ingenium; sed fac eum natare super te, et nulla possit esse contra te aliqua facta causa, aut nulla praestigatio quod illud non possit manifestare. Adjurata autem per nomen Xpi [Col. 1131B] praecipimus tibi, ut per nomen ejus obedias, cui omnis creatura servit: quem Cherubim et Seraphim laudant dicentes Sanctus, Sanctus, Sanctus Dns exercituum, qui etiam regnat et dominatur per infinita saecula saeculorum. Amen.

Alia. Ds qui maxima quaeque sacramenta . . . . . . serviens ad diabolicas fraudes detegendas, et ad eorum figmenta, argumenta dissolvenda, atque ad multiformes eorum artes destruendas divinae gratiae sumat effectum. Discedant hinc omnes insidiae latentis inimici, quatenus veritas de his, quae a nobis divini sensus et alieni cordis ignaris requiruntur, tuo judicio expetita per invocationem sancti tui nominis patefacta clarescat. Et ne unde requirimus injuste innocens damnetur; neque nocens a te, qui [Col. 1131C] lux vera es, cuique non sunt obscurae tenebrae, et qui illuminas tenebras nostras, quaerentibus veritatem impune possit deludere te, quem occulta non transeunt, ostendente, et virtutem tuam, qui secretorum es cognitor declarante, fiat hinc nobis in te credentibus veri cognitio manifesta.

Alia. Omps Ds qui baptismum in aqua fieri jussisti, et hominibus remissionem peccatorum in eo concessisti, tu judex justus rectum judicium in ista aqua discerne, ita ut si culpabilis sit iste homo de praenominata causa, aqua quae in baptismo eum suscepit, nunc non recipiat. Si autem inculpabilis sit, nunc in se recipiat, nullumque maleficium tui examinis veritatem in isto judicio praevaleat immutare, sed contra cunctas demoniacas illusiones, [Col. 1131D] obstantibus sancti Joannis Baptistae meritis ad dignos fructus poenitentiae, qui culpabilis est, compellatur. Per.

Alia. Dne Ds omps, qui aquarum substantiam archanis tuis subter esse jussisti, nobisque Spiritu sancto cooperante per eam abolitionem omnium peccatorum remissionem dedisti, tu praesta per opera justitiae tuae ut haec aqua per virtutem sanctae Trinitatis, quamvis fluens, tamen sit sanctificata, et omnium fantasmatum adinventiones expellat, detque justis et innocentibus de praenominata causa, pro qua discutiendi sunt securitatem, reis quidem culparum [Col. 1132A] manifestatione, ut uterque in ea probatione qua inventus est, iste per probitatem justitiae, ille per correptionem obdurationis laudent nomen sanctum tuum in ea claritate qua permanes in saecula saeculorum. Amen.

Domine Deus omps, qui baptismum fieri jussisti in aqua, et per lavacrum regenerationis humano generi remissionem omnium peccatorum donare dignatus es, sanctifica qs hanc fluentem aquam, et justum in ea discerne judicium, qui solus es judex et fortis, ita, ut si innocens sit iste homo de praenominata causa, aqua, quae in baptismo eum suscepit, nunc in se recipiat, et mundus et innocens de imo profundo abstrahatur hujus aquae. Per.

Post conjurationem autem et benedictionem aquae [Col. 1132B] exuat illos vestimentis eorum, et faciat illos per singulos osculari evangelium et crucem Christi, et post haec de ipsa aqua benedicta aspergat super unumquemque conjuratus eum his verbis. Adjuro te N. per invocationem Dni nri Ihu Xpi et per judicium aquae frigidae, adjuro te per Patrem et Filium et Spiritum sanctum, et per Trinitatem inseparabilem et per Dnm nrm Ihm Xpm, et per omnes angelos, et archangelos, et per omnes sanctos Dei, et per diem tremendum judicii Dei et per XXIIII seniores, qui cottidie Deum laudant, et per quatuor evangelistas, et per XII apostolos, et per XII prophetas, per martyres, et confessores, atque virgines, et principatus et potestates, et per dominationes et virtutes, et per thronos, cherubim et seraphim, et per omnia secreta [Col. 1132C] coelestia te adjuro, et per tres pueros, qui cottidie Deum laudant Sidrac, Misac, et Abdenago et per CIX. IIII. millia, qui pro Christo passi sunt, et per sanctam Mariam matrem Dni nri Ihu Xpi, et per cunctum populum Dei, et per illud baptismum, quod sacerdos super te regeneravit, te adjuro, ut si tu de hoc furtu scis, aut vidisti, aut baiolasti, vel in domum tuam recepisti, aut consentiens aut consentaneus exinde fuisti. Aut si habes cor ingrassatum vel induratum, aut si culpabilis inde es, evanescat cor tuum, et non suscipiat te aqua, neque ullum maleficium contra hoc praevaleat. Hoc autem Dne Ihu Xpe fac ad laudem et gloriam per invocationem nominis tui, ut omnes agnoscant quia tu es Deus benedictus qui vivis et regnas per omnia.

[Col. 1132D] Post aquae benedictionem dicat hos versus. Exurgat Deus et dissipentur inimici ejus, et fugiant qui oderunt eum a facie ejus. Sicut deficit fumus, deficiant. Sicut fluit cera a facie ignis, sic pereant a facie Dei. Ter cum Gloria. Tunc [(249) 1Kb] statim projiciet eos in aquam. Haec omnia debent jejuni facere; neque illi antea comedunt, qui ipsos mittunt in equam.

Inquisitus aliquis de furtu, vel luxuria, adulterio, vel qualicunque re alia, et nolens confiteri magistro seniori vel aliis, ista erit ratio. Pergens sacerdos ad ecclesiam induat se vestimentis sacris, excepta casula, ferens in leva sanctum evangelium cum chrismario, [Col. 1133A] et patrociniis Sanctorum, calicemque, crimine implicito, in atrio ecclesiae, dicat astanti plebi in ostio ecclesiae: Videte fratres christianae religionis officium. Ecce lex in qua spes et remissio peccatorum hic chrismatis unctio; hic corporis et sanguinis Domini consecratio. Videte ne tantae beatitudinis haereditate, et consortio privemini, implicantes nos sceleri alieno, quia scriptum est: non solum qui faciunt, sed etiam qui consentiunt facientibus, digni sunt morte.



ORDO PROBANDI PER AQUAM, IGNITOS VOMERES, PANEM ET CASEUM, etc., [(250) 1Kb] .
(Ex Cod. Rhenaugiensi saec. XI aut XII.)

. . . peccata vestra. Quod si vos non dimiseritis, nec Pater vester qui in coelis est dimittet vobis peccata [Col. 1133B] vestra . . . Offert. De Profundis clamavi ad te Dne.


Secreta.

Ab omni reatu nos, Domine, sancta quae tractamus absolvant et eadem nos muniant a totius pravitatis et diabolicae illusionis incursu. Per.

Com. Amen dico vobis, quidquid.

Ad Complendum. Conspirantes contra tuae plenitudinis firmamentum dextrae tuae virtute prosterne, ut justitiae non dominetur iniquitas, sed subdatur falsitas veritati.

Alia. Ostende nobis Domine misericordiam tuam ad examinandum rectum judicium, ut per adventum Spiritus sancti omnis falsitas diabolicae artis procul remota existat. Per.

Conjuratio. Adjuro vos homines per Patrem, et Filium, [Col. 1133C] et Spiritum sanctum, et per sanctam Trinitatem, et per invocationem unigeniti Filii, et per vestram (tuam) Christianitatem, quam accepistis et per sanctum Evangelium, et per istas reliquias quae in ista ecclesia sunt, ut non praesumatis (mas) ullo modo communicare neque accedere ad altare, si vos (tu) hoc fecistis (ti), aut consensistis (ti), aut scitis (scisti) quis hoc fecerit. Hic incipiunt VII psalmi penitentie. Et sequens Letania.

    Kyrieleyson. Xpel.
    Christe audi nos.
    Salvator mundi. adjuva nos.
    Sca. Maria. or.
    [Col. 1133D] S. Michael. or.
    S. Gabriel. or.
    S. Raphahel. or.
    Omnes sci angeli et archangeli. orate pro.
    S. Joannes. or.
    S. Petre. or.
    S. Paule. or.
    S. Andrea. or.
    [Col. 1133C] S. Jacobe. or.
    S. Philippe. or.
    S. Bartholomee. or.
    S. Matthee. or.
    S. Thoma or.
    [Col. 1133D] S. Thathee. or.
    S. Simon. or.
    S. Mathia. or.
    S. Barnaba. or.
    S. Marce. or.
    S. Luca. or.
    Omnes sci Apli. or.
    S. Stephane. or.
    S. Laurenti. or.
    [Col. 1134A] S. Clete. or.
    S. Clemens. or.
    S. Sixte. or.
    S. Corneli. or.
    S. Cypriane. or.
    S. Alexander. or.
    S. Felix. or.
    S. Agappite. or.
    S. Caliste. or.
    S. Marcelle. or.
    Omnes sci martyres, orate pro nobis.
    . . . . . . . .
    . . . . . . . .
    . . . . . . . .
    [Col. 1134B] S. Ambrosi. or.
    S. Severine. or.
    S. Augustine. or.
    S. Jeromine. or.
    S. Servaci. or.
    S. Silvester. or.
    [Col. 1134A] S. Damase. or.
    S. Leo. or.
    S. Eusebi. or.
    S. Gregori. or.
    Omnes sci Confessores orate pro nobis.
    S. Felicitas. or.
    S. Perpetua. or.
    S. Petronella. or.
    S. Agnes. or.
    S. Agatha. or.
    S. Cecilia. or.
    S. Juliana. or.
    S. Lucia. or.
    S. Tecla. or.
    [Col. 1134B] S. Affra. or.
    S. Columba. or.
    S. Anastasia. or.
    S. Susanna. or.
    S. Eugenia. or.
    S. Eufemia. or.
    Omnes scae Virgines et Viduae. orate pro nobis.
    Omnes sci infantes et innocentes. or.
    Omnes sci poenitentes. orate pro.
    Omnes sci monachi et heremite. or.
    Omnes sci orate pro nobis.
    Propitius esto. parce nobis Dne.
    Propitius esto. libera nos Dne.
    Ab omni malo libera nos D.
    A morbo malo libera nos D.
    [Col. 1134C] A periculo mortis. libera nos D.
    Ab omni iniquitate. libera nos D.
    Per crucem et passionem tuam. I.
    Peccatores. te rogamus audi.
    Ut pacem nobis dones. te.
    Ut sanitatem nobis dones. te.
    Ut remissionem peccatorum nobis dones. te rog
    Ut aeris temperiem bonam nobis dones. te.
    Ut fruges terrae nobis dones, te.
    Ut domnum apostolicum in sancta religione conservare digneris, te rog.
    Ut regem nostrum et exercitum Christianorum perpetua prosperitate conserves.
    Ut eis vitam, sanitatem atque victoriam donare [Col. 1134D] digneris. Te rogam.
    Pro hujus negotii qualitate. Te rog. audi.
    Ut justicie non dominetur iniquitas, sed subdatur falsitas veritati. Te rog.
    Ut justum judicium discernere digneris. Te rog.
    Fili Dei, te rogamus audi.
    Agnus Dei qui tollis peccata mundi. miserere nobis.
    Agnus Dei qui tollis peccata mundi parce.
    Christe audi nos.


[Col. 1135A] Kyrieleyson. Christe el. Kyriel. Pater noster. Justus es Dne, et rectum judicium tuum. Ostende nobis Dne misericordiam tuam. Et salutare tuum da nobis. Fiat misericordia tua Dne super nos. Quemadmodum. Converte nos Deus. Et averte iram tuam a nobis. Miserere nostri Dne. Miserere nostri. Non nobis Dne non nobis. Sed nomini tuo da gloriam. Dne exaudi orationem meam. Ps. Deus misereatur nostri. Dne Deus virtutum converte. Et ostend. Dnus vobiscum. Et cum spiritu tuo.



BENEDICTIO FERRI JUDICIALIS OR.

Benedic Dne per potentiae tuae virtutem hoc genus metalli, ut in eo propter nomen sanctum tuum omni demonum falsitate procul remota omnique fascinatione et fallacia infidelium sublata, verissimi judicii [Col. 1135B] tui fidelibus tuis veritas patefiat, quatenus laudabile et gloriosum nomen tuum in sancta Ecclesia tua semper glorificetur. Per.


Oratio ante judicium facienda.

Deus plasmator hominum et totius bonitatis auctor, respice super nos famulos tuos ad te toto corde clamantes, et praesta propitius per interventum unigeniti Filii tui Domini nostri Jesu Christi, ut in hoc examinationis judicio non praevaleant aliqua falsitatis jacula inimici, sed manifestetur per te veritatis et declaretur rectitudo justicie. Per eundem.



BENEDICTIO FERRI FERVENTIS AD JUDICIUM DEI.

Deus omnipotens, Deus Abraham, Deus Isaac, Deus Jacob, Deus omnium bene viventium, Deus origo et manifestatio omnis justitiae, qui solus est [Col. 1135C] (es) justus judex, fortis et patiens; dignare nos exaudire famulos tuos orantes ad te pro benedictione hujus ferri. Unde rogamus te Domine judicem universorum, ut mittere digneris sanctam et veram benedictionem tuam super hoc ferrum, ut sit refrigerium illud portantibus et habentibus justitiam, et credentibus in tuam justitiam et fortitudinem; et sit ignis ardens iniqui, et facientibus iniqua, et credentibus in injustitiam suam, et injustam pompam diabolicam. Converte Domine incredulitatem injustorum per virtutem et per benedictionem tuam, et per invocationem sanctae Trinitatis, Patris, et Filii, et Spiritus sancti; et mitte in hoc ferrum vim virtutis tuae ac veritatis, ut in eo semper per misericordiam et veritatem tuam verissima justitia, quae [Col. 1135D] tibi soli cognita est, fidelibus tuis ad emendationem iniquorum manifestissime declaretur, de quacumque quaestione ratio fuerit agitata, et nullam potestatem habeat diabolica virtus veritatem tuam aut occultare aut depravare; sed sit servis tuis in munimentum fidei ad credulitatem divinae majestatis tuae, et ad certificationem manifestissimae misericordiae ac verissimae tuae veritatis. Per.

Alia. Deus judex justus, qui auctor pacis es, et judicas aequitatem, te suppliciter rogamus, ut hoc ferrum ordinatum ad justam examinationem cujuslibet dubietatis faciendam benedicere et sanctificare [Col. 1136A] digneris, ita ut si innocens de praenominata causa, unde purgatio querenda est, hoc ferrum ignitum in manus acceperit (int), vel pedes immiserit (int), illaesus (i. e) appareat (ant) et si culpabilis (es) sit (sint) aut reus (i. e) justissima sit ad hoc virtus tua, in eo cum veritate declarandum, quatinus justicie non dominetur iniquitas, sed subdatur falsitas veritati. Per [(251) 1Kb] . Benedictio Dei Patris et F. et Sp. sci descendat super hoc ferrum, ad discernendum verum Dei judicium.

Oratio aquae igne ferventis ad Dei judicium faciendum. Deus judex justus, fortis et patiens, qui auctor es pacis et judicas aequitatem, tu judica quod justum est Dne, et rectum judicium tuum, qui respicis super terram, et facis eam tremere. Tu Deus omnipotens, [Col. 1136B] qui per adventum Filii tui Domini nostri Jesu Christi mundum salvasti, et per sanctissimam passionem genus humanum redemisti, tu sanctifica hanc aquam igne ferventem, qui tres pueros Sydrac, Mysac et Abdenago jubente rege Nabuchodonosor in camino ignis accensa fornace salvasti illaesos, et per angelum tuum eduxisti. Tu clementissime dominator praesta, ut si innocens (tes) de hoc furto vel de hoc stupro hanc aquam igne ferventem manum (manus) suam (as) miserit (int), sicut tres pueros supra dictos in camino ignis solvisti, et Susannam de falso crimine liberasti, ita de hac aqua igne fervente salvum et inlaesum educas. Si vero culpabilis ingravante diabolo cor induratum praesumpserit, in hanc aquam igne ferventem manum suam mittere, tua justissima veritas [Col. 1136C] hoc declaret, et in hujus corpore tuam veritatem manifesta, ut anima per penitentiam salvetur, et si culpabilis per aliqua maleficia aut per herbas peccata sua contueri voluerit, tua dextera hoc evacuare dignetur. Per unicum Dominum nostrum Jesum Xpm Filium tuum. Qui tecum.

Alia. Benedico te creatura aquae per ignem ferventis in nomine Patris et Filii et Spiritus sancti, ex quo cuncta procedunt; adjuro te per eum, qui te ex fluminibus quatuor totam terram rigare praecepit, et de petra produxit, et te in vinum convertit, ut nullae insidiae diaboli neque malitia hominis te a veritate judicii separare possint, sed punias noxium (os am as), et illesum purifices, et innocentem. Per eum quem nulla latent occulta, et qui misit te per [Col. 1136D] diluvium super universum orbem, ut peccatores deleres, et adhuc venturus es (est) judicare vivos ac mortuos, et seculum per ignem.

Alia. Omnipotens Deus, te suppliciter deprecamur pro hujus negotii examinatione, quam modo hic inter nos ventilamus, ut justitiae non dominetur iniquitas, sed subdatur falsitas veritati, et si aliquis hanc praesentem examinationem per aliquod maleficium aut per herbas terrae tegere vel impedire voluerit, tua sancta dextera justissime judex evacuare digneris.

Alia. Oremus. Omnipotens sempiterne Deus, qui [Col. 1137A] tua judicia incommutabili dispositione justus ubique judex discernis, tu clemens in hoc judicio ad invocationem sancti tui nominis, quod a te intentio fidelium implorat, tua justissima examinatione declara. Per. Postea vero fumo myrrae odoretur et sumetur caldariata, subtus quam et in circuitu, et sic omne furtum probabitur.



BENEDICTIO AQUAE FRIGIDAE AD JUDICIUM DEI.

Omnipotens sempiterne Deus, adesto invocationibus nostris, et hanc aquam ad hunc (hos has) hominem (es) purificandum praeparatam virtute tuae benedictionis infunde, et salubritas per tui nominis invocationem expetita sit ab omni inpugnatione antiqui hostis defensa. Per.


Adjuratio.

[Col. 1137B] Adjuro te (vos) homo (mines) per Patrem et Filium et Spiritum sanctum, per diem tremendi judicii, et per quatuor evangelistas, et per XXIIII seniores, qui indefessa voce Dnum laudant, et numquam concessant. Adjuro te per XII Aplos et per C quadraginta IIII millia innocentium, qui pro Christo passi sunt, per victoriam martyrum, et per invocationem sacri baptismatis tui, ut si tu de hac re culpabilis sis sive in facto aut aliquo modo indurato corde a diaboli suggestione ad hoc judicium non praesumptuosus accedas, et aqua te non suscipiat, et hoc signo crucis Christi tuae malitiae appareat, et virtus omnipotentis Dei manifestetur. Per eundem.



BENEDICTIO EJUSDEM AQUAE.

Dne Deus omnipotens, qui baptismum in aqua [Col. 1137C] fieri jussisti, et per lavacrum regenerationis humano generi remissionem peccatorum donare dignatus es, sanctifica quaesumus hanc aquam, et justum in ea discernendum judicium, qui solus es justus judex et fortis, ut si reus sit homo iste de praenominata re, aqua quae eum in baptismo suscepit, nunc non recipiet: si autem inculpabilis et innocens sit inde, aqua quae eum in baptismo suscepit, nunc in se recipiat, et si mundus et innocens sit inde, sanus de profundo hujus aquae abstrahatur. Per.

Adjuratio. Adjuro te aqua in nomine Patris omnipotentis, qui te in principio creavit, et te jussit ministrare humanis necessitatibus, qui te jussit segregari ab aquis superioribus. Adjuro te etiam per ineffabile nomen Jesu Christi Filii Dei omnipotentis, [Col. 1137D] sub cujus pedibus ambulanti in mari te calcabilem praebuisti, qui in te etiam baptizari voluit. Adjuro te etiam per Spiritum sanctum, qui super Dnum baptizatum ascendit. Adjuro te per nomen sanctae et individuae Trinitatis, cujus voluntate aquarum elementum divisum est, et populus Israel per illud, siccis pedibus transiit, ad cujus invocationem Helias ferrum, quod de manubrio exierat, super aquam natare fecit, ut nullo modo suscipias hominem hunc N. ut si in aliquo est culpabilis, quod eis objicitur. Per.


Tertia Adjuratio.

Si in aliquo est culpabilis ille, pro quo iste ad probationem mittendus est, scilicet aut per opera, [Col. 1138A] aut per consensum, aut per scientiam, aut per ullum ingenium, fac eum super te natare, et nulla possit a te causa esse aliquo modo facta, aut per ullum praestigium, quo illud non possit manifestari. Adjuro autem te per nomen Christi, et praecipio tibi, ut nobis obedias per nomen ejus, cui omnis creatura servit, quem Cherubim et Seraphim collaudant dicentes Sanctus sanctus sanctus Dnus Deus exercituum, qui etiam regnat et dominatur per infinita secula seculorum. Amen.


Quarta Adjuratio.

Deus qui maxima quaeque Sacramenta in aquarum substantia condidisti: adesto propitius invocationibus nostris, et elemento huic multimodis purificationibus praeparato virtutem tuae benedictionis infunde, [Col. 1138B] ut creatura mysteriis tuis serviens ad diabolicas et humanas fallacias detegendas, ad eorum argumenta et figmenta dissolvenda, atque multivomes (lege multiformes) eorum artes destruendas divinae gratiae sumat effectum. Discedant hinc omnes insidiae latentis inimici, quatinus veritas de his, quae a nobis divini sensus et alieni cordis ignaris requiruntur, tuo judicio expetita, per invocationem tui sancti nominis patefacta clarescat: et ne unde requirimus, innocens injuste damnetur, neque nocens a te, qui lux vera es, cuique non sunt obscurae tenebrae, et qui illuminas tenebras nostras, quaerentibus veritatem impune possit deludere. Te, quem occulta non transeunt ostendente, et virtute tua, qui occultorum es cognitor, declarante fiant (lege fiat) hinc nobis in [Col. 1138C] te credentibus veri cognitio manifesta. Per.


Quinta Adjuratio.

Adjuro te homo N. per invocationem Dni nostri Jesu Christi ad judicium aquae frigidae. Adjuro te per Patrem et Filium et Spiritum sanctum, et per Trinitatem inseparabilem, et per omnes. Desunt hic duo folia in Ms.

Verbum caro factum est et habitavit in nobis, et vidimus gloriam ejus, gloriam quasi Unigeniti a Patre, plenum gratia et veritate.



JUDICIUM AD VOMERES.

Dne Deus omnipotens, qui creasti coelum et terram, mare et omnia quae in eis sunt, qui hominem ad imaginem tuam formasti, qui Filium tuum unigenitum Dnum nrm Jesum Christum cooperante Spiritu sancto [Col. 1138D] in uterum intemeratae Virginis misisti, qui ex illa eum carnem humanam sumere voluisti, per illius dilectissimi Filii tui Dni nri Jesu Christi nomen atque per merita sanctae Dei genitricis Mariae te invocamus, tuamque majestatem supplices exoramus, ut in hoc examinationis judicio evanescere jubeas omnes versutias diabolicae fraudis calliditatisque, sive incantationes hominum sive mulierum, nec non et valitudines herbarum, ut omnibus circumstantibus appareat quia tu es justus et justitiam diligis, et non est qui resistat majestati tuae. Ideoque dominator Dne coelorum et terrae, creator aquarum, rex universae creaturae tuae, in tuo sancto nomine atque virtute benedicimus hos vomeres ad discernendum [Col. 1139A] judicium verum, ut ita, si iste homo innocens sit de hujus rei inquestione, quam inter nos ventilamus et tractamus, qui nudis pedibus super eos ambulaverit, tu Deus omnipotens sicut liberasti tres pueros de camino ignis ardentis, et Susannam de falso crimine, et Danielem de lacu leonum, sic innocentes pedes tua potenti virtute falsos (salvos) et illesos conservare digneris. Si autem iste homo culpabilis sit de praenominata re, et suadente diabolo tuam potentiam ausus tentare fuerit, et super eos ambulaverit, tu qui justus es et judex, fac manifestam in ejus pedibus apparere ustionem tibi ad honorem et laudem (et) gloriam, nobis autem servis tuis ad constantiam et confidentiam nominis tui, perfidis autem et obcaecatis ad confusionem et penitentiam [Col. 1139B] peccatorum suorum, ut inviti cognoscant, quod sponte noluerunt, te esse judicem vivorum atque mortuorum viventem atque regnantem in secula seculorum. Amen.

Relicto duarum linearum spatio, quarum litterae studio videntur erasae, pergit.

Adesto Dne supplicationibus nostris, ut quod nostrae humilitatis gerendum est ministerio, intercedentibus omnibus sanctis tuis tuae virtutis impleatur effectu. Per.

Perveniat (l. praeveniat) nos quaesumus Dne misericordia tua, et voces nostras clementia tuae propitiationis anticipet. Per.

[Col. 1140A] Exorcizo te creatura salis per Deum vivum, per Deum verum, per Deum sanctum, qui te per Heliseum prophetam in aquam mitti jussit, ut sanaretur sterilitas aquae; ut efficiaris sal exorcizatum ad salutem credentium, et sis omnibus te sumentibus sanitas animae et corporis: effugiat, atque discedat ab eo loco quo aspersus fueris, omnis fantasia et nequitia vel versutia diabolicae fraudis, omnisque spiritus immundus adjuratus, per eum, qui venturus est judicare vivos.

Exorcizo te creatura salis in nomine Dei Patris omnipotentis, et in caritate Dni nostri Jesu Christi, et in virtute Spiritus sancti: exorcizo te per Deum vivum, per Deum verum, per Deum sanctum, qui te ad tutelam humani generis procreavit, et populo venienti [Col. 1140B] ad credulitatem per servos suos consecrari praecepit, ut in nomine sanctae Trinitatis efficiaris salutare sacramentum ad effugandum inimicum.

Proinde rogamus te Domine Deus noster, ut hanc creaturam salis sanctificando sanctifices, et benedicendo benedicas, ut fiat omnibus accipientibus perfecta medicina, permanens in visceribus eorum in nomine Dni nostri Jesu Christi, qui.

Exorcizo te creatura salis per nomen Dni nri Jesu Christi, per gloriam et regnum ejus, per omnipotentiam et virtutem ejus, per illum redemptorem et salvatorem mundi te exorcizo, qui.




[Col. 1139]
BENEDICTIONES VARIAE.



ANNUALIS BENEDICTIO PUTEI.
[Col. 1139C]

Deprecamur Dne clementiam pietatis tuae, ut aquam putei hujus coelesti benedictione sanctifices, et ad communem vitam concedas salubrem, et ita ex eo fugare digneris omnem diabolicae tentationis incursum, ut quicumque ex eo hauserit biberitve, vel in quibuslibet necessariis usibus hausta aqua usus fuerit, totius sanitatis ac virtutis dulcedine perfruatur, ut tibi semper sanctificatori et salvatori omnium Dno gratias agere mereatur. Per.



SUPER VASA IN ANTIQUIS LOCIS REPERTA.

Omnipotens sempiterne Deus, insere te officiis nostris, et haec vascula arte fabricata gentilium sublimitatis tuae potentia ita mundare digneris, ut, omni immunditia depulsa, sint tuis fidelibus tempore pacis [Col. 1139D] ad (ac) tranquilitatis utenda. Per.

Alia. Deus qui in adventu Filii tui Dni nostri omni tuis mandasti fidelibus, adesto propitius invocationibus nostris, et haec vascula, quae tuae indulgentia pietatis post (p') spatia temporum a voragine terrae abstracta humanis usibus reddidisti, gratiae tuae largitate emunda. Per.



BENEDICTIO AD FRUGES NOVAS.

Oremus pietatem tuam omnipotens Deus, ut has [Col. 1140C] primitias creaturae tuae (quas) aeris et pluviae temperamento nutrire dignatus es, benedictionis tuae imbre perfundas, et fructus terrae tuae ad matu . . . Desinit pagina, et sequuntur alia, sed coaeva, manu scripta: salutare generi humano, et per invocationem. . . ut quicumque ex . . . sumpserint, corporis sanitatem et animae tutelam percipiant.



BENEDICTIO AD OMNIA QUAE VOLUERIS.

Benedic Dne hanc creaturam arborum, quam tua nobis largitas (te) ad perfruendum dare dignatus es, et praesta clementissime Pater, ut dum harum arborum fructu in nomine sanctae Trinitatis vescimur, sempiternae tuae benedictione (is) participemus. Per.

[Col. 1140D] Alia. Creator et conservator humani generis, dator gratiae spiritalis, largitor aeternae salutis, tu Dne emitte Spiritum tuum sanctum super hanc creaturam tuam H. ut armata virtute coelestis defensionis, qui ex ea gustaverint, proficiat illis ad aeternam salutem. Per. In unitate ejusdem Spiritus sancti.



BENEDICTIO VEXILLI BELLICI.

Omnipotens sempiterne Deus, qui es cunctorum [Col. 1141A] benedictio, et triumphantium fortitudo [(252) 1Kb] et coelestis praesidii sperantibus in te praestas auxilium. Per.



BENEDICTIO ENSIS NOVI.

Exaudi quaesumus Dne preces nostras, et hunc ensem etc.

Alia. Famulum tuum etc.

Alia. Benedic Dne sancte Pater omnipotens etc. Tunc cantantur istae antiphonae: Speciosus forma etc.


Item Oratio:

Omnipotens sempiterne Deus, qui famulum tuum N. etc.



BENEDICTIO NOVI PUTEI.

Dne Deus omnipotens, qui in hujus putei altitudine [Col. 1141B] per crepidinem fistularum aquarum copiam emanare jussisti, praesta, ut te jubente atque benedicente per nostrae officium functionis repulsis hinc fantasmaticis calliditatibus atque insidiis diabolicis purificatus atque mundatus hic puteus semper perseveret. Per.


Oratio ubi negligentia contigit.

Dne sancte Pater omnipotens aeterne Deus, qui per invisibilitatis potentiam has aquas visibiles praebuisti, te tui famuli supplices exoramus, ut aquas has, quas negligentia polluit, sancti Spiritus gratia ad munditiam revocet atque purificet, ut spiritus callidi hostis abscedat, ac deinceps sanctificatas familiae tuae potabiles tribuas, ut et potentium mundet (nt) corpora cordaque sanctificent. Per.



ORATIO AD JUDICIUM PANIS ET CASEI.
[Col. 1141C]

Ayos ayos ayos (agios) sancte Pater, qui es invisibilis aeterne Deus omnium rerum creator, qui arcana q' prospicis, et cuncta cognoscis, qui scrutaris corda renesque Deus. Deus qui liberasti Moysen et Aaron de terra Aegypti, David Saul regis, Jonam de ventre ceti, Petrum de fluctibus, Paulum de vinculis, Theclam de bestiis, Susannam de falso crimine, tres pueros de camino ignis ardentis, Danielem de lacu leonum, paralyticum de grabbato, Lazarum de monumento; ostende nunc nobis misericordiam tuam, ut qui haec furta, quae hic subnotantur, admiserint, panis vel caseus iste fauces nec guttura eorum transire possint. Per.


Exorcismus ejusdem.

[Col. 1141D] Exorcizo te maledicte et immundissime draco et serpens noxius, per verbum veritatis, per Dnm omnipotentem et Jesum Christum Nazarenum agnum immaculatum de altissimis missum, de Spiritu sancto conceptum, ex Maria virgine natum, quem Gabriel angelus annuntiavit venturum, quem cum vidisset Johannes clamavit voce magna dicens: hic est Filius Dei vivi: et (l. ut) nullo modo dimittas communicare pane vel caseo isto eos, qui haec furtu, quae litteris annotavimus, admiserint, et (qui) de hoc crimine nescii sunt manducent, et qui conscii esse videntur, statim tremebundi evoment. Per.

[Col. 1142A] Alia. Suggero tibi Pater omnipotens aeterne Deus, qui coelum terramque fundasti, mare limitibus formasti, et ipsum coelum fabricasti, et magna luminaria videlicet solem et lunam super justos et injustos fulgere jussisti: fac Dne signum tale, ut omnis mundus omnisque terra intelligat, quia tu es Deus, qui facis mirabilia magna solus, Dne Jesu Christe Fili Dei vivi: ut qui res jam dictas, quae continentur subscriptae, et qui ex his conscii et conscientes esse videntur, ut gulae et linguae vel fauces eorum ita fiant constrictae et obligatae, ut caseum istum non possint manducare. Per.



ADJURATIO VIRORUM.

Hic dividatur panis et caseus unicuique summentium uncia dimidia.

[Col. 1142B] Admoneo vos fratres in nomine Domini Jesu Christi Nazareni, ut si quis istos ex vobis res furatus est, aut aliquo modo pollutus est, procedat in medium, et profiteatur coram sancto altari, et satisfaciat. Sin autem noluerit, sed arrogantia timidus (l. tumidus) introierit judicium, sentiat magnum judicem esse Jesum (sc. Josue) super se, qui quondam cupidum de spoliis victum interemit, stringat et fauces ejus Heliseus propheta qui mi (f. ministri) furtum deprehendit, gladius Petri apli astet animam Ananiae ac Saphirae verberans. Ideo ammoneo, ut detis gloriam Deo, et confiteamini illi ne introeatis in tentationem.

Adjuratio. Adjuro te immanissime draco, serpens antique, per verbum veritatis et signum claritatis [Col. 1142C] Dni nri Jesu Christi agni immaculati de altissimis procreati, ut nulla tua arte impediatur, sed judicium rectum Dei existat. Et qui de hoc furto consentiens fuerit, judicium Dei spumato ore et strangulato gutture patefaciat qui aequitatem (diligit omiss.) in omni tempore, qui benedictus in secula seculorum. Amen.

Quando in os sumentis mittitur, dicatur haec. Conjuro te o homo per Patrem et Filium et Spiritum sanctum, per tremendum judicii diem, per quatuor Evangelistas, per duodecim Aplos, sedecim prophetas, per viginti quatuor seniores qui quotidie cum laudibus Deum adorant; per illum redemptorem, qui pro nostris peccatis (mori omiss.) in sancta cruce dignatus est, si de hoc furto, inde (l. unde) moderatio [Col. 1142D] (f. modo ratio) agitur, culpabilis es vel mixtus, aut fecisti, aut scisti, aut baiolasti, aut consensisti, hoc tibi ordinatum sit de manu Dei, ut panem vel caseum istum non possis manducare nisi cum flato ore cum spuma et gemitu et dolore et lacrimis, et faucibus tuis constrictis et obligatis. Per eundem.


Primo . . . ista conjuratio.

Deus angelorum et archangelorum, Deus prophetarum et patriarcharum, Deus apostolorum et martyrum, Deus confessorum et virginum, Deus pater Dni nri Jesu Christi, qui in mundi exordio hominem ad similitudinem tuam propria voluntate formasti, praeceptumque ei dedisti, ut vetitum non tangeret [Col. 1143A] pomum qw (. . .) transgressione multos luit annos quamque immensa propitiaque tua divinitas in homine assumto tulit e vinculo servum restituitque genus humanum perpetua clementia regno, inclina ad precem humilitatis nostrae et ostende in nobis misericordiam tuam, ut qui contra praeceptum tuum et adversus instituta legalia et evangelica et per apostolica furtum perpetrare non metuunt, virtutem tuam + per hanc creaturam panis et casei sentiant advenisse, ut si quis de his, quorum nomina hic tenent coinserta, sive de his rebus, quae in breviculo tenentur, aliquid furatus est, aut consentiens fuit, aut quolibet modo commixtu, aut si reddere in praesenti vel confiteri noluerit coram omnibus, panis vel casei istius partem datam transglutire non [Col. 1143B] possit, sed spumato ore ac sputo sanguine mixto, faucibusque constrictis convinctus appareat: et qui innocens et illaesus est, cum gratiarum actione sumat [Col. 1144A] et laetus abscedat: quia tu Dne judex es justus et verus, scrutans renes et corda, et tu solus sciens cogitationes hominum. Ne perdas justum cum impio, sed aequitatem misericordiae tuae in illis ostende, ut quomodo in aqua benedictionis et maledictionis pudicitiam et typum decrevisti veteri quondam in lege, ita quoque nostris temporibus in hac nunc tua creatura operare miracula, ut omnes fines terrae timerent judicia tua, quia tu es Deus benedictus in secula seculorum. Amen.


Item exorcismus.

Exorcizo te creatura panis et casei, per Deum omnipotentem, et Jesum Christum Filium ejus Dnum nrum et Spiritum sanctum procedentem a Patre et Filio unum Deum in Trinitate, judicem vivorum ac [Col. 1144B] mortuorum. Adjuro te per sanctos angelos ejus atque per omnem militiam coeli, ut si qui ex his sumere voluerit, te, qui de his quae in hoc brevi [(253) 4Kb] .




[Col. 1143]
ORATIONES CONTRA DAEMONIACUM.



IMPOSITIO MANUUM ENERGUMEN. CATICUMINUM.
(Ex Sacramentario Rhenaug. antiquissimo.)
[Col. 1143B]

Omnipotens aeterne Deus, cujus facie coeli distillant, montes sicut cera liquescunt, terra tremuit, cui patent abyssi, quem infernus pavescit, quem [Col. 1143C] omnes irarum motus aspiciens humiliatur, Te supplex deprecor Dominator Dne, ut invocatione nominis tui ab hujus famuli tui il. vexatione inimicus confusus abscedat, et ab hujus possessione anima liberata ad auctorem suae salutis recurrat, liberatoremque suum diabolico foetore depulso, et odore suavissimo [Col. 1144B] Spiritus sancti percepto sequamur. Per. g. gg.



ITEM ALIA PRO ENERGUMENO.

Domine sancte Pater omnipotens sempiterne Deus, virtutem tuam totis exoro gemitibus pro hujus a diabolo oppressa infantia, qui etiam indignis inter pressuras donasti praesidium, exsurge pro infancia [Col. 1144C] debellata, et noli diu retinere vindictam, nec ante conspectum tuum veniant parentum delicta, qui nec pro filio patrem nec patri promisisti filium judicare, auxiliare quaesumus, inimici furtive [(254) 1Kb] vexatum, ne sine baptismate facias ejus animum a diabolo possidere, sed potius tenera aetas maligni oppressionibus [Col. 1145A] libera tibi referat gratias sempiternas. Per Dnm nostrum Jhesum Christum Filium tuum, qui venturus est judicare. . . g. gg.



ITEM ALIA ENERGUMEN. BAPTIZATUM SUPER HOMINEM QUI A DEMONIO VEXATUR.

Deus angelorum, Deus archangelorum, Deus prophetarum, Deus apostolorum, Deus martyrum, Deus virginum, Deus Pater Dni nostri Jhesu Christi, invoco sanctum nomen tuum praeclare Majestatis tuae (suppl. clementiam supplex exposco) ut mihi auxilium praestare digneris adversus hunc nequissimum spiritum, ut, ubicumque latet, audito nomine tuo velociter exeat, et recedat. Ipse tibi imperat, qui te retrorsum redire precepit, audi ergo et Satanas victus et prostratus abscede. In nomine Domini nostri [Col. 1145B] Jhesu Christi tu ergo nequissime Satanas, inimicus fidei generis humani, mortis raptor [(255) 1Kb] , justiciae declinator, malorum radix, fomes vitiorum, seductor hominum, perditor gentium, incitator invidiae, origo avariciae, causa discordiae, excitator dolorum, demonum magister, quid stas et resistis, cum scis eum tuas perdere vires? Illum metue, qui in Isaac immolatus est, in Joseph venumdatus, in agno occisus, in homine crucifixus, deinde triumphator, recede in nomine Patris et Filii et Spiritus sancti, qui cum Patre et Spiritu sancto vivit et regnat per omnia secula seculorum, Amen.

Deus conditor et defensor generis humani, qui hominem ad imaginem et similitudinem tuam manibus tuis, et proprio tuae divinitatis ore formasti, [Col. 1145C] respice super famulum tuum hunc, qui dolo serpentis adpetitur, quem vetus adversarius et hostia [(256) 1Kb] reformidinis horrore circumvolat, et sensum mentis humanae stupore defugit [(257) 1Kb] , terrore conturbat, et metum trepidi timoris exagitat, repelle Dne, virtutem diaboli, fallaces insidias, procul impius temptator auffugiat, sit nominis tui signo famulus tuus et animo totus et corpore, tu pectoris hujus interna custodias, tu viscera regas, tu corda conformes, in anima adversariae potestatis temptamenta vanescant. Da ad hanc invocationem nominis tui gratiam, et qui hunc usque terrebat, territus habeat (l. abeat) et victus abscedat, tibique possit hic servulus tuus corde confirmato et mente sincera debitum prebere famulatum. Per.

[Col. 1145D] Domine sancte Pater omnipotens aeterne Deus [Col. 1146A] Osanna in excelsis. Pater Domini nostri Jhesu Christi, qui illum refugam tyrannum gehennae deputasti, qui Unigenitum tuum in hunc mundum misisti, ut illum rugientem leonem conteret [(258) 1Kb] , velociter adtende, adcelera ut eripias hominem tuis formatum manibus, a ruina et demonio meridiano. Da Domine terrorem tuum super bestiam, quae exterminavit vineam tuam, da fiduciam servis tuis contra nequissimum draconem fortiter stare, nec contempnat sperantes in te, et dicat, sicut in Faraonem jam dixit, Deum non novi, nec Israel dimitto, urgeat illum Domine dextera tua potens discedere a famulis tuis, ne diutius presumat captivum tenere hominem, quem ad imaginem tuam facere dignatus es. Adjuro te ergo serpens antique per judicem vivorum [Col. 1146B] et mortuorum per factorem mundi, qui habet potestatem mittere te in gehennam, ut ab hoc famulo Dei [(259) 1Kb] , qui ex his supplicium tuum crescit, quoniam non hominem contempnis, sed eum, qui dominator vivorum et mortuorum est, qui venturus est judicare saeculum per ignem.


(Ex. cod. bibl. Caes. Vindob. Theol. 685, saec X.)

Quando venit aliquis vexatus a demone, tunc presbyter [(260) 1Kb] consignet eum cum tribus collectis. Jubet eum postea exire de ecclesia et despoliari vestimentis suis in secreto loco. Interim autem cantet letaniam. Benedicat salem et aquam. Tunc induat eum vestimentis novis aspersis cum aqua benedicta, et tunc vadat ante altare et jejunet usque ad nonam, et presbyter cantet missam pro eo, et det ei sacrificium per VII [Col. 1146C] dies et maneat cum presbytero usque ad XV dies, nihil comedens nisi panem et salem, et, si presbyter permittit, pisces, legumina, cum benedictione salis et aquae. Et si tunc non praevaluerit inimicum superare, tunc faciat usque dum Deus dignetur super illum facere misericordiam: quia Dominus dixit, hoc genus in nullo potest exire, nisi in oratione et jejunio. Nihil comedes neque bibes, nisi prius de aqua benedicta. Non comedat de capra. Nec caseum, nec butirum. Nec nihil quae illa generat. Nec caput illius pecudis. Nec de pisce. Et usque ad XV dies abstineat se ab uxore sua, et illa similiter a viro suo. Et usque ad plenum annum non comedet in die Dominico factum panem. Nec hanc carnem, quae in ipso die occiditur. Nec calidam cerevissam in Dominico factam. Et nihil calidum manducat [Col. 1146D] nec bibat, usque dum vixerit. Hec Liezan [(261) 1Kb] .



INCIPIUNT ORATIONES CONTRA DEMONIACUM.
(Ex eodem codice [(262) 3Kb] .)
[Col. 1147A]

Separa te a famulo Dei illo, immunde spiritus maledicte dampnatissime Satanas! sicut separavit omps Ds coelum a terra, lucem a tenebris, justitiam ab iniquitate, mendacium a veritate. Ecce imponitur tibi signum Dei mei, quod tu maligne inponere non potes. Solve nodos, solve catenas, solve ligamina. Te adjuro maledicte Satana, fuge cum estu tuo de mundo hoc in terram Aegypti. Crepe velocius sicut crepuit draco in Babilone ante pedes Dannihel servi Dei, et venient septem angeli principes candidi, et lucerne ardentes ad conburendum te, semen Cain, filii tenebrarum fictae latebrae, adversator castistatis. Seductor animarum, aspersator hereticorum, [Col. 1147B] lassator populorum, dux malorum. Agnosce artem tuam maledicte Satana. Ecce Gabrihel Angelus cum turibulo aureo pleno incenso de orationibus sanctorum. Invoco nomen majestatis tuae Pater, cum Xpo Filio tuo qui fecit vinum de aqua in Chana Galileae. Iterumque benedixit quinque sensus hominum. Non lateat hic inmundus spiritus ab ungulis digitorum usque ad verticem capitis. Adjuva Dne famu+lum tuum N. sicut adjuvasti Saram filiam Raguhel: sicut illuminasti oculos Tobiae: sicut liberasti Loth de Sodomis: sicut liberasti David (suppl. de manu) Saul regis: sicut liberasti Teclam de tribus tormentis, ut credat omnipotentem atque in Dei sapientiam et intellectum. P.

Adiuro et deprecor Dne signum cruentum crucis [Col. 1147C] et Golgotha speciem rubrae rupis, a sanguine hujus Judaeorum magni regis Ihu Xpi Dni nri redemptoris altissimi omnipotentis Dni unigeniti Filii Patris. Signum admirandum valde virtutis crucis Xpi altissimi, ut istum hominem vexatum a maligna virtute adjuvet. Per Dnm.

Alia. Deprecor Dne die noctuque, sig+num majestatis divinae, sig+num summe bonitatis Dei atque ineffabilis, sig+num magne pietatis potentiae sublimis, sig+num gloriae coelestis admirabilis, sig+num salutis aeternae ac vitae perpetuae, sig+num palmae ac victoriae martyrum, sig+num lucis sempiternae sanctorum requie fruentum sine fine in regno [Col. 1148A] cum Xpo gloriae, sig+num altum ac profundum baptismi mysterium, sig+num salubre ac magnum anime remedium, sig+num ante consecratum Xpi ore ac deprecatum, quod praedixerat apostolis passurum a Judeis crucem pro salute mundi; per te namque auditus surdis donatur, leprosi mundantur, morbi dolore sanantur, vicia separantur. Sig+num Domine diei et resurrectionis Xpi, sig+num adventus Sps sci descendentis super sanctos apostolos et ignis supra singulos credentium populos Xpi primum et in ecclesia Sanctorum. Sig+num super orbem terrarum Xpi ecclesiarum canentium more unacum cordis affectu intimatum. Ihu Xpe qui cum Patre vivis ac regnas in unitate Sps sancti Ds per omnia saecula saeculorum.

[Col. 1148B] Alia. Dne sancte Pater omnipotens aeterne Ds, Osanna in excelsis, Pater Dni nri Ihu Xpi, qui illum locum refugam tyrannum gehennae deputasti, qui Unigenitum tuum in hunc mundum misisti, ut illum rugientem leonem conteret velociter, adtende accelera ut eripias hominem tuis formatum manibus a ruina et demonio meridiano. Da Dne terrorem tuum super bestiam, quae exterminabit vineam tuam. Da fiduciam servis tuis contra nequissimum fortiter stare draconem. Nec contemnat sperantem in te et dicat sicut in Pharaone jam dixit: Dnm non novi, nec Israel dimitto. Urgueat illum dextera tua potens, ut discedat a famulo tuo N. Ne diutius praesumat captivum tenere hominem, quem tu ad imaginem tuam facere dignatus es. Adjuro te serpens antique [Col. 1148C] per judicem vivorum et mortuorum, per factorem mundi, per eum qui habet potestatem mittere in gehennam, ut ab hoc famulo Dei N. qui ad ecclesiae Dei praesepia cucurrit, cum metu, et exercitu furoris tui festinus discedas. Ad+juro te non mea infirmitate, sed virtute Sps sci, ut discedas ab e+o N. quem omnips Deus ad imaginem suam fecit. Cede, cede non mihi sed mysteriis Xpi. Illius enim te perurguet potestas, qui se affigens cruci suae te subjugavit. Illius brachium contremisce, qui addictas gemitibus inferni animas ad lucem perduxit. Sit tibi terror corpus hominis, sit tibi formido imago Dei. Nec resistas. Nec moreris discedere ab homine [Col. 1149A] isto N. quoniam complacuit Xpo, ut in homine habitaret. Et ne me infirmissimum putes dum me peccatorem nimis esse cognoscis. Imperat tibi Dnus. Imperat tibi Majestas Xpi. Imperat tibi Deus Pater. Imperat tibi Filius et Spiritus scus. Imperat tibi apostolorum fides, sci Petri et Pauli, et ceterorum apostolorum. Imperat tibi indulgentia Confessorum. Imperat tibi Martyrum sanguis. Imperat tibi sacramentum crucis. Imperat tibi misteriorum virtus. Exi transgressor, exi seductor plenus omni dolo et fallacia, veritatis inimicus, innocentiae persecutor. Da locum durissime, da locum impiissime. Da locum Xpo in quo nihil invenisti de operibus tuis, qui te expoliavit, qui regnum tuum destruxit, qui te victum ligavit, et vasa tua disrupit (diripuit), [Col. 1149B] qui te projecit in tenebras exteriores, ubi tibi cum ministris tuis erit praeparatus interitus. Sed quid nunc turbulente recogitas? quid temerarie retractas reus omnipotenti Deo, cujus transgressor es, reus Ihu Xpo Filio ejus, quem temptare ausus es, et crucifigere praesumsisti, reus humano generi, cui mors tuis persuasionibus venit. Adjuro te ergo draco nequissime in nomine Agni immaculati, qui ambulat super aspidem et basiliscum, qui conculcat leonem et draconem, ut discedas ab homine isto N. et ab ecclesia Dei. Contremisce et effuge invocato nomine Domini. Illius quem inferi tremunt, cui Virtutes et Dominationes subjecte sunt, quem Cherubim et Seraphim indefessis vocibus clamant. Imperat tibi Verbum caro factum. Imperat tibi natus ex Virgine. [Col. 1149C] Imperat tibi Ihus Nazarenus, qui te, cum in discipulis suis contempneres [(263) 1Kb] , elisum et prostratum exire jussit ab homine: quo praesente cum te ab homine separasset, nec porcorum gregem praesumebas contingere. Recede nunc adjuratus in nomine ejus ab homine, quem ipse plasmavit. Durum tibi est contra stimulum calcitrare. Durum tibi est velle consistere, quia quanto tardius exies, tanto tibi supplicium crescit, quoniam non hominem contempnis, sed illum qui dominator vivorum est, qui venturus est judicare saeculum per ignem, qui cum Patre et Filio et Spiritu sancto vivit et regnat Deus, per omnia saec. saecul. Amen. Alia. Deus qui humano generi saluti etc. Alia. Virtutum coelestium Deus etc.

[Col. 1149D] Alia. In nomine Dei Patris, et Filii, et Spiritus sci. Conjuro te et obtestor te diabole, per nomen Dni nri Ihu Xpi, et imperium ejus, et per virtutem sanctae Trinitatis, et per omnipotentiam ejus, ut exeas Satanas, et omnis diabolica potestas de homine isto N. absque laesione animae et corporis sui. Exeas omnino nec stare, nec discurrere, nec latere, nec servire. in corpore istius, et spiritu, et anima, aut vestimento praesumas, sed profugus abscedas. Nullumque vestigium aut dolorem in anima istius, vel in carne seu ossibus derelinquas. Exite inmundi spiritus, quicunque estis, aut unus, aut plures, [Col. 1150A] qualecunque vobis sit nomen. Exite velociter. De capite illius, et de capillis ejus de isto homine, de vertice, de fronte, de superciliis, de oculis, de temporibus, de auribus, de naribus, de fistulis, de mutilagine, de maxillis, de lingua, de sub lingua, de dentibus, de ore, de gutture, de gula, de altera gula, de uva, de palato, de aere, de anhelitu ipsius, de pectore, de cogitatione, de labiis, de faucibus, de gengivis, de utroque collo, de ungulis, de humeris, de scapulis, de ascellis, de interscapulis, de dorso, de cervice, de spineta, et de medullis, et evola, procede constrictus per potentiam scae Trinitatis et nomen Dei omnipotentis. Effuge liquefactus de ventre, de visceribus, de femoribus, de genitibus (l. genibus) de suffraginibus et suris, de cruribus, [Col. 1150B] de quatuor talonibus, de pedibus, de plantis, de calcaneis, de articulis, de interarticulis, de unguibus omnibus, de medullis universis, de venis, de ossibus cunctis, de nervis, de arteriis, de omnibus carnibus, de omni sanguine suo, de omni humore illius, de totis quinque sensibus ejus, de genitalibus locis, de semine, de unguibus, de pectine, de vesica, de foramine alvi, de mina, de sudore, de omni egestione ipsius. Expellaris in nomine Ihu Xpi crucifixi, qui resurrexit. Exi de felle, de epate, de juncturis omnibus, de intestinis, de stomacho, et ventriculo, de splene omnino procede, nunquam reversurus ibi. Exi de adipe, de reticulo, de renunculis, de corde, de subcorde, de pulmonibus, de omnibus cordis et pulmonum corporis et carnibus. Exi de renibus, de [Col. 1150C] lumbis, de teribus, de costis, de hiliis, de collis, de vertebris, de natibus, de internatibus, de omnibus fibris vitalibus, de anima, de umbilico, de mammillis, de intervivio, de mula, de intestino grossiore, de pilis, de omni cute ipsius, de toto corpore ejus, de cunctis cibariis, et omni pane suo, de toto potu, de omni victu illius abscedes. Nec adpropinquare, nec malos aeris, nec fendidos orrares, vel insidias ullas ei ingerere praesumas; sed expulsus extra mundum istum per virtutem et signum sanctae crucis redemptoris nostri Ihu Xpi quae est (sunt) arma Christianorum et triumphus Dni Ihu Salvatoris nri. Per quem victus et ligatus es, ut passer in solitudine vacuus, deserta mox concitus et constrictus petas. Per invocationem et virtutem nominis Dei omnipotentis, [Col. 1150D] exi in ista hora, et in isto momento spiritus inmunde, qui invasisti hunc hominem N. Evola. Evanesce. Hunc hominem sanum, integrum, et sincerum corpore et anima, et spiritu in Dni Ihu servitio in perpetuum derelinque. Exi anathematizate, non remaneas, nec abscondaris in ulla compagine membrorum istius, aut flatu ejus, in ullo domorum angulo suarum per ullum argumentum, aut calliditatem te celare praesumas. Neque quae sunt ejus contingas, aut obsideas. Non vestimenta illius, non viros, non foeminas, non pecora, non jumenta, quae sua sunt ullo modo invadere praesumas; sed catenatus [Col. 1151A] et frenatus per imperium et potestatem, et regnum Dni nri Ihu Xpi creatoris mundi exul effugias, partesque illas petas, ubi ullam creaturam Dei ledere praesumas. Da mox honorem Deo omnipotenti cujus omnia dominantur imperio, cui incessabilia obediunt elementa. Virtus illius te expellat, et exire cogat cum omni turba tua, qui de Maria Magdalena septem fugavit daemonia. Qui regna mortis per te inventa destruxit, et de potestate tua electos suos abstulit. Ipse est Dominus virtutum, ipse est rex gloriae, qui ex ore Patris prodiit ante luciferum. Teque deprecamur, et invocamus te Deus omps sancta Trinitas, ut hunc hominem, pietatem tuam petentem, jubeas emundari ab omni insidia daemonum, et doloris immissione eorum. In nomine [Col. 1151B] Ihu et Spiritus sci petimus Deus Pater, ut virtus tua adferatur in hunc hominem aegrum et corroborare eum digneris ad vitam aeternam. Legimus et credimus Dne in Evangelio sancto tuo, quod cum omni imperio Dnus Ihs Filius tuus spiritus immundos ejiciebat, et passiones ab ipsis illatas potenter curabat, ut impleretur quod dictum est a Domino per Esaiam prophetam: Ipse infirmitates nostras et aegritudines portavit, et livore suo plagas nostras sanavit. Tu Domine Salvator mundi apostolis tuis sanctis et omnibus in te credentibus potestatem dedisti spiritus inmundos de omnibus ejicere, et curare omnes languentes, et omnes infirmitates per invocationem sancti nominis tui. Tu dixisti, Omnis quicunque invocaverit nomen Domini, hic salvus [Col. 1151C] erit. Et quodcunque petieritis Patrem in nomine meo dabit vobis. Tu Domine dixisti, Si vos cum sitis mali nostis bona dare filiis vestris, quanto magis Pater vester de coelo dabit spiritum bonum petentibus se. Tu Domine dixisti, Si habueritis fidem, et dixeritis monti huic, Transi, et transiet. Nos credimus Dominum te esse omnipotentem et omnia apud te possibilia esse. Teque sancta Trinitas, invocamus, exaudi nos Dne Ihu Salvator noster, et per sanctum Nomen tuum petimus Patrem, et Filium, et Spiritum sanctum, ut servum tuum nomine N. ab omni incursu demonum emundari, et omnem infirmitatem quam ingessit, aut in animae aut in corpore illius medicina tua jubeas sanari. Tu Dne dixisti non opus sanis medico, sed aegrotis, et dignatus es dicere: [Col. 1151D] Non veni vocare justos, sed peccatores. Tu Deus verus, et tu solus bonus cum Patre et Spiritu sancto, mediator Dei et hominum, et propitiatio pro peccatis nostris Ihu Xpe Fili Dei vivi. Omnipotens ab omnipotente genitus ante saecula semper es factor primi saeculi cum Spiritu sancto. Mitte omnes sanctos angelos atque archangelos. Mitte sanctum Archangelum Michaelem, sanctum Gabrihelem, sanctum Raphaelem, ut adsint, et defendant, et tueantur hominem tuum N. quem tu plasmasti, cui animam tu dedisti, et sanguinem tuum pro ipso fundere dignatus fuisti. Protegant illum, illuminent vigilantem, dormientem ab omni infestatione diabolica ita reddant quietum atque securum, ut nullum deinceps [Col. 1152A] in quo potestatem habeat pars iniqua, nec ingredi praesumat. Nec animam illius, nec corpus ejus nequam spiritus laedere vel fatigare, aut terrere, aut temptationibus titillare praesumat. Per.



ITEM BENEDICTIO SANCTA SUPER INFIRMUM.

Sanet te Deus Pater, qui te creavit, sanet te Filius Dei, qui pro te passus est, sanet te Spiritus sanctus, qui in te effusus est, sanet te fides tua, quae te liberavit ab omni iniquitate. Benedicat te Deus Pater, et custodiat te Filius Dei, illuminet te Spiritus sanctus, ut habeas vitam aeternam in saecula saeculorum. Amen. Benedicat te Pater omnipotens de coelo, qui in principio cuncta creavit verbo. Benedicat te Filius Dei, qui de sede paterna ad nos redimendos venire dignatus est. Benedicat te Spiritus [Col. 1152B] sanctus, qui in specie columbae, in flumine Jordanis alvei super Xpum Dnm requievit. Sancta Trinitas et inseparabilis unitas te benedicat et animam tuam custodiat, in saecula sempiterna amen.


Item sancta benedictio.

Benedictio Dei Patris cum angelis suis sit super te. Benedictio Xpi cum apostolis suis sit super te. Benedictio Spiritus sancti cum septem donis sit super te. Benedictio et sanctificatio et salvatio verborum factorum, virtusque mysteriorum Dei, et sancti Evangelii, in nomine Dei summi sit super te in vitam aeternam. Benedictio dominicae incarnationis et benedictio beatae passionis et resurrectionis et ascensionis Xpi sit super te: et pax Dei quae exsuperat omnem sensum custodiat sensum tuum, et cor tuum, [Col. 1152C] et corpus tuum, in Xpo Jhu Dno nro amen. Benedictio Ecclesiae catholicae cum filiis suis electis sit super te. Benedictio patriarcharum, et suffragia apostolorum, et victoria martyrum, fides confessorum, castitas virginum, et continentia viduarum, et intercessiones omnium Sanctorum tuorum Domine sint super te. Fiant merita et orationes eorum tecum, in cogitationibus, in sermonibus, in operibus, in diebus, in noctibus. Commendo te toto tempore sub potestate sanctae Trinitatis, ut custodiat te in vitam aeternam. Amen.



SUPER DAEMONIACCUM.

Domine sancte Pater omnipotens aeterne Deus expelle diabolum de homine isto N. de capite, de capillis, de vertice, de cerebro, de fronte, de oculis, [Col. 1152D] de ore, de auribus, de naribus, de lingua, de sublingua, de gutture, de gula, de collo, de corpore tuo, de omnibus membris tuis, de compaginibus membrorum tuorum, de intus, de foris, de ossibus, de venis, de nervis, de omnibus operibus malis, de virtute, de omni conversatione, et in futuro operetur in te virtus Xpi, qui viv.

Alia. Omnipotens sempiterne Deus, a cujus facie coeli distillant, montes sicut cera liquescunt, terra tremet, cui patent abyssi, quem infernus pavescit, quem omnis iratum mox aspiciens humiliatur. Te supplex deprecor dominator Domine, ut invocatione nominis tui ab hujus famuli tui vexatione inimicus confusus abscedat, et ab hujus possessione anima [Col. 1153A] liberata ad auctorem suae salutis recurrat, liberatoremque suum diabolico fetore depulso, et odore suavissimo Spiritus sancti percepto sequatur. Per.

Alia. Domine sancte Pater omnipotens sempiterne Deus, virtutem tuam totis exoro gemitibus pro hujus famuli tui a diabolo oppressi infantia, qui etiam indignis inter pressuras donas praesidium. Exurge pro hujus infantia debellata, et noli diu retinere vindictam, nec ante conspectum tuum veniant parentum delicta, qui nec pro filio patrem, nec pro patre promisisti filium judicare. Auxiliare quaesumus inimici furore vexato. Ne sine baptismate facias ejus animam a diabolo possideri, sed potius tenera aetas malignis oppressionibus liberata tibi referat gratias sempiternas. P.

[Col. 1153B] Item alia. Deus angelorum, Deus archangelorum, Deus prophetarum, Deus apostolorum, Deus martyrum, Deus confessorum, Deus virginum, Deus Pater Dni nri Ihu Xpi. Invoco sanctum nomen tuum ac praeclarae Majestatis tuae clementiam supplex exposco, mihi auxilium praestare digneris adversus hunc nequissimum spiritum, ut ubicunque latet, audito nomine tuo velociter exeat, vel recedat. Ipse tibi imperat, diabole, qui ventis, et mari, vel tempestatibus imperavit. Ipse tibi imperat, qui te de supernis coelorum in inferiora terrae dimergi praecepit. Ipse tibi imperat, qui te retrorsum redire praecepit. Audi ergo et time Satanas victus et prostratus abscede in nomine Dni Ihu Xpi. Tu ergo nequissime Satanas inimicus fidei generis humani [Col. 1153C] mortis raptor, justicie declinator, malorum radix, fomes vitiorum, seductor hominum, perditor gentium, incitator invidiae, origo avaritiae, causa discordiae, excitator dolorum, daemonum magister, quid stas et resistis cum scis eum tuas perdere vires? illum metue, qui in Isaac immolatus est, in Joseph venumdatus, in agno occisus, in homine crucifixus, deinde triumphator. Recede in nomine Patris et Filii et Spiritus sancti, et da locum Spiritui sancto, per hoc signum crucis Xpi Dni nri, qui cum Patre et Spiritu sco vivit et regnat.

Alia. Deus conditor et defensor generis humani, qui hominem ad imaginem et similitudinem tuam formasti. Respice super famulum tuum hunc N. qui dolis invidi serpentis adpetitur, quem vetus [Col. 1153D] adversarius et hostis antiquus atrae formidinis horrore circumvolat, et sensum mentis humanae stupore defigit, terrore conturbat, et metu trepidi timoris exagitat. Repelle Domine virtutem diaboli, fallacesque ejus insidias amove. Procul impius temptator [Col. 1154A] auffugiat. Sit nominis tui sig+no famulus tuus et animo tutus et corpore [(264) 2Kb] . Tu pectoris hujus interna custodias. Tu viscera regas. Tu corda confirmes. Mala adversariae potestatis temptamenta vanescant. Da ad hanc invocationem nominis tui gratiam, ut qui hucusque terrebat, sit territus, et victus abscedat. Tibique possit hic servus tuus corde firmato et mente sincera debitum praebere famulatum. Per.

Alia. Omps et misericors Deus, Pater Domini nostri Jhu Xpi. Te supplices deprecamur, impera diabolo, qui hunc famulum tuum N. detinet, ut ab eo recedat, et libera eum ut credat in verum liberatorem Dnum nrum Jhm Xpm, ut expurgatus ab omni labe iniquitatis, majestati tuae pura mente [Col. 1154B] deserviat, consecutus gratiam Spiritus sancti, qui cum Patre vivit.

Alia. Non ego impero tibi propter peccata mea immundissime spiritus, sed imperat tibi agnus immaculatus Jhs Xpus Dnus noster, Deus Dei Filius. Urguent te angeli, urguent te archangeli, urguent te prophetae, urguent te apostoli, urguent te martyres, urguent te confessores, urguent te virgines. Deficiant ergo artes diaboli, in die, in nocte, in mense, in hora, in momento. Redde ergo fortitudinem in membris. Redde animae sanitatem. Non temptes eam. Non morti tradas. Non in esca, non in potu, non in oculis, non in locis publicis, non supervenias vigilanti, non dormienti, non mentem moveas, nec inpedias, quaerentem vitam aeternam. [Col. 1154C] Recede ergo a capite, a capillis, a lingua, a sublingua, a brachiis, a naribus, a pectore, ab oculis, a venis, ab intestino majore, et minore. Separa te diabole ab hoc famulo Dei N. sicut separavit omnipotens Deus coelum a terra, lucem a tenebris, veritatem a mendacio, bonum a malo, dulcem ab amaro, sic eris separatus inmundissime spiritus, quia vicit te Xpi potentia, quem tu vincere non potes, sed vindicet in te Dnus noster Jhs Xpus, qui te dampnavit in aeternum, et descendat ad nos Domine gratia tuae pietatis. Sig+na Domine caput ejus, sicut signavit Dnus omnipotens infirmos in Chana Galileae. Sig+na oculos suos, ut ex ipsis expellatur diabolus qui laedit omnem carnem. Benedicat te Dns sicut benedixit oculos caecorum, qui in evangelio leguntur. [Col. 1154D] Sig+na omnia membra illius ut ex ipsis expellatur diabolus qui laedit omnem carnem. Benedicat te Dnus, sicut benedixit domum Abraham, Isaac, et Jacob. Fiat sanitas Domini super te, sicut sanavit Dominus mulierem a fluxu sanguinis. Custodiant te [Col. 1155A] angeli, et archangeli. Protegat te Deus Israel, et adjiciat sanitatem, et benedictionem suam tibi et hic et in futuro saeculo. Amen.

Alia. Omnipotens sempiterne Deus, petimus humili prece divinam clementiam tuam ut hunc famulum tuum N. quem conspicimus ab antiquo hoste graviter temptari et sensus suos a livore Satanae in aliquo perturbari atque vexari, ab ejus impetu clementer eripias, ut hos, qui in ecclesia tua positi per baptismatis sacramentum conjuncti nomen sanctum tuum confitentur nulla possit adversitas diabolica temptatione subvertere. Per.



IMPOSITIO MANUUM SUPER ENERGUMINUM CATICUMINUM.

Omnipotens sempiterne Deus, a cujus facie coeli distillant, montes sicut cera liquescunt, terra tremit, [Col. 1155B] cui patent abyssi, quem infernus pavescit, quem omnis irarum motus aspiciens humiliatur. Ut supra.


Alia pro parvulo energumeno. Or. [(265) 2Kb] .

Dne sancte Pater omnipotens sempiterne Deus virt. Alia. Deus angelorum. Alia. Deus conditor. Alia. Domine sancte Pater omps Deus osanna.



UNCTIO OLEI SUPER DEMONIACUM.

Unguo te oleo sanctificato in nomine Patris et Filii et Spiritus sancti, ut per sanctam Trinitatem salveris in saecula saeculorum amen.


Alia Oratio.

Benedicat te Dominus et custodiat te Xps ab omnibus insidiis diaboli in nomine Patris et Filii et Spiritus sancti.

[Col. 1155C] Alia. Benedicat te Dominus et custodiat te, ostendatque Dnus faciem suam tibi et misereatur tui. Convertat Dns faciem suam ad te, et det tibi pacem, et impleat te Dominus Spiritu sancto. Amen. Ipse Deus pacis sanctificet te per omnia ad perfectum ut integer Spiritus tuus, et anima, et corpus sine querela in adventu Dni nri Jhu Xpi servetur.


[Col. 1156A] Alia unctio Olei.

Haec tibi unctio per signum crucis et per oleum sanctificatum et per donum Spiritus sancti fiat tibi ad sanitatem. Per.


Oratio post unctionem Olei.

Respice Domine famulum tuum in infir. etc.

Alia. Respice Dne propitius super hunc famulum tuum, et opem ei ferre dignare super lectum doloris ejus, inpone manum tuam in manu mea, ne meam peccatoris manum spernat infirmitas, sed ad invocationem tui nominis effugiat, ut hic famulus tuus, diabolo depulso, ad sanitatem refectus exurgat, et repraesentetur ecclesiae tuae, ut gratias referat nomini sancto tuo. Per.



BENEDICTIO AQUAE [(266) 2Kb] CUM LIGNO SANCTAE CRUCIS.


[Col. 1156B] Inprimis laetania, postea Kyriel. Pater noster. Credo in Deum. (Ex eodem codice.)

Ego dixi Dne. Concede nos Deus sal. Salvum fac servum tuum. Mitte ei Dne aux. Nihil proficiet inim. Castigans castig. In tribulatione mea. Dne ne memineris. Adjuva nos Deus sal. Dnus custodit te. Dnus pro etc. Postea Evangelium legatur secundum Lucam. Dnus vobiscum. Et cum spiritu tuo. In illo tempore. Surgens Ihs de synagoga.


Benedictio salis.

Exorcizo te creatura salis in nomine Patris et Filii et Spiritus sci, qui te per Helyseum prophetam [Col. 1156C] tam in aquam mitti jussit, ut sanaretur sterilitas, qui divina voce sua ita discipulis, Vos estis sal terrae, et per apostolum, Cor vestrum sit sale conditum, ut omnes qui ex te sumpserint sanctificati fiant animis atque corporibus, et ubicunque aspersus praestes omnibus remissionem peccatorum, sanitatem mentis et corporis, protectionem salutis, ad expellendas [Col. 1157A] et excludendas omnes demonum temptationes. In nomine Dei Patris, et Filii, et Sps sci. qui venturus est judicare vivos et m.


Benedictio aquae.

Deus qui ad salutem humani generis. Ut supra.



BENEDICTIO SALIS ET AQUAE CONTRA FANTASIAM SATANAE.

Exorcizo te creatura salis et aquae per Deum vi+vum, per Deum ve+rum, ut omnis virtus adversarii, omnisque exercitus diaboli, omnis incursus, omne fantasma eradicetur et effugetur ab hac creatura aquae vel salis, ut cum aspersus fuerit vel gustaverit, ex ea servus tuus ab hac creatura aquae Dne sit tutus ab omni diabolicae potestatis incursu et [Col. 1157B] alienus habeatur. Per.


Benedictio ad unum hominem.

Exorcizo te creatura salis et aquae in nomine Dei Patris, et in nomine Domini nostri Ihesu Christi Filii ejus, ut omnis immundus spiritus et incursio diaboli eradicetur, et separetur ab hac creatura salis et aquae: proinde efficere exorcizata ad omnem fantasiam inimici, et ipsum inimicum eradicare et explantare in nomine Ihu Xpi qui venturus est in Spiritu sancto judicare vivos ac mortuos et saeculum per ignem. Amen.


Oratio super lignum crucis et aquam.

Oremus. Dne Ihu Xpe Fili Dei vivi, qui secundum magnam dispensationem incarnationis tuae in ligno [Col. 1157C] crucis mori voluisti, ut per tuam mortem humanum genus a perpetua morte liberares, praesta per invocationem nominis tui, ut haec aqua a tactu ipsius sanctae crucis sanctificata, famulo tuo N. quem ardens febris graviter excruciat, proficiat ad corporis animaeque salutem, quod ipse praestare digneris. Qui cum Deo Patre et Spiritu.

Alia. Dne Ihu Xpe, qui pro nostra redemptione per passionem tuam hoc lignum crucis sanctificare voluisti. Concede propitius, ut quicunque hanc aquam ejusdem sanctae crucis tactu sanctificatam, haustu perceperint, ab omni infirmitate mentis et corporis absolventur, qui cum Deo Patre et Spiritu sco vivis etc.

Alia. Deus cui cunctae obediunt creaturae, et [Col. 1157D] omnia in verbo tuo fecisti in sapientia, supplices quaesumus ineffabilem clementiam tuam, ut quos per lignum sanctae crucis Filii tui pio cruore dignatus es redimere, tu qui es lignum vitae paradysique reparator, omnibus in te credentibus dira serpentis venena extingue, et per gratiam sancti Spiritus poculum salutis semper infunde. Per.

Alia. Deus omnipotens Pater et Xpe Ihu Fili Dei et Spiritus sancte! Rogo vos, ut mittere dignemini benedictionem vestram super hanc creaturam salis et aquae, vel pomi vel casei, ut proficiant ad salutem omnibus quibus dantur, ut sanitas eis fiat in ore, in naribus, in oculis, in fronte, in vertice, in collo, [Col. 1158A] in pectore, in corde, in ventre, in brachiis, in manibus, in pedibus, in omnibus membris corporis illius, ut non possint frigora et febres vincere vel nocere eum nec in visu, nec in auditu, nec in ambulando, non in gustu cibi, nec bibendo potus; sed Deus perfectus, qui es salvator omnium, salvum fac hominem istum N. ab omni periculo redemptor mundi, qui cum Patre et Spiritu sco vivis.



ORATIO SUPER DAEMONIACUM.
(Ex cod. Vind. theol. 277, saec. XII vel XIII.)

Repelle Domine ab hoc famulo tuo omnem infestationem inimici, ut redintegratus pristinae sanitati, ad gratiarum clementiae tuae redeat actionem. Per Dnm.

[Col. 1158B] Alia. Deus Angelorum etc. ut supra. Alia. Deus qui conditor et defensor es generis humani qui etc. Alia. Domine sancte Pater omnipotens aeterne Deus, Osanna etc. Alia. Domine sancte Pater omnipotens aeterne Deus, expelle etc.


Alia adjuratio.

Exorcizo te spiritus immunde. Non ego tibi impero neque peccata mea, sed imperat tibi agnus immaculatus Christus Deus et Dei Filius. Urgent te Angeli et Archangeli. Urgent te patriarchae et prophetae. Urgent te apostoli Christi. Urgent te martyres Christi, et Confessores, ut deficiant artes diaboli die ac nocte, in mense, et in hora, atque momento. Redde ergo fortitudinem membris, redde animae sanitatem: non temptabis eam, et morti non [Col. 1158C] tradas. Non apparebis in esca, nec in locis publicis, nec super venies vigilanti, neque dormienti, nec mentem ejus moveas, nec impedias quaerentem vitam aeternam. Per Dnm.

Alia. Omnipotens et misericors Deus pater Dni nri Ihu etc. Recede ergo immundissime spiritus ab hoc famulo Dei, sicut separavit Deus Pater omnipotens coelum a terra, lucem a tenebris, veritatem a mendacio, bonum a malo, dulce ab amaro; sic eris separatus ab eo per potentiam, qua te Christus vicit, quem tu vincere non potes, sed vincat te Dns Ihs Xps, teque dampnatum aeternis mancipet poenis. Descendat ad nos Domine gratia tuae pietatis. Signo caput tuum, sicut signavit Dominus omnes infirmos in Chana Galileae. Signo oculos tuos, ut ex [Col. 1158D] ipsis expellatur diabolus, qui laedit omnem carnem tuam. Benedico te, sicut benedixit Dominus oculos caecorum, qui in Evangelio leguntur. Signo omnia membra tua, ut ex ipsis expellatur diabolus, qui laedit omnem carnem tuam. Benedicat te Dominus, sicut benedixit domum Abraham, et Isaac, et Jacob, sicut sanavit Dominus mulierem de fluxu sanguinis, sic fiat sanitas Domini super te, et custodiant te angeli et archangeli. Protegat te Deus Israel, et adjiciat sanitatem et benedictionem hic et in futuro saeculo.


Item alia.

Domine sancte Pater omnipotens aeterne Deus per impositionem manuum nostrarum refugiat inimicus [Col. 1159A] diabolus a capite, a capillis, ab oculis, a naribus, ab auribus, a labiis, a lingua, a sublingua, a collo, a pectore, a ventre, ab intestinis, a cruribus, a pedibus, a calcaneis, ab universis compaginibus membrorum. Non habeat potestatem nocendi, nec tangendo, nec dormiendo, nec vigilando, nec in die, nec in nocte, nec in ingressu, nec in sedendo, nec in jacendo, nec in visu, nec in risu, nec in ludendo, in nomine Dni nri Ihu Xpi qui nos suo sanguine redemit, qui regnat in saecula saeculorum. Nam te adjuro per Deum altissimum maledicte Satanas, ne famulum hunc Dei artibus tuis temptare nitaris, neque in eum violentiis irruas. Contremisce Deum immundissime spiritus, principium sceleris, malorum omnium radix, transgressor viae veritatis, praevaricator [Col. 1159B] rectae viae, justiciae persecutor, fornicationis suasor, parricidii magister, dissipator pacis, semen pessimum, dux tenebrarum, mortis inventor, janua tartari, gentium vorago, omnium denique criminum causa, separa te a famulo Dei, sicut separavit Deus Pater omnipotens coelum a terra, vitam a morte, septentrionem a meridie, lucem a tenebris, veritatem a mendacio, justitiam ab iniquitate, amorem ab odio, castitatem ab impudicitia. Da honorem Deo, laudem advenienti Spiritui sancto in saecula saeculorum.

Alia. Obsecro te Domine Jesu Christe ut ejicias omnes languores ab omnibus membris hominis istius a capite, a capillis, a cerebro, a fronte, ab oculis, ab auribus, a naribus, a facie, a genis, ab [Col. 1159C] ore, a lingua, a dentibus, a faucibus, a gutture, ab uberibus, a corde, a stomacho, a ventre, a visceribus, a lateribus, a femoribus, a suris, a pedibus, a carne, a sanguine, ab ossibus, a medullis, a nervis, a cute, ab omni compage membrorum, a vertice capitis ejus usque ad plantas pedum, a scapulis, a brachiis, a manibus, ab ungulis, ut non lateat hic inmundus spiritus. Exaudi Domine cui est virtus et potestas, et imperium in saecula saeculorum. [Col. 1160A] Exi Satanas de homine isto, de pilo, de cerebro, de vertice, de toto capite, de fronte, de oculis, de naribus, de auribus, de faucibus, de ore, de lingua, de sublingua. Signum crucis Christi, signum Salvatoris Dni nri Ihu Xpi sit in fronte tua, ut confidas in eo. Benedic oculos tuos, ut videas claritatem ejus, aures, ut audias verbum veritatis ejus, nares, ut recipias odorem suavitatis, pectus, ut credas in eo; os, ut confitearis illi. Qui venturus.


Item alia.

Deus Abraham, Deus Isaac, Deus Jacob, Deus lucis, Deus claritatis. Domine Deus regnantium dominator, credentium adjutor. Deus in cujus nomine ego peccator benedictionem peto, tu Domine me adjuvare digneris. Adjuro te Satanas per Deum Patrem omnipotentem, [Col. 1160B] qui fecit coelum et terram mare et omnia, quae in eis sunt, quicumque est spiritus inmundus, ne facias quae facis. Non seducas de via lucis in viam tenebrarum, non nocte non die ei supervenias, nec operibus ejus te interponas, nec fureris animas quas Deus ad imaginem suam formavit. Vade spiritus immunde, ubi nullus vel arator sit, vel seminator. Vide signum crucis, non hic resistas viso signo Christi, qui venturus est in majestate Patris judicare saeculum et te inimice per ignem. Erunt tibi verba haec in testimonium hic et in die judicii Dni nri Ihu Xpi venturi. Draco venenate, amator tenebrarum, deceptor animarum, radix amaritudinis, mendax a principio, praevaricator legis, ejecte de paradiso, impero tibi per Abraham, impero tibi per Isaac, impero [Col. 1160C] tibi per Jacob, impero tibi per quatuor evangelistas, impero tibi per Spiritum sanctum, quisquis es immunde spiritus apostata sive lunatice sive malefice non accedas ad eum prima luna, neque decrescente, non in esca, non in potu, non in dormiendo neque vigilando, non in via, non in trivio, neque in quadruvio exterminare audeas et nocere famulum Dei. Percutiat te virtus Domini nostri Jesu Christi, qui venturus est.




[Col. 1159]
OBSEQUIUM CIRCA MORIENTES.



INCIPIT OBSEQUIUM CIRCA MORIENTES.
(Ex cod. Vind. theol. 685, saec. X.)
[Col. 1159D]

Quando aliquis ad mortem adpropinquaverit, primitus fiat litania, et antequam anima exeat de corpore, dicat sacerdos hanc orationem:

Oremus. Deus misericors, Deus clemens, qui multitudine indulgentiarum nulla temporum lege concluderis, sed pulsantibus misericordiae tuae januam aperis, poenitentes etiam sub ipso vitae hujus termino non repelles, respice propitius super hunc famulum tuum remissionem sibi omnium peccatorum tota cordis confessione poscentem. Renova in eo piissime [Col. 1160D] Pater, quod actione, quod verbo, quod ipsa denique cogitatione diabolica fraude vitiatum est, et unitate corporis Ecclesiae membrorum tuae redemtionis adnecte. Miserere gemituum, miserere lacrimarum, et non habentem fiduciam nisi in misericordia tua ad sacramentum reconciliationis admitte. Per. Post excisam paginam leguntur sequentia S. Evangelii secundum Joannem: Litigabant ergo Judaei etc. Offert. Domine convertere. Secreta. Propitiare quaesumus Domine animae famuli tui, pro qua tibi hostias placationis offerimus, et quia in hac luce in fide mansit catholicae Ecclesiae, in futura vita ei retributio [Col. 1161A] condonetur. Per. Praefatio. VD. usque per Xpm Dnm nrm. In cujus adventu cum genuinam jusseris sistere plebem, jubeas famulum tuum a numero discerni malorum, quem tribuas poenae aeternae evadere flammas, et justae potius adipisci praemia vitae: inducique jubeas devicta morte vigorem, semperque inextinctam habere luminis auram. Dignare perpetuam praeclaro in corpore tribuere vitam, ubi nox nullas suas defendit atras tenebras securus de salute, placidus laetetur in honore semper victurus, semperque in luce futurus per Xpm.

Infra act. Hanc igitur oblationem quam tibi pro requie animae famuli tui offerimus, quaesumus Domine placatus accipias, et tua pietate concedas, ut mortalitatis nexibus absoluta inter fideles tuos annumerari [Col. 1161B] mereatur. Per. Tuam Deus deposcimus. Ad Compl. Prs qs omps Deus ut animam famuli tui ab angelis susceptam in praeparata habitacula deduci facias beatorum. Alia. Annue nobis Domine ut anima famuli tui remissionem quam semper optavit mereatur percipere peccatorum. Per. Antequam ipsum corpus elevetur dicat sacerdos orat. Oremus. Omnipotentis Dei misericordiam deprecemur, cujus judicio aut nascimur, aut finimur, ut spiritum fratris (sororis) nostri, quem Domini pietas de incolatu mundi hujus transire praecepit, requies aeterna suscipiat, ut cum beata resurrectione repraesentet, et in sinibus Abrahae, Isaac et Jacob collocari mereatur, per eum qui venturus est judicare vivos et mortuos. Tunc incipiat cantor responsorium. R\. Subvenite [Col. 1161C] Sancti Dei. V\. Suscipiat te. Hic dicant simul omnes Kyrie eleison ter. Sequitur oratio. Oremus. Deum judicem universitatis, Deum coelestium, et terrestrium, et infernorum. Deum deprecemur pro spiritu cari nostri, ut eum Dominus in requiem collocare dignetur et in parte primae resurrectionis resuscitare, qui venturus. R\. Antequam nascer. V\. Commissa mea. Et dicant simul Kyrie eleison. Sequitur oratio. Oremus. Deus qui universorum es creator et conditor, qui, cum sis Sanctorum beatitudo, praesta nobis petentibus ut spiritum fratris nostri a corporis nexibus absolutum in Sanctorum tuorum resurrectione facias praesentari. Per.

Postquam elevetur cantetur ista antiphona. A. In paradisum. Ps. Ad te Domine levavi. Oratio. Inclina [Col. 1161D] Domine aurem tuam ad preces nostras, quibus misericordiam tuam supplices deprecamur, ut animam famuli tui, quem de hoc saeculo migrare jussisti, in pacis ac lucis regione constituas, et Sanctorum tuorum coetui jubeas esse consortem. Per. Oratio ante sepulcrum priusquam sepeliatur. Oremus. Obsecramus misericordiam tuam aeterne omnipotens Deus, qui hominem ad imaginem tuam creare dignatus es, ut spiritum et animam famuli tui quem hodierna die rebus humanis eximi et ad te accersire jussisti, blande et misericorditer suscipias non ei dominentur umbrae mortis, nec tangat eum chaos et caligo tenebrarum, sed exutus omnium criminum labe in sinu Abrahae collocatus locum lucis ac refrigerii se [Col. 1162A] adeptum esse gaudeat et cum dies judicii advenerit cum Sanctis et electis tuis eum resuscitari jubeas. Per. Aperite illi. Ps. Confitemini Domino. Sequitur oratio. Deus apud quem mortuorum corpora vivunt, et in quo electorum animae deposito carnis onere plena felicitate laetantur; preces (l. praesta) supplicantibus nobis, ut anima famuli tui, quae temporali per corpus hujus luminis caruit visu, aeterne illius lucis solatio potiatur. Non eum tormenta attingant, non dolor horrendae visionis inficiat, non poenalis timor excruciet, non reorum proxima catena constringat, sed concessa delictorum omnium venia obtentae quietis consequatur gaudia repromissa. Hic deponatur in sepulcrum, et dicat sacerdos. Ant. Egrediar. Ps. Quemadmodum. Oremus fratres karissimi [Col. 1162B] pro spiritu cari nostri, quem Dominus de laqueo hujus saeculi liberare dignatus est, cujus corpusculum hodie sepulturae traditur, ut eum Domini pietas in sinu Abrahae, Isaac et Jacob collocare dignetur, et cum dies judicii advenerit inter Sanctos et electos suos eum in parte dextera collocandum resuscitari faciat. Praestante Dno nro. Ant. De terra plasmasti me. Ps. Domine probasti me. Sequitur orat. Oremus. Deus qui justis supplicationibus semper praesto es, qui pia vota dignaris intueri, da famulo tuo, cui depositionis hodie officia per humanitatem exhibemus, cum sanctis atque fidelibus tuis beati muneris portionem. Per eum qui vent. Haec requies mea. Ps. Memento Domine. Alia oratio. Debitum humani corporis sepeliendi officium fidelium more complentes, [Col. 1162C] Deum cui omnia vivunt fideliter deprecemur, ut hoc corpus cari nostri a nobis in infirmitate sepultum in ordine Sanctorum suorum resuscitet, et ejus spiritum sanctis et fidelibus aggregari jubeat, cum quibus inenarrabili gloria perenni felicitate perfrui mereatur. Per. Ant. Requiem aeternam. Ps. Miserere mei Deus. Alia oratio. Temeritatis quidem est Domine, ut homo hominem, mortalis mortuum, cinis cinerem tibi Dno Deo nro audeat commendare; sed quia terra suscepit terram et pulvis convertitur in pulverem, donec omnis caro in suam redigatur originem inde tuam Deus, piissime Pater, lacrymabiliter quaesumus, pietatem, ut hujus famuli tui animam, quam de hujus mundi voragine ducis ad patriam, Abrahae amici tui sinu recipias + et refrigerii [Col. 1162D] rore perfundas, sit ab aestuantis gehennae truci incendio segregatus, et beatae requiei, te donante, conjunctus. Et si quae illi sunt, Domine, dignae cruciatibus culpae, tu eas gratia mitissimae lenitatis indulge, nec peccati recipiat vicem, sed indulgentiae tuae piam sentiat bonitatem, cumque finito mundi termino, supernum cunctis illuxerit regnum, omnium Sanctorum coetibus aggregatus cum electis resurgat in parte dextera coronandus. Per. Alia. Tibi Domine commendamus animam famuli tui, ut defunctus saeculo tibi vivat, et si qua per fragilitatem mundanae conversationis peccata admisit, tu venia misericordissimae pietatis absterge Per. Alia. Inveniant quaesumus Domine animae famulorum famularumque [Col. 1163A] tuarum omnium in Christo quiescentium lucis aeternae consortium, qui in hac luce positi tuum consecuti sunt sacramentum. Alia. Multiplica Domine super animas famulorum famularumque tuarum misericordiam tuam et quibus donasti baptismi sacramentum da eis aeternorum plenitudinem gaudiorum. Per. Alia. Partem beatae resurrectionis obtineat, vitamque aeternam mereantur in coelis. Per te Jhu Xpe.


In eodem codice bibliothecae Coes. Vindob. qui fuit olim monasterii S. Margarethae in silva Nigra sub tit. in agenda mortuorum habetur officium deff. omnino ut hodie obtinet, tantum quod nona lectio non sit ex Job, sed lectio epistolae B. Pauli ap. ad Thessalon.

[Col. 1164A] Fratres nolumus vos ignorare de dorm. . . . itaque consolamini invicem in verbis istis.

    R\. Libera me Domine de viis inferni.
    In matutinis Laudib. Ps. Miserere.
    Ant. Requiem aeternam dona eis Domine, et lux perpetua luceat eis.
    Ant. Ne intres in judicium cum servo tuo Dne.
    Ps. Domine exaudi.
    II. Ant. Me suscepit dextera tua Domine.
    Ps. Deus Deus meus.
    Ant. Eruisti Domine animam meam ne periret.
    Ps. Ego dixi etc.
    Ant. Omnis spiritus laudet Dominum.
    Ps. Laudate etc. V\. Requiem aeternam.
    In Evangel. Ant. Ego sum resurrectio et vita etc.






[Col. 1163]
EXPOSITIO SUPER MISSAM.
(Ex cod. Einsidlensis monast. saec. X circ.)

[Col. 1163B] Dominus vobiscum. Salutat Sacerdos populum, et orat, ut Dominus sit cum illo. Et cum spiritu tuo. Responsio populi atque oratio, ut sicut Sacerdos oravit, quod Dominus esset cum populo, ita et populus orat, quod Dominus sit cum spiritu Sacerdotis. Dum dicit Sacerdos, oremus, rogat, omnes orare, ut oratio ejus a Domino exaudiatur. Et quando dicit per Dominum nostrum Jesum Christum Filium tuum, ad Dominum Patrem orat Sacerdos, ut per Filium suum qui Dominus noster est aequaliter sicut Pater, oratio perficiatur. Cum dicit: qui tecum vivit et regnat Deus in unitate Spiritus sancti, vult populum credere, et intelligere, quod Filius cum Patre sine initio, ac sine fine vivit, et regnat; et Deus est sicut Pater. Deus est, et una potestas est Spiritui sancto [Col. 1163C] cum Patre, et Filio, atque una substantia, et in omnibus unitas Deitatis. Per omnia saecula saeculorum, id est, ut Filius cum Patre in unitate Spiritus sancti sicut ante omnia saecula in Deitate vixit, et fuit, ita et in praesenti saeculo, atque in futuro, ubi justi cum angelis sanctis permanebunt, et injusti cum daemonibus cruciabuntur. Credatur aequaliter vivere cum Patre et Spiritu sancto, et nullo fine concludi. Amen. Confirmatio orationis est a populo, et in nostra lingua intelligi potest, quasi omnes dicant, ut ita fiat, sicut Sacerdos oravit. Sed propria ejus interpretatio est vere, sive fideliter. Sursum corda. Ammonet Sacerdos populum, ut sursum, id est, supra semetipsum ad Dominum omnipotentem corda levent, et fideliter orent, quod desursum eis veniat auxilium a Deo [Col. 1163D] coelesti, a quo creati sunt. Habemus ad Dominum. Responsio est populi, quod sicut Sacerdos jussit eos corda sursum tenere, sic tenere profitentur. Gratias agamus Dno Deo nostro. Sacerdos gratias agit Deo juxta professionem populi, quia confessus est ad [Col. 1164B] Dominum se esse intentum. Dignum et justum est. Populus cum Sacerdote simul gratias agit Domino, quia justa et digna ratio est Deo gratias referre, quia ab ipso omnia bona suscepimus. Vere dignum et justum est, aequum et salutare. Confirmat Sacerdos professionem populi, et dicit, quod vere dignum est, et justum Deo gratias pro omnibus referre, et quod aequum est, hoc est, rectum sive aequale salutare, id est salute plenum, ut ei gratias referamus, qui nobis salutem dedit aeternam. Nos tibi semper, et ubique gratias agere. Conversus Sacerdos ad Dominum post professionem populi quasi ad praesentem loquitur, quia in praesentia Domini semper sumus, et ipse videt cogitationes nostras; et dicit Sacerdos tam de se, quam de populo. Nos tibi semper, hoc [Col. 1164C] est, omni tempore, et ubique, id est, in omni loco. Gratias agere, Domine, quia dominator est omnium, et sub ejus dominatione omnia sunt. Sancte, tu, qui sanctus es, et per quem omnia sancta sunt, quia bona et sancta creasti. Pater. Grece dicitur Pater, et latine genitor, quia ipse genuit Filium sine ulla coinquinatione, seu corruptione. Pater, latine a patrando dicitur, hoc est, a perpetrando, quod est a perficiendo, sive ab adjuvando. quia ipse perfecit omnia, quae facta sunt, et voluit nos filios suos fieri adoptionis per sanctificationem, quia ille sanctificavit nos. Omnipotens. Quoniam omnia potest. Ideo omnipotens dicitur: et non est impossibile apud Deum omne verbum. Aeterne Deus. Hoc est inter aeternum, et temporale, et perpetuum. Aeternum est, quod initium [Col. 1164D] non habuit, nec finem habebit, sed semper fuit, et est, et erit. Perpetuum est, quod esse coepit, et finem non habebit. Temporale est, quod initium habuit, et finem habebit. Et ideo hic dicitur aeterne Deus, quia solus Deus aeternus. Aeternus est, nec [Col. 1165A] coepit esse, nec desinit esse, sed est semper. Deus a diligendo dicitur, quia omnia diligit, et gubernat, quae creavit. Et aliter Deus a divinitate dictus est, quia divinus est, et omnia dividit prout vult. Per Christum Dominum nostrum. Christus graece, unctus dicitur latine. Hic Christus ante omnia initia inenarrabiliter genitus est, et conceptus est de Spiritu sancto, et natus est de Maria Virgine. Nam et in veteri testamento Sacerdotes et Reges unguebantur, et ideo Christi dicebantur, quia uncti erant unctione temporali. Iste Christus, per quem Patri gratias agimus, aeternaliter Christus est, et cum Patre aeterno Deus est, et per ipsum redempti sumus, et ipse Dominus noster est, quia dominatur nobis. Per quem majestatem tuam laudant angeli; per ipsum Christum, [Col. 1165B] per quem nos gratias agimus Patri. Majestatem Patris laudant angeli, qui ipse aequalis est Patri in divinitate. Majestas, quasi major est potestas, quia major est potestas Dei quam hominum. Dei majestatem per Christum laudant angeli, quia Christus simul cum Patre creavit angelos. Angelus enim grece, latine nuntius interpretatur. Angelus nomen officii est, non naturae, quia nuntiat, sed naturaliter spiritus sum. Adorant Dominationes. Majestatem Dei Patris per Filium laudant, et adorant Dominationes. Dominationes, ordo est angelorum. Decem fuerunt ordines angelorum. Decimus ordo cecidit, et versus est per superbiam in diabolum. Novem autem permanserunt in sanctitate sua. Haec sunt nomina eorum: Angeli, Archangeli, Virtutes, Principatus [Col. 1165C] et Potestates, Throni, Dominationes, Cherubim, Seraphim. Istarum duarum nomina non sunt latina. Cherubim plenitudo scientiae interpretatur Seraphim incendium dicitur. Ceterarum nomina dictorum ordinum latina sunt, nisi Angelorum et Archangelorum. Angeli nuntii, Archangeli excelsi nuntii dicuntur. Gregorius autem Papa Romanus in omelia sua super lectionem evangelicam: Erant adpropinquantes ad Jesum publicani, et peccatores, ut audirent illum, plenissime de praedictis ordinibus exposuit. Nos vero ad propositum redeamus. Tremunt Potestates de supra dicitis ordinibus dicit. Non ideo dixit, quod supra dicti ordines corporales sunt, sed nostro more dicit, quia nos tremere, ac timere ante Dominos nostros solemus; sed ideo dicit tremere, [Col. 1165D] ut nos intelligamus omnia coelestia, terrestria et infernalia ante conspectum divinae majestatis tremere ac timere. Coeli coelorumque Virtutes. Ipsi coeli jussioni divinae obediunt, quia se ostendere serenos, vel nebulosos, non habent potestatem. Coelorum virtutes sunt supra dicti ordines angelorum sicut beatus Gregorius in omelia sua super evangelicam lectionem, erunt signa in Sole, et Luna, et Stellis, testatur. Ac beata Seraphim. De Seraphim namque supra dictum est. Socia exultatione concelebrant. Omnes praedicti ordines majestatem Dei Patris per Christum juncta exultatione aequaliter concelebrant. Cum quibus et nostras voces, ut admitti jubeas deprecamur. Cum quibus haec est [Col. 1166A] supplicatio nostra, ut ipse coelestis Pater per Christum Filium suum, per quem nos ei gratias de omnibus agimus, dignetur admittere voces nostras, et jungere vocibus praedictorum ordinum angelorum. Supplici confessione dicentes, hoc est humili confessione. Quid humilius confiteri, quam nosmetipsos aeterni Patri per Filium aeternum commendare, et de nostra conscientia et bonitate nihil praesumere, et juxta voces angelicas eum semper sanctum essentialiter credere, et praedicare dicentes:


Sanctus, Sanctus, Sanctus.

Johannes Evangelista in Apocalipsi libro scripsit, se vidisse ante thronum Dei, et agni viginti quatuor animalia adstantia, et incessanter dicentia: Sanctus, sanctus, sanctus Dominus Deus Sabaoth, [Col. 1166B] et reliqua. Ideo enim tribus vicibus dicitur sanctus, ut significetur, Pater sanctus, Filius sanctus, Spiritus Patris, et Filii sanctus. Sed quamvis tripliciter dicatur sanctus; non tamen dicitur plurali numero sancti, ut una sanctitas in his tribus personis, et una aeternitas intelligatur. Dominus Deus Sabaoth. A multis interpretari solet omnipotens. A multis vero exercituum, ut et ipse sit Dominus Deus, et ipse omnes exercitus angelorum atque hominum disponit. Pleni sunt coeli et terra gloria tua, hoc est. ut ejus gloria coeli ac terra gubernentur, et qui in coelis sunt et terra glorificent, et honorent nomen sanctum ejus. Osanna in excelsis. Quomodo nunc dicitur corrupte Osanna, ante dicebatur Osianna. Anna interjectio est laudantis, sive causa magnificantis. [Col. 1166C] Osi, sacrificia. Sed corrupte dicitur Osanna, et intelligi potest salvifica, vel salvum fac in excelsis, id est in altis. Benedictus, qui venit in nomine Domini. Quando Christus venit ad Hierusalem, et descendit de monte Oliveti, tunc filii Israel clamabant dicentes: Benedictus, qui venit in nomine Domini. Sed quid significat ille Christi adventus Hierusalem, nisi futuram resurrectionem, quando venturus erat judicare vivos et mortuos, et apparuerit nobis in eadem carne qua pro nobis passus est, et tunc in nomine Domini Jesu omne genu flectitur coelestium, terrestrium et infernorum. Et cetera; quae Apostolus dixit.

Te igitur clementissime Pater. Te igitur, hoc est certe clementissime Pater. Clemens dicitur, quasi [Col. 1166D] clara mens, sive abundans, et clementissime quasi clarissima mente, sive abundantissime, quia ipse clarissimus est mente, et misericordissimus corde Pater. Non ideo ipsum dicimus clementem et misericordem, quod membris corporeis, vel corde, aut mente sit compositus sicut homo, sed ideo clementem et misericordem clamamus, ut illam clementiam et misericordiam super nos ab ipso sentiamus, ut intelligamus unde salvari debeamus. Per Jesum Christum Filium tuum. Jesus graece, latine Salvator, eo quod salvet populum suum a peccatis eorum. Ideo salvat a peccatis, quia potestatem habet dimittendi peccata. Salutaris ideo dicitur, quia salutem nobis dedit, ut, si praecepta ejus servemus, vitam [Col. 1167A] aeternam capere valeamus. Filium tuum Dominum nostrum. Filium suum unigenitum, quia ipse est unigenitus ex substantia Patris. Nos autem filii adoptivi sumus per ipsum, qui unigenitus est a Patre procedens. Patri coaeternus. Et ideo per eum Patrem postulare debemus, humiliter dicentes: Supplices te rogamus, ac petimus. Supplices. id est humiles. Uti accepta habeas et benedicas. Haec dona, haec munera, et sancta sacrificia inlibata. Dona sunt, quae voluntarie donantur; munera sunt, quae pro aliquo munere vel mercede offeruntur: sicut nos offerimus Deo, ut peccata nostra dimittantur. Sacrificia sunt, quae jam cum orationibus consecrantur. Inlibata, id est immaculata, et ab omni livore malitiae aliena. Tunc sunt dona et sacrificia inlibata, [Col. 1167B] quando absque scandalorum maculis sunt offerta, et justo sunt labore adquisita. Non ut multi errant, qui dicunt inlibata esse non dedicata. Lege septem collationes Patrum, et in secunda collatione theonae in nono invenies, quae sint illibata. Imprimis, quae tibi offerimus. Hoc pro quibus offeruntur indicat. Imprimis offerri debent pro ecclesia tua sancta catholica. Ecclesia grece, latine convocatio dicitur. Catholica, universalis dicitur, quia universi, qui in Deum credunt, in una debent esse congregatione. Quam pacificare, custodire, adunare digneris, et regere toto orbe terrarum. Pro hoc offerimus inprimis, ut supra dictam congregationem tuam per totum orbem terrarum pacificatam et adunatam custodire digneris. Una cum famulo tuo illo, hoc est [Col. 1167C] simul cum illo, qui sedem apostoli tenet, quia ecclesia, in qua Petrus princeps Apostolorum sedit, caput est omnium ecclesiarum catholicarum. Ideoque Petro dixit Christus: tu es Petrus, et super hanc petram aedificabo ecclesiam meam, et cetera. Et propter hanc sententiam debemus omnes pro eo orare, qui in eadem praeest ecclesia. Et antistite nostro, illo, hoc est pro episcopo, in cujus parochia sumus, pro ipso orare debemus, quia ipse est pastor, et praedicator noster. Memento Domine famulorum, famularumque tuarum, et omnium circumstantium. Sacerdos ante oravit pro apostolico, et episcopo suo. Si episcopus Missam celebrat, ille non debet dicere pro antistite nostro. Jam oratum est pro senioribus. Postea orandum est pro populo, [Col. 1167D] quando sacerdos dicit: Memento Domine famulorum famularumque tuarum. Deprecatur Dominum Patrem, ut memorari dignetur omnium ad officium Missae sive masculorum sive feminarum advenientium; et quod dicit circumadstantium, ipsi sunt masculi et feminae, qui circumstant. Jam Sacerdos oravit pro omnibus, qui ad audiendam Missam venerunt, tunc demum orat pro his, qui oblationes suas offerunt. Qui tibi offerunt hoc sacrificium laudis. Dicit, quod pro laude Dei inprimis offerunt, et postea pro se, suisque omnibus. Pro redemptione animarum suarum, pro spe salutis et incolomitatis suae tibi reddunt vota sua aeterno Deo vivo, et vero. Ideo offerunt, quia vivo et vero Deo omnium fides circumadstantium [Col. 1168A] offerentium, et non offerentium cognita est, et nota devotio, omnes reddunt vota sua. Vota dicuntur, quae volenter promittuntur, quia volenter et libenter Deo vovere, et reddere debemus.

Communicantes et memoriam venerantes inprimis gloriose semper Virginis Mariae Genitricis Dei, et Domini nostri Jesu Christi, sed et beatorum Apostolorum ac Martyrum tuorum. Communicare, hoc est, participare, memoriam venerari, hoc est, in memoria venerabiliter tenere, quod S. Maria Virgo per adventum Spiritus sancti genitrix facta est Filii Dei Domini nostri Jesu Christi, qui Deus, et homo est, per quem Patrem supplicamus, et fidem communicare debemus, et credere, quod Spiritu sancto veniente, Filius Dei natus est ex ea, et virginitas ejus [Col. 1168B] non est violata. Sed et beatorum Apostolorum ac Martyrum tuorum. Apostolus dicitur in nostra lingua missus. Martyr dicitur testis. Apostoli ideo dicuntur quia a Christo missi sunt. Martyres dicuntur, quia testes sunt, quod Christus passus est pro nobis. et ipsi pro Christo. Hanc igitur oblationem servitutis nostrae, sed et cunctae familiae tuae, quaesumus Domine, ut placatus accipias. Sacerdos oblationem suam, atque cunctorum, qui Domino famulantur, id est, qui Domino serviunt, commendat, ut Domino placeat, et ipse nobis propitius sit. Diesque nostros in tua pace disponas, atque ab aeterna damnatione nos eripi, et in electorum tuorum jubeas grege numerari per Christum Dum nostrum. Pro eo, quod Sacerdos offert, populus debet orare, ut Sacerdos exaudiatur, [Col. 1168C] ut omnium dies in pace disponantur, et ab aeterna damnatione eripiamur, de qua Dominus Christus in fine mundi dicturus erit impiis: Ite maledicti in ignem aeternum, et cetera. Et ad illum gregem electorum suorum per angelos sanctos numerari mereamur, cui dicturus erit: Venite Benedicti Patris mei possidete regnum, et cetera. Quam oblationem tu Deus in omnibus quaesumus benedictam, adscriptam, ratam, rationabilem, acceptabilemque facere digneris. Supplicat Sacerdos, ut illam oblationem, quam ipse pro se offert, et pro populo, omnipotens Pater dignetur accipere benedictam, et habere adscriptam, hoc est, adsignatam, ut sibi placeat. Ratam, hoc est, judicatam, ut dignam illam judicet in conspectu suo offerri. Rationabilem, id est, justa [Col. 1168D] ratione plenam facere dignetur. Quia tunc illi est acceptabilis, si recte credentes pro justa ratione offerimus. Justum est postulare, ut illa oblatio, quam nos rationabiliter offerimus, Pater omnipotens sanctificando faciat, ut nobis Corpus et Sanguis fiat dilectissimi Filii sui Domini nostri Jesu Christi. Patri dilectus est Filius, sicut ipse Pater testatus est de coelo dicens: Hic est Filius meus dilectus, et cetera. Et nos eum diligere debemus, quia ipse prior dilexit nos, et passus est pro nobis.

Qui pridie, quam pateretur accepit panem in sanctas ac venerabiles manus suas, elevatis oculis in coelum ad te Dnm Patrem suum omnipotentem, tibi gratias agens benedixit, fregit, dedit discipulis suis [Col. 1169A] dicens: Accipite, et manducate ex hoc omnes, hoc est enim corpus meum. Simili modo postea quam coenatum est accipiens et hunc praeclarum Calicem in sanctas ac venerabiles manus suas, item tibi gratias agens benedixit, dedit discipulis suis dicens: Accipite, et bibite ex eo omnes, hic est enim Calix Sanguinis mei novi et aeterni testamenti, mysterium fidei, qui pro vobis, et pro multis effundetur in remissionem peccatorum. Haec quotiescunque feceritis, in mei memoriam facietis. Quam intermisimus, qui pridie, quam pateretur, hoc est, pridie, quam ipse passus est pro nobis voluit tradere discipulis suis Corporis et Sanguinis sui mysterium, ut illi traderent nobis. Quis umquam crederet, quod panis in carnem potuisset converti, vel vinum in sanguinem, nisi ipse Salvator [Col. 1169B] diceret, qui panem et vinum creavit, et omnia ex nihilo fecit. Facilius est aliquid ex aliquo facere, quam omnia ex nihilo creare. Ipse Salvator voluit corpus humanum suscipere, et hominem Deo conjungere, ut unus fieret mediator Dei et hominum. Homo Christus Jesus ipse voluit per nos panem et vinum offerri sibi, et ab ipso divinitus consecrari, et fidelem populum credere, verum esse mysterium, quod ipse tradidit discipulis suis dicens: Accipite, et manducate ex hoc omnes. Similiter et de calice dixit: Accipite, et bibite ex eo omnes. Et quando oculos ad coelum levavit, et Patri gratias egit, nos docuit, quod nos Patrem semper supplicare deberemus, quod ille tam magnum Sacramentum per manus nostras perficere dignetur. Et cum diceret, haec quotiescunque [Col. 1169C] feceritis in mei memoriam facietis, jussit nos illius passionis memores esse, quanta pro nobis sustinuit. Omni tempore memores esse debemus, quando hoc Sacramentum celebramus, et ejus misericordiae non nostrae bonitati fiduciam dare. Unde et memores sumus Domine nos servi tui, sed et plebs tua sancta Christi Filii tui Domini Dei nostri, memores nos esse Sacerdotes profitemur; atque plebem memorem esse testamur, Christi Filii tui Domini Dei nostri. Ideo Sacerdotes fideliter memores esse debent, quia ipsi Missam celebrant, et sacrificium offerunt Christi exemplo instructi. Et scire dedebent, qui celebrant, quia stulta postulatio est, si nescit, quod postulat. Plebs sancta ideo meminere debet, quia Christus non solum pro Sacerdotibus passus [Col. 1169D] est, sed et pro plebe. Sancta ideo dicitur, quia fide ac baptismo Christi percepto sanctificata est, modo indicat, unde meminere debent, id est tam beatae Passionis, nec non ab inferis Resurrectionis, nec non in coelos Ascensionis gloriosae Christi Filii Dei. Passionis memores esse debemus, quia animae justae ab inferis per resurrectionem ejus liberatae sunt. Gloriosae ascensionis ejus memores esse debemus, quia corpus humanum, quod sumpserat vinctum divinitati sine ullius adjutorio, ut intelligatur, quod non hominum, nec angelorum, nec ullius creaturae vehiculo eum ascendisse in coelum sed a Patre in majestate elevatus est, de qua ipse dixit in evangelio: ego et Pater unum sumus. Offerimus praeclare [Col. 1170A] majestati tuae de tuis donis ac datis, Hostiam puram, Hostiam sanctam, Hostiam immaculatam, Panem sanctum vitae aeternae, et Calicem salutis perpetuae. Domine omnium memores supradictarum bonitatum tuarum, offerimus tuae majestati hostiam puram, hoc est, puro corde, quia purum est corpus tuum, quod de hoc pane fieri credimus. Hostiam sanctam, quia tu sanctificasti corpus tuum, quando hominem in Deum adsumpsisti, et nunc sanctifica hunc et panem, ut corpus tuum fiat. Hostiam immaculatam, quia tu sine macula peccati passus es pro nobis. Panem sanctum vitae aeternae, quia tu panis vivus es, qui de coelo descendisti, et corpus tuum in hoc pane a te sanctificato nos accipere voluisti, et per calicem passionis tuae, nos sanguinem tuum [Col. 1170B] sumere voluisti. Tu sanctifica hanc hostiam, ut nobis corpus tuum, et sanguis tuus fiat.

Supra quae propitio ac sereno vultu respicere, hoc deprecamur, ut Pater sanctus supra dona a nobis offerta pio et blando vultu et claro dignetur respicere, id est videre. Et accepta habere, sicut accepta habere dignatus es, munera pueri tui justi Abel, et sacrificium Patriarchae nostri Abrahae, et quod tibi obtulit summus Sacerdos tuus Melchisedech, sanctum sacrificium, immaculatam Hostiam. Accepta habuit Dominus munera Abel, quia quicquid optimum invenit, optulit Domino, et nos justa munera et munda Deo mundo corde offerre debemus. Abraham filio suo Isaac non pepercit, sed obediens jussioni Domini offerre eum voluit. Melchisedech primus Sacerdos [Col. 1170C] Domino panem et vinum optulit, et ideo scriptum est in psalmo: Tu es Sacerdos in aeternum secundum ordinem Melchisedech. Quia sicut Melchisedech panem et vinum, ita et Christus in passione sua Corpus et Sanguinem suum optulit Deo Patri pro nobis, et in pane et vino passionis suae mysterium nos imitari voluit, quando discipulis suis dans panem et calicem dixit: Hoc est Corpus meum, et hic est Calix Sanguinis mei, et nos supplicare debemus. Ut sicut supra dictorum Patrum accepta fuerunt Deo munera, ita fiant et nostra. Supplices te rogamus omnipotens Deus, jube haec perferri per manus Angeli tui in sublime altare tuum, in conspectu divinae Majestatis tuae, humiliter postulamus, ut munera nostra super hoc altare, quod videri potest offerta, Pater [Col. 1170D] jubeat coelestis per manus angeli sui perferri in illud altum altare ante divinam majestatem suam, quod oculis nostris videre non possumus, quia corporale non est, sed spiritale. Et sicut nos divinam majestatem Patris investigare, sed potius credere, ut quotquot ex hac altaris participatione sacrosanctum Filii tui Corpus et Sanguinem sumpserimus omni benedictione coelesti, et gratia repleamur per Christum Dominum nostrum. Orare debemus Patrem coelestem, ut omnis, qui ex ipsius altari, supra quod offerimus Deo Patri in commemorationem Filii tui Domini Dei nostri Christi Corpus et Sanguinem praedicti Filii Dei sumpserimus omni benedictione coelesti accipere mereamur per ipsum Christum Dominum [Col. 1171A] nostrum. Nobis quoque peccatoribus, famulis tuis de multitudine miserationum tuarum sperantibus partem aliquam vel societatem donare digneris cum tuis sanctis Apostolis, et Martyribus, vel omnibus Sanctis. Haec omnia sacrificia ideo sunt offerta tam a Sacerdote, quam a populo, ut omnipotens Deus peccata nostra non reputet, sed cum sanctis suis nobis portionem tribuat. Intra quorum nos consortium non aestimator meriti, sed veniae, quaesumus, largitor admitte. Hoc rogamus, ut ipse dixit: In quacunque die peccator conversus fuerit, et poenitentiam egerit, omnia peccata ejus in oblivione erunt coram me. Non retributionem peccatorum aestimet, sed ipse sit veniae largitor, et intra sanctorum societatem nos mittat per Christum Dominum nostrum. Per quem [Col. 1171B] omnia haec dona ille creavit, ille sanctificet et benedicat, et praestet nobis, ut per Christum, per quem facta sunt omnia, et in Christo, in quo facta sunt omnia, et cum quo facta sunt omnia, quia coaeternus est Patri, semper gratias referamus Patri per omnia saecula saeculorum. Amen.

Praeceptis salutaribus moniti. Christi praeceptis, quae salute sunt plena, quia ipse est salus aeterna sumus ammoniti, et jussi, et divina institutione formati, id est formam et exemplum a Christo Domino nostro accepimus, et ausi sumus orare, sicut ille docuit discipulos suos, et Patrem nostrum credimus in coelis esse, qui nos creavit, et dicimus: Pater noster, qui es in coelis. Christus dixit post resurrectionem suam ascendo ad Patrem meum et Patrem [Col. 1171C] vestrum. Aliter dixit Patrem suum, aliter Patrem nostrum. Patrem suum, quia proprius Filius; Filius est Patris ex substantia Patris ante omnia tempora genitus Patri coaeternus. Pater noster est ideo, quia nos creavit in tempore, et nos Filii sumus sui adoptivi, et hereditatem coelestem Patris nostri coelestis possidere debemus, si operibus implemus, quae perceptione fidei spopondimus. Coelum a celando dicitur, eo quod celat divina secreta. Aliter coelum a celsitudine dicitur, eo quod altius sit rebus terrenis. Nos autem ideo dicimus Pater noster qui es in coelis, ut credere nos ostendamus Patrem coelestem; Et sicut Filii praecepta Patris sui implere, et ad coelum semper tendere desideremus. Sanctificetur nomen tuum, hoc est, ut nos digni [Col. 1171D] simus nomen sanctum ejus tenere in cordibus nostris, ut sicut angeli sancti, qui in coelo sunt, sciunt et intelligunt sanctitatem nominis ejus, ita et nos, qui in terra sumus ipso adjuvante sanctitatem ejus mereamur agnoscere, ut sicut in coelo, ita et in terra sit nomen ejus sanctificatum. Adveniat regnum tuum, hoc est, ut nos regnum ejus et potentiam ejus mereamur cognoscere, et ut jam propter nostra peccata diabolus non regnet super nos, sed ipsius regnum adveniat, sicut in Evangelio scriptum est: regnum Dei intra vos est. Fiat voluntas tua sicut in coelo et in terra, hoc est, ut ejus voluntatem sicut illi, qui in coelo sunt, faciunt, ita et nos, qui in terra sumus faciamus. Terra a terendo dicitur, [Col. 1172A] eo quod pedibus teritur. Panem nostrum cottidianum da nobis hodie. Panis apud Grecos in nostra lingua omnis interpretatur, et nos oramus, ut omnipotens Pater omnem victum spiritalem ac carnalem nobis largiri dignetur omni tempore. Et dimitte nobis debita nostra, sicut et nos dimittimus debitoribus nostris. Nihil enim injuste facit, qui sibi debenti debitum requirit. Nullus sine debito invenietur. Et ideo debemus debitoribus nostris debita dimittere, ut nobis omnipotens nostra dimittat, quia ipse dixit: Si non remiseritis unusquisque fratri suo de cordibus vestris, nec Pater vester coelestis remittet vobis peccata vestra, et alibi: Auferentur de regno ejus omnia scandala. Et iterum: Sacrificium non recipitur, si cum scandalo offertur, sed ante altare [Col. 1172B] dimitti jubetur, usque dum reconcilietur fratri suo, et tunc offerri mundo corde. Et ne nos inducas in temptationem, hoc est, ne intremus in temptationem illam, in qua diabolus nos temptat, et ei consentiamus, sed Dominus nos ipse defendat, ne inducamur in temptationem diabolicam. Quia si Deus nos dimittit, statim introducimur in laqueum diaboli, et ideo postulamus, ut ipse nos liberet a malo, hoc est ab omni impugnatione diabolica Libera nos, quaesumus, ab omnibus malis praeteritis, praesentibus, et futuris, hoc est, postulamus, ut ipse nos ab omnibus malis liberet, qui nos bonos et mundos creavit, in quo nullum est malum. Praeterita sunt, quae jam ante peccantes commisimus, et ideo flagella sustinemus. Praesentia sunt, quae cottidie committimus. [Col. 1172C] Futura sunt, quae adhuc diabolo suadente advenire possunt. Et ideo oramus, ut ab omnibus liberemur, quia ante conspectum Dei nulla sunt praeterita, nec futura, sed omnia sunt praesentia. Intercedente pro nobis beata et gloriosa semper Virgine Dei genitrice Maria, et beatis Apostolis tuis Petro, et Paulo, atque Andrea. Invocamus nobis in adjutorium genetricem Dei, quae virgo fuit, ante partum, virgo in partu, virgo post partum, et beatos Apostolos, qui nobis haec mysteria celebranda tradiderunt, ut intercedant pro nobis, quia nos ipsi digni non sumus de praeteritis ac praesentibus veniam promereri, nec de futuris cautelam, nisi nobis eorum orationibus donetur. Jam oravimus, ut liberemur a malis, nunc oramus, ut praedictis sanctis intervenientibus ipse [Col. 1172D] donet pacem propitius in diebus nostris, qui potens est a malo liberare. Pacem a temptatione diaboli ne inducamur in eam. Pacem a malis hominibus, ne patiamur flagella eorum, utpote misericordiae tuae adjuti, hoc est, ut Dei adjutorio adjuti; a peccato simus semper liberi, et ab omni perturbatione securi, hoc est, ut peccatis nostris dimissis, in praesenti saeculo ne perturbemur iterum precantes, nec in die judicii aeternam patiamur perturbationem per Christum Dominum nostrum. Pax Domini sit semper vobiscum. Christus est pax aeterna, qui nos reconciliavit Patri per passionem suam, ne propter peccatum primi hominis in inferno detineremur. Hoc orat Sacerdos, ut illa pax cum populo permaneat, et [Col. 1173A] omnes concordes faciat, ut pacificati cum Christo mereamur in coelo regnare, et ideo tunc facimus pacem antequam Corpus et Sanguinem Domini sumamus, ut concordiam inter nos habere ostendamus, et cum concordia Corpus et Sanguinem Domini nostri Jesu Christi in corpora nostra suscipiamus, quia sine concordia digni non sumus sanctam Communionem accipere, quia munera nostra, si discordiam habemus cum proximis nostris antequam reconciliemur, a Deo non recipluntur.

Tunc orat clerus cantando. Agnus Dei, qui tollis peccata mundi miserere nobis. Agnus dicitur propter innocentiam, quia nulli hominum vel bestiarum nocet, et dum ad victimam ducitur occidentem se non ledit, sed occisorem suum post occisionem [Col. 1173B] suam reficit, ita et Christus nullum lesit, sicut Apostolus dixit: Qui peccatum non fecit, nec inventus est dolus in ore ejus. Sed post passionem suam conversos persecutores suos multos per sanctam Communionem Corporis et Sanguinis sui refecit, et credentes fecit. Ipse tulit peccata mundi, quando veniam peccatorum nobis dedit, quia ante passionem ejus justi et peccatores in infernum descenderunt, et in Veteri Testamento remissionem peccatorum nusquam legimus. Christus vero per poenitentiam non solum veniam peccatorum, sed etiam gaudium nobis promisit angelicum dicens: Gaudium erit coram angelis Dei super uno peccatore poenitentiam agente. Ipsum Christum, qui est agnus Dei innocens, qui passus est pro salute mundi petimus, [Col. 1173C] ut misereatur nostri dicentes: Miserere nobis [(267) 2Kb] . Nam et agnus in veteri testamento Christus semetipsum obtulit Deo Patri, ut genus humanum per passionem suam liberaret a peccato, et ideo agnus Dei tunc canitur, quando Corpus et Sanguis Dni percipitur, ut omnes credamus, quia ipsius agni Corpus et Sanguis tunc sumitur, qui peccata mundi tulit moriendo et vitam aeternam nobis donavit resurgendo Jesus Christus Dominus noster, qui cum Patre in unitate sancti Spiritus vivit et regnat Deus per omnia saecula saeculorum, Amen. Et post Missam finitam dicit Diaconus ad populum: Ite Missa est. Diaconus grece, latine minister dicitur. Ille nuntiat populo, quod finitae sunt preces, quia nullus antea exire debet de ecclesia, quam nuntiatum [Col. 1173D] sit de ministro. Et omnes respondeant: Deo gratias.

Primum in Ordine Missae Antiphona ad Introitum canitur. Antiphona enim grece, latine vox reciproca interpretatur. In quo genere cantionis duo [Col. 1174A] vicissim chori reciprocando melodiorum cantus alternant, vel unius vox reflexuose alteri reciprocaciterque respondet.

Introitum namque ab introeundo est dictum. Eo enim cantu ad sanctae modulationis officia intratur; et tunc christianae religionis congregatio ecclesiam Dei intrans, ad ceteras officiorum laudes praeparat se. Sicut enim invitatorium dicitur ab invitando cum inchoatur initium nocturnum, et dicitur venite, ita Introitum ab introeundo, quando initiatur nocturnum. Antiphonam autem ad Introitum Coelestinus natione Campanus Pontifex Romae constituit, ut ante sacrificium celebraretur. Quod ante non fiebat, nisi tantum Epistola Pauli recitabatur, et sanctum Evangelium. Inde Kyrieleison dicitur, quod ex greco [Col. 1174B] in latinum Domine miserere interpretatur. Sic et Christe eleyson, hoc est: Christe miserere. Ymnum vero angelicum id est Gloria in excelsis Deo tunc angeli cecinerunt, quando natus est Dominus. Quae etiam Telesphorus Pontifex natione Grecus statuit, ut ante sacrificium psalleretur. Qui et constituit, ut in natale Domini per noctem Missae celebrarentur.

Deinde legitur Epistola Pauli. Paulum, omnibus notum est, Doctorem gentium esse. Et quia a Domino vas electionis fore meruit, idcirco idem dum corpore maneret, ex quo quasdam scribendo gentes ad tempus docuit. Inde nunc cottidie dum recitatur: omnium mentes fidelium fidei firmae roborat soliditate. Post responsorium Gradale psallitur. Et dictum [Col. 1174C] responsorium, quod uno cessante, hoc ipsum alter respondeat. Gradale autem dicitur ab illorum distintione responsoriorum, quod hoc in gradibus psallitur. Caetera ubicunque voluerit clerus. Deinde cantatur alleluia, quod ex hebreo in latinum laus Dei interpretatur. Ex duobus enim hebraicae locutionis verbis hoc unum est compositum nomen. Decem quippe nominibus apud Hebreos Deus vocatur, ex quibus ia, quod hic dicitur, unum est.

Ceterum haec in officio melodia a sanctis institutoribus sunt preposita, ut populus laudibus Dei insistens ad sancti Evangelii verba, ut ad alia sacri mysterii officia attentior, sollicitiorque exsistat. Post hanc enim laudem lectio S. Evangelii legitur. Evangelium namque grece, latine bonum nuntium interpretatur. [Col. 1174D] Nullum enim nuntium melius potest esse, quam illud, quod nuntiat salutem totius saeculi, et promittit aeterni felicibus praemia regni. Et bene convenit post hanc melodiae laudem, quae proprie Dei nomine continetur ejus sanctissima protinus verba [Col. 1175A] legi, ut dulcedinis canore primum spiritus populi informetur. Postea boni nuntii, id est Evangelii avida auditurus gratulatione consoletur.

Offertoria, quae in sacrificiorum honore canunt ecclesiasticus liber inditium est, veteres cantare solitos, quando victimae immolabantur, sicut enim dicit: porrexit, inquit, Sacerdos manum suam in libationes, et libavit de sanguine uvae, et fudit in fundamentum altaris odorem divino et excelso principi. Tunc exclamaverunt filii Aaron in tubis productilibus, et sonaverunt, et auditum fecerunt magnam vocem in memoriam coram Domino. Non aliter et nunc in sonitu tubae, id est, in vocis praedicatione cantus accendimus. Simulque corde et opere laudes Domino declamantes jubilamus in alto; illo [Col. 1175B] scilicet vero sacrificio, cujus sanguine salvatus est mundus. Deinde post orationem secrete dicitur a Sacerdote: Dominus vobiscum. Sacerdos orat salutando populum pro clero et plebe, et clerus et plebs, ut participes sint pariter cum Domino reciprocaciter exorando respondent, et cum spiritu tuo; id est, ut mens et spiritus noster unum sint secundum Apostolum: psallam spiritu, psallam et mente, ipse pro illis, et illi pro illo, quia Apostolus docet: invicem orare, ut salventur. Et Dominus in Evangelio: Amen dico vobis, quia si duo, vel tres consenserint de omni re super terram, quamcunque petierint, fiet illis a Patre meo, qui est in coelis. Iterum dicit Sacerdos: Sursum corda. Hic non solum plebem hortatur, ut ad Dominum erigat corda, verum [Col. 1175C] etiam suum cor participare cum ipsis desiderando exorat. Et sicut illos optat sursum habere corda, et de coelestibus cogitare dicente Apostolo: Nostra conversatio in coelis est. Et iterum, quae sursum sunt quaerite, non quae super terram, sic et ipse ima relinquens mente ad coelestia cum ipsis tendat juxta Psalmistam: Levavi oculos meos. et Ad te levavi oculos meos, qui habitas in coelis. Hinc clerus exhortatione Sacerdotis roboratus respondet: Habemus ad Dominum; ac si diceret: Sicut ammonendo nos hortaris sursum erigere corda, sic exortationi tuae facientes, attende ad Dnum habere profitemur. Gratias agamus Domino Deo nostro. Gratias enim Deo nobis agere optando imperat Sacerdos, qui ante professi sumus ad Dominum nos esse intentos. Dignum [Col. 1175D] et justum est. Quid enim dignius, quam ut Deo gratias indesinenter agamus pro immenso dignationis ejus dono, quo nos in mente dignatus est suos adoptare filios. Unde in consequentibus se Patrem a nobis permittit vocari. Et haec responsio plebis augmentum accumulat gratiarum actionis.


PRAEFATIO.

Vere dignum, et justum, et aequum, et salutare. Contestatur vero Sacerdos fixe et veraciter professionem populi, id est, gratias referre Deo esse dignum, qui nobis salutem indignis tribuit aeternam. Dignum, hoc est meritum; et justum, hoc est jure et ratione stans, ac solidatum, aequum rectum et aequale; et salutare, hoc est salubre, omnique salute plenum, [Col. 1176A] et medicabile. Nos tibi semper, et ubique gratias agere. Postquam autem profitetur se populus ad Dnum corda habere intenta. Conversio vocis et mentis fit a Sacerdote veluti praesentialiter loquentis ad ipsum dicendo: Nos tibi semper et ubique gratias agere. Tunc enim digne Deo gratiae concelebrantur, si ab omnibus humani generis fidelibus semper et ubique agantur. Semper juxta Psalmistam benedicam Dominum in omni tempore, semper laus ejus in ore meo. Et iterum: Laudabo Dominum in vita mea, psallam Deo meo quandiu ero. Et Apostolus: Sine intermissione orate: in omnibus gratias agite, et reliqua. Et ubique Psalmista dicente: In omni loco dominationis ejus benedic anima mea Domino. Et quia etiam Deus ubique est, idcirco illi [Col. 1176B] ubique gratias referre debemus. Domine sancte Pater omnipotens aeterne Deus. Dominus a dominando dicitur, jure enim illi hoc nomen proprie adhibetur, qui ipse potestative omnium dominatur creaturarum, in quo nomine omne genu flectitur coelestium, terrestrium et infernorum. Et sicut Dominus a dominando, ita sanctus a sanctificando dicitur, quia ab ipso omnia sanctificantur. Pater, hoc non dicimus nostro merito, sed sola suae concessionis largitione, qui dum peccati servi essemus, et filii irae secundum Apostolum, liberi facti justitiae. Patrem, illum diligendo, eo jubente vocamus. Per Christum Dnum nostrum, grece enim Christus, latine unctus interpretatur. Unde in psalmo: Unxit te Deus tuus oleo laetitiae prae participibus tuis. Per Christum vero Dominum [Col. 1176C] nostrum. Omnes fideles gratias Deo Patri referunt mediatorem, ac mundi redemptorem, a quo cuncta creata et pereuntia, non nostris meritis, sed sola sua misericordia sunt recuperata. Et bene, sicut per ipsum novem ordines angelorum distinctis vocabulis creavit dicens: Fiat lux, et facta est lux, ita etiam et per ipsum paterna majestas merita vicissitudine ab angelis, id est, a nuntiis, et Archangelis, id est, Principibus angelorum conlaudatur, quia archon grece, latine Princeps dicitur. Et a Dominationibus, id est, Dominationibus supra praedictos ordines adoratur. Per ipsum etiam unicum verbum, id est, filium paternam divinitatem tremunt Potestates. Coeli coelorumque virtutes, id est, potestatem habentes, et virtutem supra inferiores ordines. Ac [Col. 1176D] beata Seraphim. Seraphim quoque ardentes et incendentes interpretantur propter vicinitatem sanctissimi divinitatis ignis, quia Deus noster ignis consumens est. Et ideo juste ab ipsis per unicum verbum socia exultatione Pater concelebratur. Cum ipsis vero supra dictis ordinibus angelorum et nostras, id est, hominum voces, ut admitti jubeas, deprecamur. Ammittere enim per duo m, et admittere per d, suscipere est. Amittere vero per unum m absque d, hoc est dimittere. Hic jam conjungendo pars inferior chordarum superiori in concordatione coelestis cytharae, id est, concordis ecclesiae, sociatur. Quae spiritale ac novum carnem aeterno regi concinenti modulatione perstrepit. Unde Johannes: [Col. 1177A] Et audivi vocem sicut vocem cytharizantium in citharis suis, et cantant canticum novum. Duas quoque Deus creaturas, id est angelos et homines ad sibi debitum reddere famulatum ac dignum servitium condidit, qui laudem illius dignam agerent, et placitam ejus voluntatem sensibiliter cum laudibus et gratiarum actionibus explerent. Per unigenitum Filium suum, per quem hi omnes ordines divinam ejus potentiam sine intermissione laudant, adorant, et tremunt, concelebrantque supplici confessione dicentes, id est praecaria, humilique laude, unde Cassiodorus inquit: Confessionis enim nomen in divinis Scripturis duplici modo intelligitur. Aliquando enim ad satisfactionem, et ad publicam sanabilemque proditionem per poenitentiam pertinet, ut Apostolus: [Col. 1177B] Confitemini peccata vestra alterutrum, ut salvemini. Aliquando ad gratiarum actionem, ut in Evangelio: Confiteor tibi Domine Pater coeli et terrae. Hinc iterum Cassiodorus dicit: Confitentur enim, qui peccata deplorant. Et qui Domino gratias referunt, confitentur; sed et illud in lacrimis, istud in gaudio est. Illud in afflictione, istud in sanctae mentis alacritate. Illud in tristitia, istud in exultatione. Illud in labore, istud in requie. Illud in timore istud in dilectione. Illud in luctu, istud in jocunditate. Illud in sorditate, istud in decore. Illud quiescit in indulgentia, istud permanet hic, et in futuro. Illud homines peccatores, istud homines sancti, et angeli gratulando et laudando confitentur. Ex quo intelligitur, sicut praedictum est, quod nomen confessionis [Col. 1177C] duplici modo intelligitur, id est, aliquando fit Confessio ad salutis satisfactionem, et ad ploranda peccata. Aliquando ad gratiarum actionem, Deo gratias agendo, et ejus nomen digne laudando; unde dicitur in psalmis: Confitemini Domino, quoniam bonus, et reliqua. Hic enim possumus intelligere de praesenti loco, verum dum sancti in hoc caduco vivunt saeculo, antequam inseparabili consortio coelestis conjungantur chori, divisis variisque modis Dominum laudant. Hinc Augustinus: Laudant eum omnes angeli ejus condigne, quorum cibus aeternus est, cujus vita vivunt, cujus aeternitate et bonitate semper beate vivunt. Laudemus Dominum nostrum, qui redemit, et fecit nos; laudant illi competenter, laudemus et nos obedientes. Illi laudant videndo, nos credendo; illi [Col. 1177D] fruendo, nos petendo; illi capiendo, nos quaerendo; illi intrando, nos pulsando.


Sanctus, sanctus, sanctus.

Juste enim, et rationabiliter istud nomen majestati divinae ter decantatur, quia sanctus Pater dicente Filio ad eum: Pater sancte sanctifica eos in veritate, quos dedisti mihi, quia tu sanctus es. De Filio autem per angelum ad Mariam dicitur: et quod nascetur ex te vocabitur sanctum. Filius Dei de Spiritu Patris et Filii dicit idem Filius discipulis suis: Accipite Spiritum sanctum, et caetera. Sed quamvis unicuique personae nomen inponatur sanctum, non tamen plurali numero tres sunt sancti, sed unus Deus sanctus; et sub trina repetitione una in tribus [Col. 1178A] personis sanctitas demonstratur; unde inquit Esaias: Vidi Dominum sedentem super solium excelsum et elevatum, et ea, quae sub ipso erant, replebant templum, et Seraphim stabant super illud sex alae uni, et sex alae alteri, et clamabant alter ad alterum et dicebant: Sanctus, Sanctus, Sanctus Dnus Deus exercituum, plena est omnis terra gloria ejus. Inde et Johannes Evangelista in libro Apocalypsis scribit, se vidisse ante thronum Dei et agni viginti quatuor animalia adstantia, et incessanter dicentia: Sanctus, sanctus, sanctus Dominus Deus Sabaoth, et reliqua. Sabaoth quoque hebraice latine exercituum sive virtutum interpretatur; quia ipse est omnium creator et Deus, qui operatur per Filium una cum Spiritu sancto omnia in omnibus. Pleni sunt coeli, hoc est [Col. 1178B] coelestes ordines, in quibus Deus plenissime habitare dicitur. Et terra, id est, fideles adhuc per spem futurae beatitudinis in terra conversantes. Gloria tua: illa enim gloria pleni sunt coeli et terra, quam nascente Domino multitudo angelorum cantasse dicitur: Gloria in excelsis Deo, et in terra pax hominibus bonae voluntatis. Osanna in excelsis. Osanna in interpretationem linguae alterius in toto transire non potest, quia Osi salvifica interpretatur. Anna vero interjectio est, significans motum animi sub postulantis affectu. Osianna autem integre dicitur, quod nos vocali media litera, et corrupta, et elisa Osanna dicimus, sicut fit in versibus cum scandimus Litera enim prima verbi sequentis extremam prioris verbi veniens excludit; et dicitur hebraice Osanna, quod [Col. 1178C] interpretatur salvifica subaudiendo: ut populum tuum, ut totum mundum. Benedictus, qui venit in nomine Domini. Adpropinquante Jesu Hierosolymis pueri Hebreorum sumentes ramos olivarum obviaverunt ei dicentes: Benedictus, qui venit in nomine Domini, Osanna in excelsis. Sine intermissione etenim et nunc a fidelibus nomen ejus in sancta illius ecclesia pronunciari debet, quia ab ipso spiritali benedictione, spiritales replentur, de qua Apostolus testatur: Benedictus Deus, et Pater Domini nostri Jesu Christi, qui benedixit nos in omni benedictione spiritali in coelestibus in Christo Jesu Domino nostro.

Te igitur clementissime Pater per Jesum Christum Filium tuum Dominum nostrum. Recte per Jesum [Col. 1178D] Christum Deus, et jam Pater supplicatur, quia per ipsum omnia facta sunt, et sine ipso nihil factum est. Et quia per ipsum salvati sumus, dignum est etiam, ut per ipsum Patrem, a quo genitus est, imploremus. Supplices, id est humiles, rogamus et petimus, uti accepta habeas; uti prout accepta habeas, id est placabiliter accipias, et benedicas haec dona, haec munera, haec sancta sacrificia inlibata. Donum dantis est munus accipientis, quia illud a dando, hoc a muniendo dicitur. Tamen proprie dona dicuntur, quae Deo dantur. Munera autem hominum sunt, quia manibus dantur, et accipiuntur. In hoc tamen loco et dona, et munera Deo offeruntur. Sacrificia, id est, sacra facta, quia prece mystica consecrantur in [Col. 1179A] memoriam pro nobis dominicae Passionis. Unde ab hoc, eo jubente, corpus et sanguinem dicimus. Quod dum fit ex fructibus terrae sanctificatur, et fit Sacramentum operante invisibiliter Spiritu Dei, cujus panis et calicis Sacramentum Greci eucharistiam dicunt, quod latine bona gratia interpretatur. Et quid melius Corpore et Sanguine Christi? Inlibata, hoc est incontaminata, et omni immunditia carentia; inlibata etenim tunc sunt sacrificia, si de propriis puro corde dantur, et justo labore adquiruntur. Inprimis, quae tibi offerimus pro ecclesia tua sancta catholica. Primo enim omnium pro ecclesia sancta offerre debemus mente pura ac toto digne devotionis affectu, ut semper dilatetur, et munitione Christi firmata stabilis in pace perseveret. Catholica autem [Col. 1179B] dicitur universatis, quia grece catholicon, latine universalitas dicitur, quam pacificare, id est in concordia manere, sicut dicitur: Quia duos condidit in se unum novum hominem faciens pacem. Pacem his, qui longe, et pacem his, qui prope. Custodire, quia est custos, sicut est custos, qui de nocte; et nisi Dominus custodierit civitatem, in vanum vigilat, qui custodit eam. Adunare, id est, unam per fidem facere, quia una est columba, id est, una ecclesia. Et licet septem in Apocalipsi scribantur, una tamen est septiformi Spiritu plena. Salomon enim dicit: Sapientia aedificavit sibi domum, excidit columnas VII. quas septem Apostolus unam dicit ecclesiam Dei vivi, quae est columna et firmamentum veritatis. Et regere digneris, id est, tuo monimine, ac gubernatione firmare. [Col. 1179C] Toto orbe terrarum, una cum famulo tuo Papa nostro N. Quia enim ipse vice apostolica caput est ecclesiae, ideo primus nominatur in hac prece. Et antistite nostro. Antistes dicitur, quod ante stat, eo quod praesit caeteris ordinibus. Et dignum est, ut pro eo Sacerdotes nominatim exorent, in cujus parochia, et sub cujus gubernatione reguntur.

Memento Domine famulorum famularumque tuarum. Famuli a famulando dicti, id est a serviendo, eo quod famulatum cuicunque impendunt. Et omnium circum adstantium. Sunt nonnulli, qui putant, non pro his tunc orari, qui forte aut infirmitatis causa, aut aliqua interveniente necessitate sedent, sed adstantium dicit ad praesens consistentium, et in fide ac spe permanentium, sicut Apostolus [Col. 1179D] dicit: Vigilate, et state in fide, et stabiles estote, atque immobiles. Quorum tibi fides cognita est, et nota devotio. Deo enim nihil est incognitum, quia scrutator est cordium: Dominus enim novit cogitationes hominum. Qui tibi offerunt hoc sacrificium laudis juxta Apostolum: quicquid agere debetis, omnia in laudem Dei facite, ut et Deus laudetur in vobis. Pro se suisque omnibus, id est, et pro se ipsis, et pro omnibus, qui ad se pertinent. Pro redemptione animarum suarum, pro spe salutis, et incolumitatis suae. Per oblationem enim illius sacrificii animae redimuntur a vitiis, et salvantur per spem salutis aeternae. Tibi reddunt vota sua. Vota dicuntur voluntarie data, unde Psalmista: Vovete et reddite Domino [Col. 1180A] Deo vestro omnes, qui in circuitu ejus offeretis munera. Aeterno Deo vivo et vero. Aeterno, quia nec initium habuit, nec fine claudetur. Deo vivo: vivum eum dicit, quia ipse est vita, et ab eo omnia vivificabuntur. Vero: quia verax est, et non fallit. Communicantes, id est, communiter participantes. Et memoriam venerantes, venerabiliter memoriam habentes. Inprimis gloriosae semper virginis Mariae. Ejus memoriam primum Sacerdos facit, quia per eam salus omnibus nobis advenit. Semper Virginis dicit, quia beata Virgo Maria ante partum, et virgo in partu, et post partum virgo incorrupta permansit. Genitricis Dei, et Dni nostri Jesu Christi. In horum duorum vocabulo nominum in Dei, et Domini ostendit beatam Mariam Deum genuisse, et hominem. [Col. 1180B] Sed et beatorum Apostolorum, ac Martyrum tuorum. Post memoriam Dei genitricis, horum memoriam facit Sanctorum, qui ecclesiae Petro commissae primum praesules exstiterunt, post illos reliquos omnes, dicens: et omnium Sanctorum tuorum, et reliqua. Non enim nostris precibus et meritis, Dei meremur auxilium, sed sanctorum intercessionibus, si nostrum digne oblatum fuerit sacrificium. Et hoc non nisi per Christum Dominum nostrum a quo omnia fiunt, et per quem omnia facta sunt. Hanc igitur oblationem servitutis nostrae, sed et cunctae familiae tuae. Istam oblationem Sacerdotes suae servitutis dicunt, quia quicquid ad hujus pertinet mysterii celebrationem, per eorum dispensatur ministrationem. Et non solum dicit servitutis nostrae, verum cunctae familiae [Col. 1180C] tuae; quia quamvis per eorum ministerium celebretur, non solum pro se, sed et cuncta Dei familia immolatur. Quaesumus Domine, hoc est precamur, ut placatus accipias, id est non nostri attendas reatus culpam sed tua miseratione placabiliter concedas veniam. Diesque nostros in tua pace disponas. Hoc primum non dicebatur, sed a Gregorio Papa viro eruditissimo postea additum est. Quod omnes incessanter petere debemus, ut quamdiu in hoc peregrinamur saeculo, dies nostri gubernentur a Deo. Quid enim est aliud dies nostros eum in pace disponere, nisi ab aeterna damnatione nos eripere, et in electorum suorum nos congregatione sociare, et hoc per illum per quem, et a quo cum Patre omnia facta sunt. Quam oblationem tu Deus in omnibus quaesumus [Col. 1180D] benedictam benedictione spiritali confirmatam; Adscriptam, mensae coelesti adsignatam. Ratam, tibi firmiter solidatam. Rationabilem, acceptabilemque facere digneris. Rationabile est, cum ratione actum. Et inde si rationabiliter ac digne oblatio efficitur, tunc Deo acceptabilis habetur. Ut nobis Corpus et Sanguis fiat dilectissimi Filii tui Domini nostri Jesu Christi, id est, ut nos efficiamur corpus ejus, et nobis divinitus tradat in ministerio divinae gratiae panem, qui de coelo descendit, ut sicut visibili pane, et potu reficitur corpus, ita et invisibili animus noster recreetur ac potetur, ne lassescat in itinere hujus solitudinis. Quid enim est, quod in panem, et vinum Dominus corpus suum transfigurare voluit? nisi quia [Col. 1181A] panis ex multis conficitur granis, et vinum ex multis uvarum racemis exprimitur, sic et Ecclesia, quae est Corpus Christi ex multis gradibus et aetatibus, et personis, et linguis congregatur in unam fidem. Eisdem quippe materiis Dominus se ipsum ostendit dicens: Ego sum panis vivus. Et infra: Ego sum vitis vera. Et ideo in easdem materias, unde cor hominis confirmatur, et laetificatur dicente Psalmista: panis cor hominis confirmat, et vinum laetificat. Corpus suum Dominus transfiguravit, ut quamdiu illud adsumpserimus laeti, et firmi maneamus, et ipse in nobis, ipso promittente: qui manducat carnem meam, et bibit sanguinem meum in me manet, et ego in eo. Dilectissimus Filius dicitur, quia, quamvis multi sunt Filii, gratia tamen, non [Col. 1181B] natura. Iste solus naturaliter est Filius Patre attestante, qui dicit: Hic est Filius meus dilectus, in quo mihi bene complacui. Dominus Deus, quia solus cum Patre, et Spiritu sancto dominatur, et divino cultu colitur. Christe Jesu, haec nomina sunt divinae gratiae suae; unum tamen hebreum, id est Jesus, quod interpretatur Salvator. Unde dicitur: Salvum faciet populum suum a peccatis eorum. Alterum grecum, id est, Christe, unde jam superius dictum est. Qui pridie, quam pateretur. Pridie dicitur, quasi prae die, id est, ante diem, qua per passionem occideretur. Accepit panem in sanctas ac venerabiles manus suas. In hoc pane quis alius, nisi ille panis vivus designatur, qui de coelo descendit. Et elevatis oculis in coelum, ad te Dnum Patrem [Col. 1181C] suum omnipotentem. Oculos elevavit in coelum, ut ostenderet nobis in omnibus, quae agimus, nihil quaerere terrenum; et ut sciamus inde nobis omne venire bonum. Tibi gratias agens benedixit. Exemplum nobis donans, ut in omnibus, quae bene gerimus, Deo gratias semper agamus. Fregit, dedit discipulis suis. Quid aliud significat in fractione hujus panis, nisi quia corpus suum manducabile praebuit nobis. Simili modo postquam coenatum est, id est, postquam ille veteris testamenti agnus comestus est. Quod dicit simili modo, non aliud est, nisi sicut fecit primum de pane, sic per omnia fecit, et de calice. Sicut illum gratias agendo benedixit frangens ad manducandum, sic et hunc benedicendo tradidit discipulis ad bibendum dicens: Accipite, et [Col. 1181D] bibite ex eo omnes; hic enim calix Sanguinis mei novi. et aeterni testamenti. Quod autem dicitur hic calix novi testamenti; ad discretionem veteris legis dicitur dicente Moyse: Hic est sanguis, quem mandavit ad nos Dominus. Misterium fidei, qui pro vobis effundetur. Quia dicitur, nisi manducaveritis carnem Filii hominis, et biberitis ejus sanguinem, non habebitis vitam aeternam. Haec quotiescunque feceritis, in mei memoriam facietis. Unde Apostolus: Quotiescunque, inquit, manducatis panem hunc, et calicem bibitis, mortem Domini adnuntiabitis donec veniat. Unde et memores sumus Domine nos servi tui, sed et plebs tua sancta Christi Filii tui Domini Dei nostri. Hic Sacerdotes admonitione Christi imbuti, [Col. 1182A] memores illius se esse profitentur, quia ipsis celebratio sacrificii hujus commissa est ad consecrandum. Deinde subditur, sed et plebs tua, ut intelligamus non solum Sacerdotibus dignum esse memoriam Christi venerari, sed et generaliter omnibus, plebs Christi vocatis, quia pro cunctis Christus mortuus est, et resurrexit, et ad coelos victor ascendit. Ipsa etenim sancta dicitur, quia per mysterium sacri baptismatis est abluta. Et juste adjicitur tua, quia Filii sui Domini nostri Jesu Christi proprio cruore est redempta. Tam beatae passionis, nec non et ab inferis resurrectionis, sed et in coelos gloriosae ascensionis. Horum ergo omnium sumus memores, quia per haec nos credimus esse salvatos. Et idcirco offerimus praeclarae majestati tuae de tuis donis ac [Col. 1182B] datis, Hostiam puram, Hostiam sanctam, Hostiam immaculatam. Panem sanctum vitae aeternae et Calicem salutis perpetuae. Hostiae apud veteres dicebantur sacrificia, quae fiebant, antequam ad hostem pergerent. Nunc autem Domine Hostiam puram, id est, omni fermento malitiae et nequitiae carentem majestati tuae corde puro offerimus, quia sicut illi auxilium a te credebant impetrare victoriae, ita et nos per Corpus Filii tui, qui est vera hostia salutem nostrarum nobis credimus promereri animarum. Hostiam sanctam, id est, coelesti dono per assumptionem Corporis Domini nostri Jesu Christi sanctificatam. Hostiam immaculatam, quia ipse sine macula peccati ex Maria Virgine natus, et cruce suspensus, redeundo ad coelos ascendit. Panem sanctum vitae [Col. 1182C] aeternae offerimus, quia vitam, quicunque eum acceperunt, percipient indeficientem, ipse est enim panis vivus. Et Calicem salutis perpetuae. Si vero calicem Domini condigne sumpserimus, salutem animae semper manentem habebimus. Supra quae; subauditur munera, propitio ac sereno vultu respicere digneris, hoc est, misericordi et claro percipere. Et accepta habere, sicuti accepta habere dignatus es munera pueri tui justi Abel, et sacrificium Patriarchae nostri Abrahae, et quod tibi obtulit summus Sacerdos tuus Melchisedech, sanctum sacrificium immaculatam hostiam. Abel namque de primogenitis quicquid optimum duxit, ac de adipibus gregis sui, et justo labore adquisitis. Hoc Deo cum intimis cordis amore, ac tota mentis devotione optulit. [Col. 1182D] Ideoque Deus ad munera ejus sereno vultu respexit. Abraham vero voci Domini obediens filio suo non pepercit propter eum, sed immolare eum voluit, ideoque reputatum est ei ad justitiam. Melchisedech summus Sacerdos primum panem et vinum typice Domino obtulit. Quam figuram postea Christus, qui est verus Sacerdos in aeternum corpus suum et sanguinem offerendo Deo Patri adimplevit. Dixit enim discipulis suis, dans eis panem et calicem: hoc est Corpus meum; et hic est Calix Sanguinis mei, qui pro multorum redemptione effundetur. Cum omni ergo puritate mentis implorare omnipotentem Deum debemus, ut sicut, horum trium munere placatus, [Col. 1183A] respexit, ita etiam per suam misericordiam respicere dignetur et nostra.

Supplices te rogamus omnipotens Deus, jube haec perferri per manus angeli tui in sublime altare tuum in conspectu divinae majestatis tuae. Incessanter enim nobis, et cum summa humilitate postulandum est, ut sacrificia, quae a nobis in hoc corporali altare offeruntur, et per manus Sacerdotum consecrantur, ab angelo in presenti adsistente sancto suscipiantur, per manusque illius sanctas in sublime altare Dei. Idem in praesentiam paternae majestatis, quam nec oculus vidit, nec auris audivit, nec in cor hominis ascendit, perferantur. Ut quotquot ex altaris participatione sacrosanctum Filii tui Corpus et Sanguinem sumpserimus, omni benedictione coelesti et gratia repleamur, [Col. 1183B] per Christum Dnum nostrum. Semperque Deum Patrem exorare debemus, ut quotquot Corpus et Sanguinem proprium in commemorationem Filii sui Domini nostri Jesu Christi fideliter sumimus, illius benedictione ac gratia repleti, coelesti ejus nos largiflua pietate non nostris meritis agnoscamus esse salvandos.

Nobis quoque peccatoribus, famulis tuis de multitudine miserationum tuarum sperantibus partem aliquam et societatem donare digneris. Hic petitur, ut nobis indignis cum sanctis suis, et electis gloriam tribuat. Miserationes dicuntur, quia novit compati vulneribus nostris, et medicamentum dat. Et haec tamen tantummodo sperantibus promittuntur, quia nihil valent sine spe, sicut namque per pedes corpus [Col. 1183C] ambulat, sic et mentes bonorum per spem ad coelestia proficiscuntur. Cum tuis sanctis Apostolis, et Martyribus cum Joanne, Stephano, Mathia, Barnaba, Ignatio, Alexandro, Marcellino, Petro, Felicitate, Perpetua, Agatha, Lucia, Agne, Cecilia, Anastasia, et cum omnibus Sanctis tuis, intra quorum nos consortium non aestimator meriti, sed veniae quaesumus largitor admitte, per Christum Dnm nostrum. Ideo praesumit rogare Deum sacerdos nobis dari partem cum Sanctis, quia nihil resistit voluntati Dei. Non enim meritis vocamur ad regnum Sanctorum, sed sola bonitate Dei, per Xpm Dnm nostrum, qui factus est mediator, quem advocatum habemus apud Patrem. Cujus pietate ac beata passione reconciliati [Col. 1183D] sumus Patri. Per quem haec omnia bona Dne semper creas. Creat ac condit Pater per Filium, ut in mysterio gratiae divinae nobis traditur corpus et sanguis. Sanctificas, ut et nos sanctificemur per sanctum sacrificium. Vivificas. Vivificatur sancta oblatio panis et vini, quatinus divinis mysteriis acceptis, vita aeterna tribuatur fidelibus. Bona scilicet Dni creaturae, quae nobis largiuntur, sanctificata sunt, quia nos sanctificant. Vivificata: per quae prestatur vita beata. Benedicta: per quae benedictio corporis et sanguinis datur nobis. Per ipsum, et cum ipso, et in ipso, est tibi Deo Patri omnipotenti in unitate Spiritus sancti omnis honor et gloria. Est honor et gloria Patri, sed cum Filio, per quem omnia creavit, cum quo cuncta coepit facere, et in quo sunt omnia [Col. 1184A] perfecta. Honor et gloria est Patri, et Filio, sed cum Spiritu sancto, per quem vivificatur, et sanctificatur, quae ex ipso, et per Filium facta noscuntur. Per omnia saecula saeculorum. Saecula saeculorum dicuntur, sicut sancta sanctorum; hoc est, per aeterna saecula. Per quem vivit, et regnat Pater, vivit, ac regnat Filius, vivit, et regnat Spiritus sanctus. Amen, id est vox fidelium, et credentium in trinitatem et unitatem. Amen hebreum est, quod ab aliquibus interpretibus interpretatur vere et fideliter, ab aliis, vere fiat.

Oremus, praeceptis salutaribus moniti. Praeceptis enim salutaribus, id est, Dni Salvatoris, qui nos sine nostris meritis salvavit, moniti sumus; ipso attestante discipulis suis: sic enim orabitis: et [Col. 1184B] divina institutione formati audemus dicere. Si vero ejus monitis et divina institutione formati fuerimus, recte dicere audebimus nobis ab ipso praedictam orationem subsequentem. Pater noster, qui es in coelis. Haec vox libertatis est. Patrem invocamus, qui nos creavit, quia omnes ab uno creati sumus Deo. Sanctificetur nomen tuum. Num quod non semper sanctificatum fuit nomen Dni, oramus, ut in nobis sit sanctificatum nomen ejus. Adveniat regnum tuum. Regnum Dei semper fuit. Oramus, ut in nobis non regnet diabolus, neque vitia, sed regnum Dei sit in nobis. Fiat voluntas tua sicut in coelo et in terra; ut efficiatur voluntas Dei in nobis in timore consummemur angelorum, ut simus in societate, nos terreni, supernorum civium. Panem nostrum cottidianum da [Col. 1184C] nobis hodie, id est panem supersubstantialem, de quo pane Dns dixit: Ego sum panis vivus, qui de coelo descendi, ut de sancto altari reficiamur corpore Xpi. Et dimitte nobis debita nostra, sicut et nos dimittimus debitoribus nostris. Ecce remissionem dicimus, quod in Evangelio Dns dicit: Si non remiseritis peccata hominum, nec Pater coelestis dimittet peccata vestra. Et ne nos inducas in temptationem, ne nos dimittas incidere in temptationem diaboli. Sed libera nos a malo, a diabolo, et malis hominibus.

Libera nos quaesumus Dne ab omnibus malis praeteritis, praesentibus, et futuris. Et hoc etiam nobis postulandum, et supplici prece omnipotens Deus a nobis exorandus est, ut nos a praesentibus, id est [Col. 1184D] nunc instantibus malis eripiat, et secundum suam largifluam misericordiam a praeteritis, ne ad illa referamur, liberet: et a futuris ipso auxiliante secernat, qui est agnitor praesentium, praeteritarum, futurarumque rerum. Et intercedente pro nobis beata et gloriosa semper Virgine Dei genitrice Maria, et sanctis apostolis tuis Petro et Paulo, atque Andrea. Da propitius pacem in diebus nostris, ut ope misericordiae tuae adjuti, et a peccato sumus semper liberi, et ab omni perturbatione securi. Beata ergo Dei genitrix, quae meruit virgo esse in partu, virgo post partum, primum humillima postulatione imploranda est, ut ipsa intercedat pro nobis ad Patrem, Filiumque, ex se secundum carnem natum. Postque Dei [Col. 1185A] apostoli Petrus et Paulus atque Andreas primi ecclesiae doctores sunt flagrandi, ut ipsis intercedentibus, pax in diebus nostris Christo propitio detur nobis, ut misericordiae suae auxilio circumdati, mereamur esse ab his liberi, et ab omni perturbatione noxia corpus, et sanguinem Xpi sumamus securi, quia non nostra virtute speramus nos ab hisdem liberari, sed magis credimus per illorum intercessionem salvari. Per Xpm Dnm nostrum. Et reliqua. Haec quoque redemptio ac liberatio per Xpm Dnm nostrum, qui cum Patre vivit et regnat in saecula saeculorum esse debet, quia per ipsum et cum ipso et in ipso facta sunt omnia, sine quo factum est nihil, in quo vivimus, movemur, et sumus.

Deinde Sacerdos pacem populis habendam denuntiat [Col. 1185B] dicendo: Pax Domini sit semper vobiscum. Et clerus, et plebs in eadem concordia respondendo subjungit: Et cum spiritu tuo. Dignum etenim est, ut post tanti sacramenta celebrata mysterii, et post corpus, et sanguinem Dni nostri Jesu Xpi consecratum, pax accepturis praenuntietur, quia ipse est, quem sumimus, pax nostra, qui fecit utraque unum, ipso attestante discipulis: Pacem relinquo vobis, pacem meam do vobis. Et iterum: Pacem habete intra vos.

Post pacem autem omnibus fidelibus in ecclesia Dei peractam, juste illius corpus, et sanguis a dignis percipitur, qui est pax vera, et in quo falli non potest. Quia a non nisi pacificis, et in concordia manentibus Corpus et Sanguis Dni nostri Jesu Xpi [Col. 1185C] digne percipitur, Scriptura attestante: Quicunque comederit Carnem Dni, et biberit ejus Sanguinem injuste, judicium sibi manducat, et bibit.

Agnus Dei vero, dum Corpus, et Sanguis Xpi sumitur, a clero modulando decantatur, quia ipse [Col. 1186A] est verus agnus sine macula Joanne dicente: qui tollit peccata mundi. Et dum ipse a fidelibus percipitur, dignum est, ut communio sacramenti modulationis lenitate aures accipientium mulceat, ut ociosa quaeque minus recordari, ac eis delectari ad hanc vocem intenti valeant, cordaque eorum ad conpunctionem ejus amoris, quae accipiunt, excitentur.

Deinde orationes a sacerdote sacrae communionis peraguntur, et benedictio super populum, ut a nobis digne percepta stabiles in fide, et mundo corde maneamus, et nobis salutem animarum et corporum habere credamus. Per Dnm nostrum Jesum Xpm, qui cum Patre vivit, et regnat Deus una cum Spiritu sancto in saecula saeculorum amen. Deinde a diacono populo pronuntiatur dicendo: Ite missa est. Missa [Col. 1186B] enim dicitur, eo quod tempore sacrificii catecumeni foras mittuntur. Postea vero a clero respondetur: Deo gratias, quia in hujus Missae celebratione Augustino attestante: primum fiunt obsecrationes, deinde orationes, et interpellationes, nec non gratiarum actiones. Obsecrationes namque, id est, praecationes dictas accipimus, quas facimus in celebratione sacrificiorum, antequam illud, quod in Dni mensa est, incipiat benedici, quam totam petitionem fere omnis ecclesia Dominica oratione concludit. Orationes aguntur, dum sancta oblatio benedicitur, et ad distribuendum praeparatur. Interpellationes vero, sive ut aliqui codices habent, postulationes fiunt, cum populus benedicitur. Tunc enim antistites velut advocali susceptos suos per manus [Col. 1186C] impositionem misericordissimae offerunt potestati. His enim paractis, et participato tanto sacramento gratiarum actio cuncta concludit, quam in his etiam verbis ultimam commendavit Apostolus.



KALENDARIA ET MARTYROLOGIA ANTIQUA.
(Apud Marten. Ampl. Collect. et Zaccaria Antiquit. medii aevi.)




[Col. 1185]
KALENDARIUM FLORIACENSE.
(Apud Marten. Ampl. Collect., tom. VI, pag. 649.)



JANUARIUS.
[Col. 1185D]

    Kal. Januarias. CIRCUMCISIO DOMINI.
    VIII. Idus. EPIPHANIA DOMINI NOSTRI JESU CHRISTI.
    IV. Idus. Natale beati Pauli primi eremiti.
    Idus. Jan. Depositio Hilarii Pictaviensis.
    XIX. Kal. Februar. Natale S. Felicis.
    XVII. Kal. Natale S. Marcelli.
    XVI. Kal. Depositio S. Antonii.
    XV. Kal. Natale S. Priscae.
    [Col. 1186D] XIII. Kal. Natale S. Sebastiani.
    XII. Kal. Natale S. Agnes de passione.
    XI. Kal. Natale S. Vincentii.
    V. Kalend. Natale S. Agnes de nativitate.





FEBRUARIUS.

    IV. Nonas. Purificatio B. Mariae.
    II. Nonas. Autissiodori depositio corporis S. Alexandri papae. Fidicula.
    Nonas. Febr. Natale S. Agathae.
    [Col. 1187A] XVI. Kalendas. Martii. Natale S. Valentini.
    XIV. Kal. Natale S. Julianae.
    VI. Kal. Natale S. Matthaei [l. MATHIAE] apostoli.





MARTIUS.

    VII. Idus. Natale SS. XL martyrum.
    IV. Idus. Natale S. Gregorii papae.
    XIII. Kal. DEPOSITIO DOMNI CUDBERCHTI EPISCOPI.
    XII. Kalend. DEPOSITIO S. BENEDICTI.
    VIII. Kal. Annuntiatio archangeli ad sanctam Mariam.
    VI. Kal. RESURRECTIO DOMINI NOSTRI JESU CHRISTI.





APRILIS.

    V. Idus. Septem Virginum quae in unum meruerunt coronas.
    XVIII. Kalendas Maias. Natale SS. Tiburtii et Valeriani [Col. 1187B] et Maximi.
    IX. Kal. Natale S. Georgii martyris.
    VII. Kal. Letania major ad S. Petrum et S. Marci evangelistae.
    IV. Kal. Natale S. Vitalis Martyris.





MAIUS.

    Kalendas Maias. Natale S. Philippi apostoli. Autissiodori Amatoris episcopi.
    Nonas Maii. Inventio S. Crucis, et passio SS. Alexandri papae cum sociis suis.
    VIII. Idus. Natale S. Victoris martyris.
    VI. Idus. Natale S. Gordiani martyris.
    IV. Idus. Natale S. Pancratii martyris.
    II. Idus. Natale S. Hisidori.
    XVI. Kal. Junii. Autissiodori passio sancti Peregrini [Col. 1187C] episcopi et martyris primi civitatis ipsius.
    XIV. Kal. Natale S. Pudentianae. Autissiodori dedicatio ecclesiae S. Stephani senioris.
    XIII. Kal. Natale S. Bassillae.
    VIII. Kal. Natale S. Urbani papae.
    VII. Kal. Bedae presbyteri depositio.
    III. Kal. Natale S. Felicis papae.
    II. Kal. Natale S. Petronellae.





JUNIUS.

    VI. Idus Junii. Natale S. Medardi.
    V. Idus. Natale SS. Primi et Feliciani.
    IV. Idus. Natale S Barnabae.
    XVI. Kal. Julii. Natale S. Viti.
    XV. Kal. Natale SS. Diogeni et Blasti.
    XIV. Kal. Natale SS. Marcellini et Marci.
    [Col. 1187D] XIII. Kal. Natale SS. Gervasii et Protasii.
    X. Kal. Natale S. Jacobi apostoli.
    VIII. Kal. Natale S. Johannis Baptistae.
    VI. Kal. Natale SS. Johannis et Pauli.
    IV. Kal. Natale S. Leonis papae.
    III. Kal. Natale beatorum apostolorum Petri et Pauli.





JULIUS.

    VI. Nonas. Natale SS. Processi et Martiniani.
    II. Nonas. Octavas apostolorum.
    VI. Idus. Natale Septem Fratrum.
    V. Idus. Adventus beatissimi Benedicti abbatis. Idus. Natale S. Cyrici.
    VIII. Idus. Natale Jacobi apostoli, fratris Johannis.
    [Col. 1188A] IV. Idus. Natale SS. Felicis, Simplicis, Faustini et Beatricis.
    III. Idus. Natale SS. Abdo et Senne.
    II. Natale sancti Germani episcopi et confessoris.





AUGUSTUS.

    Kalendas Augustas. Natale Machabaeorum
    IV. Nonas. Natale S. Stephani pontificis.
    VIII. Idus. Natale S. Xisti papae, et SS. Felicissimi et Agapiti.
    IV. Idus. Natale S. Laurentii.
    III. Idus. Natale S. Tiburtii.
    XVIII. Kal. Septembris, Assumptio S. Mariae.
    XV. Kal. Natale S. Agapiti.
    XI. Kal. Natale S. Timothei.
    VIII. Kal. Natale S. Bartholomaei apostoli.
    [Col. 1188B] V. Kal. S. Augustini episcopi. Autissiodori Translatio corporis S. Germani episcopi.
    IV. Kal. Passio S. Johannis Baptistae.





SEPTEMBER.

    VI. Idus Septembris. Natale S. Mariae.
    III. Idus. Natale SS. Proti et Jacinthi.
    XVIII. Kal. Octembres. Natale SS. Cornelii et Cypriani. Et exaltatio S. Crucis.
    XI. Kal. Natale S. Matthaei apostoli.
    X. Kal. Passio Mauritii et VI M DCLX. Autissiodori acceptio corporis S. Germani ab Italia.
    VIII. Kal. Conceptio Johannis-Baptistae.
    V. Kal. Natale SS. Cosmae et Damiani.
    III. Kal. Dedicatio basilicae archangeli Michaelis.
    II. Kal. Natale S. Hieronymi presbyteri.





OCTOBER.
[Col. 1188C]

    Kalendas Octembris. Natale S. Remedii.
    V. Nonas. Passio duorum Heuveddorum.
    VII. Idus. Natale SS. Marcellini et Genui.
    VI. Idus. DEPOSITIO DOMNI PAULINI EBROICENSIS [l. EBORACENSIS] EPISCOPI.
    XV. Kal. S. Lucae evangelistae.
    V. Kal. Natale apostolorum Simonis et Judae.





NOVEMBER.

    VI. Idus Novembris. Natale sanctorum IV Coronatorum.
    III. Idus. Natale S. Martini episcopi.
    Idus, Autissiodoro exceptio corporis SS. Alexandri papae et Crisanti.
    X. Kal. Decembris. Natale S. Ceciliae.
    [Col. 1188D] IX. Kal. Natale S. Clementis.
    VIII. Kal. Natale S. Crisogoni.
    III. Kal. Natale S. Saturnini et S. Crisanti.
    II. Kal. Natale S. Andreae apostoli.





DECEMBER.

    II. Nonas Decembr. S. Benedicti abbatis
    III. Idus. Natale S. Damasi papae.
    XVI. Kal. Jan. Natale S. Ignatii martyris.
    XII. Kal. Natale Thomae apostoli.
    X. Kal. Natale S. Eugeniae.
    VIII. Kal. Natale Domini nostri JESU CHRISTI.
    VII. Kal. Natale S. Stephani martyris.
    VI. Kal. Natale S. Johannis evangelistae.
    V. Kal. Natale S. Innocentium.
    II. Kal. Natale S. Svilestri papae.






[Col. 1189]
KALENDARIUM ANTIQUISSIMUM.
(Apud Bandini, Catalog. bibl. Laurent., supplem.)





[NOTA.]

. . . Continet hic Codex (sc. Bibliothecae Laurentianae) saeculi IX ineuntis, characteribus ferme quadratis exaratus, praeter computi ecclesiastici libros duos, et alia monumenta astronomica, Kalendarii fragmentum initio praefixum. Hoc cum clarissimo Leonardo Ximenes S. J. presbytero ignotum fuerit in sua ad Florentinum Gnomonem historica introductione, impressa Florentiae typis regiis anno 1767, et aliorum recentiorum exactam notitiam exhibet, visum est integrum exhibere; licet enim, quod maxime dolendum, dimidia fere parte mutilum sit, quod superest tamen, non parvo usui astronomicis observationibus esse poterit.

Incipit Kalendarii fragmentum a die sexta mensis Junii hoc pacto:


t cn c
[Col. 1189A]
VIII. Idus.
u d 	VII.
a e 	VI.
b f 	V. Nat. Primi, et Feliciani.
c g 	IIII.
d a 	III.
e b 	II. Nat. Basilidis, Nazarii et Naboris.
f c 	Idus. Ultimum Pentecosten (Charactere viridi).
g d 	XVIII. KAL. JUL.
h e 	XVII. Nat. sancti Viti mart.
i f 	XVI.
k g 	XV. Sol in Cancrum (Charact. rubr.)
l a 	XIIII. Nat. sanctorum Marcelli et Marcelliani.
m b 	XIII. Nat. sanctorum Gervasii et Protasii.
[Col. 1189B]
XII. Solstitium (virid.).
o d 	XI.
p e 	X.
q f 	VIIII. Vigilia sancti Joannis.
r g 	VIII. Nativitas sancti Joannis.
s a 	VII. Xmus Aegyptiorum mensis Episi (rubr.).
t b 	VI. Nat. sanctorum Joannis et Pauli.
a c 	V.
b d 	IIII. Nat. sancti Leonis papae.
c e 	III. Nat. apostolorum Petri et Pauli.
d f 	II. Nox h. VI, d. XVIII (rubr.) [(1) 1Kb] .




MENSIS JULIUS D. XXXI (vir.)

f as fm f
a l 	d sept. d sol. g d [(2) 1Kb] .
e g 	KAL. JUL.
[Col. 1189C]
VI. NON. Nat. sanctorum Processi et Martiniani.
g b 	V.
h c 	IIII.
i d 	III.
k e 	II.
l f 	NON.
m g 	VIII. ID.
n a 	VII.
o b 	VI. Nat. septem Fratrum.
p c 	V.
q d 	IIII.
r e 	III.
[Col. 1190A]
II. Dies caniculares (vir.).
t g 	IDUS. Sancti Quirici.
u a 	XVII. KAL. AUG.
a b 	XVI.
b c 	XV. Sol in Leonem (rubr.) sancti Mamae.
c d 	XIIII.
d e 	XIII.
e f 	XII. Nat. sanctae Praxedis.
f g 	XI. Nat. sancti Apollinaris.
g a 	X. Aquileae occasus (virid.).
h b 	VIIII. Acsias oritur (virid.), sea postea expunctum fuit.
i c 	VIII. Nat. sancti Jacobi Ap., fratris Joannis.
k d 	VII. XIImus. Aegyptiorum mensis Mesore (rubr.)
l e 	VI.
[Col. 1190B]
V. Nat. Simplicii, Faustini et Beatricis.
n g 	IIII. Nat. Felicis conf.
o a 	III. Umbra absumitur in Meroe. Nat. Abdon et Sennen.
p b 	II. Nox h. VII, d. XVI (rubr.).




MENSIS AUGUSTUS DIES XXXI (virid.).

b bo g
d l 	d sept. d sol. g d (rubr.).
q c 	KAL. AUG. Nat. Machabaeorum.
r d 	IIII. NON. VI emb. (virid.). Nat. Stephani pontific.
s e 	III.
t f 	II.
u g 	NON. Dedicatio Ecclesiae.
a a 	VIII. ID. Nat. sancti Xisti, et Felicissimi et Agapiti.
[Col. 1190C]
VII. Autumni initium, hb. d. XCII (rubr.) [(3) 1Kb] .
c c 	VI. Nat. Quiriaci.
d d 	V. Ver. Firmi et Rustici.
e e 	IIII. Nat. sancti Laurentii.
f f 	III. Nat. sancti Tiburtii.
g g 	II.
h a 	IDUS. Nat. sancti Yppoliti.
i b 	XVIIII KAL. SEPT. Nat. sancti Eusebii.
k c 	XVIII. Assumptio sanctae Mariae.
l d 	XVII.
m e 	XVI.
n f 	XV. Sol in Virginem (vir.). Nat. Agapiti.
[Col. 1191A]
XIIII.
p a 	XIII. Nat. sancti Magni.
q b 	XII.
r c 	Nat. sancti Timothei.
s d 	X.
t e 	VIIII. Residui dies quinque Aeg. epagomene dicit.
a f 	VIII.
b g 	VII.
c a 	VI. Nat. sancti Ruffi.
d b 	V. Nat. sancti Hermetis mart. Primus Aegyptiorum mensis Thoth (virid.).
e c 	IIII. Passio sancti Jo. Baptistae.
f d 	III. Nat. Felicis et Audacti.
g e 	II. Nox h. X, d. XIIII. (rubr.).




MENSIS SEPTEMBRIS DIES XXX (virid.).
[Col. 1191B]
a ep e
d l 	d sept d sol gesta dierum (rubr.).
h f 	KL. Sept. Nat. sancti Prisci.
i g 	IIII. NON.
k a 	III.
l b 	II.
m c 	NON.
n d 	VIII. ID.
o e 	VII.
p f 	VI. Nativitas sanctae Mariae et sancti Adriani.
q g 	V. Nat. S. Gurgonii.
r a 	IIII.
s b 	III. Nat. Proti et Hyacinthi.
t c 	II.
u d 	IDUS.
[Col. 1191C]
XVIII. KL. OCT. Exaltatio sanctae Crucis, et Cornelii, et Cypriani.
b f 	XVII. Nat. sancti Nicomedis.
c g 	XVI. Nat. Luciae et Geminiani.
d a 	XV. Sol in Libram (virid.).
e b 	XIIII.
f c 	XIII.
g d 	XII. Aequinoctium (virid.)
h e 	XI. Nat. sancti Matthei evangelistae.
i f 	X.
k g 	VIIII.
l a 	VIII. Hic indict. incipiunt et finiuntur (virid.).
m b 	VII.
n c 	VI.
o d 	V. Nat. sanctorum Cosmae et Damiani.
[Col. 1191D]
IIII.
q f 	III. Dedicatio Ecclesiae S. Archangeli.
r g 	II. Nox h. XII, d. XII (rubr.).




MENSIS OCTOBRIS, DIES XXXI (virid.).

g cc d
d l 	d sept d sol, gesta dierum (rubr.)
s a 	KL. OCT.
t b 	VI NON.
u c 	V.
a d 	IIII.
b e 	III.
c f 	II.
d g 	NON. Nat. sancti Marci evangelistae.
e a 	VIII. ID.
f b 	VII.
[Col. 1192A]
VI.
h d 	V.
i e 	IIII.
k f 	III.
l g 	II. Nat. sancti Calisti.
m a 	IDUS.
n b 	XVII. KL. NOV.
o c 	XVI.
p d 	XV. Sol in Scorpionem (vir.).
q e 	XIIII. Nat. Lucae evang.
r f 	XIII.
s g 	XII.
t a 	XI.
a b 	X.
b c 	IX.
[Col. 1192B]
VIII.
d e 	VII.
e f 	VI.
f g 	V. Tertius Aeg. mensis Athyr. (rubr.). Nat. App. Simonis et Judae.
g a 	IIII.
h b 	III.
i c 	II. Nox h. XIIII, d. X (rubr.).




MENSIS NOVEMBRIS, DIES XXXI (virid.).

n gf f
d l 	d sept. d sol g d (rubr.)
k d 	KL NOV. Nat. sancti Caesarii. Initium divion. Saureland. (sic.)
l e 	IIII. NON. V. emb. (virid.)
m f 	III.
[Col. 1192C]
II.
o a 	NON.
p b 	VIII. ID.
q c 	VII. Hiemis initium lib. d. XCII (virid.)
r d 	VI. Occasus Vergiliarum. Nat. IIIIor Coronat.
s e 	V. Nat. sancti Theodori.
t f 	IIII.
u g 	III. Nat. sancti Mennae Nat. sancti Martini.
a a 	II.
b b 	IDUS.
c c 	XVIII. KAL DEC.
d d 	XVII.
e e 	XVI.
[Col. 1192D]
XV. Sol in Sagittar. (virid.).
g g 	XIIII.
h a 	XIII.
i b 	XII.
k c 	XI.
l d 	X. Nat. sanctae Caeciliae.
m e 	VIIII. Nat. sancti Clementis.
n f 	VIII. Nat. Chrisogoni.
o g 	VII.
p a 	VI.
q b 	V. Quartus Aeg. mensis Cheac. (rubr.).
r c 	IIII. Nat. Saturnini, Crisanti, Dariae.
s d 	III. Vigilia sancti Andreae.
t e 	II. Nat. sancti Andreae. Nox h. XVI, d. VIII (rubr.).




MENSIS DECEMBRIS, DIES XXXI (virid.).
[Col. 1193A]
m dn e
d l 	d Sept. d sol gesta dierum (rubr.).
u f 	KL. DECEM.
a g 	IIII. NON. I. emb. (virid.).
b a 	III.
c b 	II. IIII. emb. (rubr.).
d c 	NON.
e d 	VIII. ID.
f e 	VII.
g f 	VI. Dedicatio ecclesiae sancti Zenonis. (manu rec.).
h g 	V.
i a 	IIII.
k b 	III.
l c 	II.
[Col. 1193B]
IDUS. Nat. sanctae Luciae.
[Col. 1194A]
XVIIII. KL. JAN
o f 	XVIII.
p g 	XVII.
q a 	XVI.
r b 	XV. Sol in Capricorn. (vir.).
s c 	XIIII.
t d 	XIII. Thomae apost. Solstitium. (rubr.).
a e 	XII.
b f 	XI.
c g 	X.
d a 	VIIII.
e b 	VIII. Nat. D. N. J. C. (rubr.).
f c 	VII. Nat. sancti Stephani.
g d 	VI. Quintus Aeg. mensis Tybi (virid.). Nat. Joannis evangelistae.





[Col. 1193]
KALENDARIUM STABULENSE.



JANUARIUS.
[Col. 1193B]

    Kalendis Januarii. Circumcisio et octava Domini. Romae S. Concordii martyris. Thiatmarus episcopus.
    IV Nonas. Romae S. Telesfori papae et martyris VIII.
    III Nonas. Parisius depositio S. Genovefae virginis. Romae Antheri papae et martyris XVIII.
    II Nonas. In Antiochia S. Simeonis monachi, et Jerusalem S. Simeonis prophetae.
    Nonas. Natalis S. Severini confessoris. Hepo decanus obiit.
    VIII Idus. Epiphania Domini.
    VII Idus. In Thracia S. Isidori episcopi, et SS. Martyrum, Faustae et Evilasii, S. Valentini episcopi.
    VI Idus. In Gallia civitate Bellovagus natalis SS. [Col. 1193C] martyrum Luciani, Maximiani, Juliani.
    V Idus. Sicco obiit.
    IV Idus. in Thebaidis depositio S. Pauli primi eremitae.
    III Idus. Eductio Domini de Aegypto. Havuini presbyter obiit.
    Idus. Octava Epiphaniae. S. Hilarii episcopi et SS. Juliani et Basilissae. In Campania civitate Nola passio Felicis, Agapiti, et Pontiani mart.
    XIX Kalendas Februarii, depositio S. Remigii confessoris.
    XVIII Kal. Romae S. Marcelli papae XXX, et Perronae S. Fursei abbatis, et Honorati martyris.
    XVII Kal. S. Sulpitii martyris et S. Antonini.
    XVI Kal. Romae S. Priscae virginis, et cathedra [Col. 1193D] S. Petri.
    XIII Kal. Romae Fabiani martyris papae XX, Sebastiani martyris, Mari, Marthae, Audifax et Abacuc martyrum. S. Pontiani martyris.
    XII Kal. S. Agnetis virginis.
    XI Kal. Passio S. Vincentii diaconi, et Anastasii martyris.
    [Col. 1194B] X Kal. Passio SS. Emerentianae et Macnarii atque Eugenii.
    IX Kal. In Antiochia Babillae episcopi cum tribus pueris. Tertii Ottonis imperatoris obitus.
    VIII Kal. Damasco conversio Pauli; et Arvernis Praejecti martyris.
    VII Kal. Aedit regina obiit.
    VI Kal. Gisilharius archiepiscopus obiit.
    V Kal. Romae S. Agnae virginis.
    IV Kal. S. Valerii episcopi, Papiae et Mauri martyr. S. Constantini martyris.
    III Kal. Malbodio monasterio S. Aldegundae virginis.
    II Kal. S. Julii conf. Roaolt subdiaconus obiit.





FEBRUARIUS
[Col. 1194C]

    Kalend. Februarii S. Brigidae virginis et S. Polycarpi episcopi.
    IV Nonas. Purificatio sanctae Dei Genitricis. Eodem die, anno MIV ordinatio Tageni sanctae Magadaburgensis ecclesiae archiepiscopi tertii.
    III Nonas. S. Blasii episcopi et martyris.
    Nonas. In Sicilia passio S. Agathae virginis.
    VIII Idus. Amandi episcopi, S. Vedasti episcopi et S. Dorotheae virginis.
    VII Idus. S. Helenae.
    III Idus. S. Sotheris et Scholasticae virginis, Zotici, Herenei et Jacinti. Adricus presbyter obiit.
    II Idus. S. Castrensis martyris. Hilderadus presbyter obiit.
    [Col. 1194D] XVI Kal. Martii. Interamnis Valentini episcopi. Romae Valentini presbyteri, Vitalis, Feliculae, Tenonis.
    XV Kal. Depositio S. Silvini episcopi, Faustini et Jovitae martyrum.
    XIV Kal. In Combas passio S. Julianae virginis, Onclimi confessoris.
    [Col. 1195A] XII Kal. Vestburg soror nostra obiit.
    XI Kal. Godila diaconus obiit.
    X Kal. S. Eucharii episcopi et confessoris.
    IX Kal. S. Felicis confessoris.
    VIII Kal. In Antiochia cathedra S. Petri, Teclae, Concordiae. Anno MVIII, die Dominica dedicata est crypta nostrae basilicae.
    VII Kal. Husenuardus presbyter, Bodo confrater noster obiit.
    VI Kal. S. Mathiae apostoli.
    V Kal. Walburgae virginis adventus S. Mauricii martyris.
    IV Kal. In Alexandria S. Fortunati confessoris. Amuco presbyter obiit
    III Kal. Hazacho presbyter obiit.





MARTIUS.
[Col. 1195B]

    Kalend. Martii, Depositio S. Albani, Donati martyris, et Leonis.
    VI Nonas. Romae S. Simplicis papae XLVIII. Willihelmus archiepiscopus obiit.
    V Nonas. domina Chunigunda imp. augusta obiit dignae et piae memoriae.
    IV Nonas. S. Adriani martyris cum sociis suis, Lucii papae et martyris. Ende abbas obiit.
    III Nonas. Passio S. Focae episcopi.
    II Nonas. S. Quiriaci presbyteri. Thiedericus comes obiit.
    Nonas. Passio SS. Perpetuae et Felicitatis. Alferi presbyteri obitus
    VII Idus. In Sebaste Armenia minore XL militum [Col. 1195C] Bruno archiepiscopus obiit.
    IV Idus. Romae S. Gregorii papae. Amuired laica obiit.
    Idus. Sigiefriaus comes obiit.
    XVII Kalendas April. S. Cyriaci martyris et S. Eusebiae virginis. Reinwardus presbyter obiit. Obiit Fritherun sanctimonialis.
    XVI Kal. In Scotia S. Pancratii, et in Nivella S. Gertrudis virginis.
    XV Kal. Romae S. Pimenii martyris.
    XIV Kalendas. In Bethleem S. Joseph nutritoris Domini. Frithericus presbyter obiit.
    XIII Kal. Fontinella depositio Wilfranni episcopi, Cuthberti app. et episcopi. Bernhardus diaconus [Col. 1195D] obiit.
    XII Kal. Depositio S. Benedicti abbatis.
    IX Kal. Wihberhtus episcopus et frater noster obiit.
    VIII Kal. Adnuntiatio, conceptio et passio Domini. Passio Jacobi fratris Domini.
    VII Kal. S. Castuli presbyteri et Acacii. Liudgeri episcopi et confessoris. Thiedricus decanus. Badegoz presbyter obiit
    VI Kal. Resurrectio Domini.
    V Kal. Liudulfus laicus obiit.
    III Kal. In Thessalonica S. Victoris martyris.
    II Kal. Silvanectis S. Reguli episcopi et confessoris.





APRILIS.

    Kalendis Aprilis. In Thessalonica SS. Quintiani, Agapi, et Chioniae.
    [Col. 1196A] III Nonas. Passio S. Theodosiae virginis.
    II Nonas. Mediolani depositio S. Ambrosii episcopi et confessoris.
    VIII Idus. Romae S. Coelestini papae XLIV.
    VII Idus. Luidulfus archiepiscopus.
    V Idus. S. Antonini confessoris, et in Sirmia VIII virginum.
    IV Idus. S. Antonii martyris.
    III Idus. Romae S. Leonis papae XLVI et S. Zenonis martyris. Item, Romae S. Julii papae XXXV.
    Idus. In civitate Calcedona passio S. Euphemiae virginis. Wilping diaconus obiit.
    XVIII Kal. Maii. Romae SS. martyrum Tiburtii, Valeriani Maximi et Frontoni. Kristin subdiaconus.
    [Col. 1196B] XVII Kal. Nat. S. Helenae matris Constantini.
    XVI Kal. Erp laicus obiit, Merquuardus presbyter obiit.
    XIV Kal. Eleutherii episcopi et martyris, et Antiae matris ejus.
    XII Kal. SS. Victoris episcopi Felicis, Alexandri. Papiae Senesii martyris. Obiit Thiezuca sanctimonialis.
    XI Kal. S. Maximi martyris. Thoncuuardus presbyter obiit.
    X Kal. Romae S. Sotheris papae XII.
    IX Kal. S. Georgii martyris. S. Adalberti episcopi et martyris. Tabae sororis nostrae.
    VII Kal. In Alexandria S. Marci evangelistae.
    V Kal. Romae S. Anastasii papae et confessoris XL.
    [Col. 1196C] IV Kal. SS. martyrum Vitalis, Torpetis Panphili episcopi et confessoris. Atheldagus archiepiscopus.
    III Kal. Romae S. Cleti papae et martyris II, et translatio S. Richari sacerdotis.
    II Kal. Romae Quirini episcopi et martyris.





MAIUS.

    Kalendis Maii. Natalis apostolorum Philippi et Jacobi. Passio S. Cyriaci episcopi, et Sigismundi regis, et Walburgae virginis.
    VI Nonas Maii. S. Anastasii episcopi et confessoris.
    V Nonas. Romae S. Alexandrini papae VI, et SS. Eventii et Theodoli, et Inventio S. Crucis. Biso, Egico fratres nostri.
    IV Nonas. S. Floriani martyris cum XL sociis. Herdingus [Col. 1196D] abbas obiit.
    Nonas. Obitus Ottonis Magni imperatoris. Sztodorinus presbyter obiit.
    VIII Idus. Mediolani S. Victoris martyris et Coronae virginis.
    VII Idus. S. Beati presbyteri et confessoris, Gerontii martyris.
    VI Idus. Romae natalis SS. martyrum Gordiani et Epimachi. Commemoratio sancti Remagli episcopi.
    V Idus. Vienna depositio sancti Mamerti episcopi.
    IV Idus. Romae SS. martyrum Nerei, Achillei et Pancratii.
    III Idus. Trajecto S. Servatii episcopi, araci, Probi et Andronici.
    [Col. 1197A] II Idus. Romae S. Theodori papae LXXXIII. Richarius abbas obiit.
    XIV Kal. Junii. Romae S. Potentianae virginis.
    XIII Kal. S. Cononis et S. Basillae virginis.
    XII Kal. In coenobio Augense S. Vitalis martyris.
    XI Kal. S. Faustini confessoris et S. Helenae virginis.
    X. Kal. SS. martyrum Desiderii episcopi, Sulpitii et Serviliani.
    IX Kal. In civitate Nannetis passio SS. Donatiani et Rogatiani.
    VIII Kal. Romae S. Urbani papae et martyris XVI, et S. Desiderii martyris. Obiit Guntheri diaconus frater noster.
    VII Kal. In Britannia S. Augustini primi Anglorum [Col. 1197B] episcopi, et Symmetrii episcopi. Thiatsvith soror nostra obiit.
    V Kal. Parisius depositio S. German. episcopi.
    IV Kal. Treviris depositio sancti Maximini episcopi.
    III Kal. Romae S. Felicis papae et mart. XXVI.
    II Kal. Romae S. Petronillae virginis et SS. martyrum Cantii, Cantiani et Cantianillae.





JUNIUS.

    Kalendis Junii. S. Pamphili martyris, SS. Faustini episcopi et martyris, sociorum ejus Abundii, Gratiani, Secundi martyrum, Juvini confessoris. Adelgerus diaconus obiit. Hecil. Commemoratio Hivae abbatissae.
    IV Nonas. Romae natalis SS. martyrum Marcellini et Petri et S. Martinae cum aliis XLVII. Prebor [Col. 1197C] frater noster obiit.
    III Nonas. Pergentini et Laurentini martyr.
    II Nonas. S. Quirini episcopi et martyris.
    Nonas. Fuldensi in coenobio Bonifacii martyris natale celebratur et passio. Et dedicatio in Stabulaus.
    VIII Idus SS. martyrum Vincentii et Benigni. Radulfus laicus confrater noster.
    VII Idus. Ordinatio Henrici regis secundi,
    VI Idus. Nat. SS. Medardi et Gildardi.
    V Idus. Romae SS. Primi et Feliciani.
    IV Idus. S. Gethullii martyris.
    III Idus. S. Barnabae adjutoris Pauli. Sicco subdiaconus obiit. Alfkerius et Ricolfus monachus obiit.
    II Idus. SS. Basilidis, Cyrini, Naboris, Nazarii, [Col. 1197D] Tripodis et Mandalis.
    Idus. S. Feliculae virginis.
    XVIII Kalendas Julii. Passio SS. Valerii et Rufini.
    XVII Kal. Passio SS. Viti, Modesti et Crescentiae.
    XVI Kal. SS. Ferrioli, Ferrutionis, Aurei et Justini.
    XV Kal. Depositio S. Aviti presbyteri. et Diogenis martyris.
    XIV Kal. Romae SS. martyrum Marci et Marcelliani.
    XIII Kal. Mediolano passio SS. Gervasii et Prothasii.
    XII Kal. Aedelberhtus archiepiscopus Magadeburgensis ecclesiae primus.
    [Col. 1198A] XI Kal. In Alamannia passio S. Albini martyris, S. Eusebii hystoriographi.
    X Kal. In civitate Nola depositio S. Paulini episcopi.
    VIII Kal. Natalis S. Johannis Baptistae.
    VII Kal. Translatio S. Remagli.
    VI Kal. Romae SS. martyrum Johannis et Pauli fratrum, et Valentianis S. Salvi martyris.
    V Kal. In Epheso revelatio SS. VII. dormientium.
    IV Romae S. Leonis papae et vigilia apostolorum.
    III Kal. SS. apostolorum Petri et Pauli. Fortunati episcopi et confessoris. Gero Coloniensis archiepiscopus.
    II Kal. Celebritas S. Pauli, S. Marcelliani episcopi et confessoris.





JULIUS.

    [Col. 1198B] Kalendas Julii. Romae S. Gaii episcopi, et SS. Fidei, Spei, Caritatis, cum Sophia matre earum.
    VI Nonas. Romae SS. Processi et Martiniani, et S. Monegundis. Obitus militum S. Mauricii, qui occisi sunt in Arnaburg.
    V Nonas. Translatio S. Thomae apostoli.
    IV Nonas. Festivitas S. Odalrici episcopi. Benedictus papa obiit.
    II Nonas. Octavas Apostolorum, et S. Goaris confessoris.
    Nonas. Gerlacus monachus.
    VIII Idus. In Germania S. Cyliani et sociorum ejus.
    VII Idus. In Aegypto passio Cyrilli episcopi, Procopii, et S. Effrem monachi, et Briccii confessoris.
    [Col. 1198C] VI Idus. Romae passio SS. VII fratrum filiorum Felicitatis, id est Philippi, Vitalis, Martialis, Alexandri, Silvani, Januarii, Felicis.
    V Idus. Translatio S. Benedicti abbatis.
    IV Idus. SS. Martyrum Felicis et Primitivi.
    III Idus. S. Margaretae virginis.
    II Idus. Fridericus diaconus. Adiel presbyter obiit.
    Idus. Ekkihardus diaconus obiit.
    XVII Kal. Augusti. Hilarii martyris. Adelmannus presbyter obiit.
    XVI Kal. In Cartagine natalis SS. Sperati episcopi, Martialis, Januarii, Cythii.
    XV Kal. Vestarii, Felicis, Aquilini, Jactantii, Generosi, Vestae, Donatae et Secundae martyrum. Arnulfi episcopi.
    [Col. 1198D] XIV Kal. S. Arsenii monachi.
    XIII Kal. Gemmetico in Galliis S. Philiberti abbatis.
    XII Kal. S. Praxedis virginis, passio S. Symphorosae cum VII. filiis. Obiit Gisla filia Cuonradi regis.
    XI Kal. SS. martyrum Sisinnii et Florentii, Mariae Magdalenae. Burchardus presbyter obiit.
    X Kal. Ravenna S. Apollinaris martyris.
    IX Kal. S. Cristinae virginis, et S. Simplicis.
    VIII Kal. S. Jacobi fratris Domini, S. Johannis evangelistae, et SS. Georgii, Aurelii, Nataliae et Cristofori martyrum. Liudulfus episcopus obiit.
    VII Kal. Romae S. Eutyciani papae XXVII. SS. martyrum Rustici et Florentii. Eodem die S. Fronymi episcopi.
    [Col. 1199A] VI Kal. In Syria Simeonis monachi, Romae Aconei et Emeriti martyrum.
    V Kal. Romae Innocentii papae XLI. Azo presbyter et praepositus.
    IV Kal. In Africa Felicis, Simplicii, Faustini et Beatricis, Lubi confessoris. Rich presbyter laïcus obiit.
    III Kal. Romae Abdon et Sennes, et S. Ursi episcopi.
    II Kal. Antissiodori depositio S. Germani episcopi et confessoris.





AUGUSTUS.

    Kal. Augusti. Romae S. Petri ad vincula, passio Machabaeorum VII. fratrum cum matre sua.
    IV Nonas. Romae S. Stephani papae XXIII.
    III Nonas. Hierosolymis inventio corporis protomartyris [Col. 1199B] Stephani. Thiatmarus obiit
    II Nonas. Romae S. Justi presbyteri, qui corpora sanctorum collegit.
    Nonas. Cassiani episcopi, Memmei episcopi, et Holwaldi regis.
    VIII Idus. SS. martyrum Sixti episcopi, Felicissimi et Agapiti, Magni, Januarii, Justi, Pastoris.
    VII Idus. Passio SS. Donati episcopi, Elarini monachi, et S. Afrae.
    VI Idus. S. Cyriaci diaconi et martyris, cum aliis viginti. Hadamarus presbyter obiit.
    V Idus. Romae S. Romani, Firmi et Rustici martyris.
    IV Idus. Passio S. Laurentii martyris et levitae. Obiit Thiadricus presbyter.
    [Col. 1199C] III Idus. SS. martyrum Tiburtii et Susannae, S. Gaugerici episcopi et confessoris, et Radegundis. Gero et Waldo.
    II Idus. In civitate Catanensium, passio S. Eupli diaconi. S. Cassiani martyris. Obiit Walthardus episcopus.
    Idus. Romae, SS. martyrum Ypoliti et Cassiani, Wigberti confessoris.
    XIX Kal. Septembris, S. Eusebii sacerdotis.
    XVIII Kal. Assumptio S. Dei genitricis.
    XVII Kal. S. Arnulfi episcopi et confessoris
    XVI Kal. Octava S. Laurentii et S. Mammetis monachi et martyris.
    XV Kal. Passio S. Agapiti martyris.
    XIV Kal. In Alexandria S. Magni martyris, Felicis [Col. 1199D] et Fortunati. Liudulfus diaconus.
    XIII Kal. S. Maximi confessoris.
    XII Kal. S. Privati martyris.
    XI Kal. S. Timothei et S. Sympnorian martyrum.
    X Kal. In civitate Agea SS. Timothei, Apollinarii, Claudii, Austerii, et Neonis.
    VIII Kal. In India passio Bartholomaei apostoli, Genesii martyris, S. Audoeni episcopi. Arelato passio S. Genesii martyris. Obiit Landoltus comes.
    VII Kal. Romae SS. Erenei et Abundi. Liutharius presbyter obiit.
    VI Kal. In Capua S. Rufi martyris.
    [Col. 1200A] V Kal. Romae S. Hermetis, S. Augustini, S. Juliani martyris. Cuonradus presbyter obiit.
    IV Kal. Romae S. Sabinae martyris, et decollatio S. Joannis Baptistae.
    III Kal. In Apuleia passio S. Felicis et Audacti.
    II Kal. Treviris depositio S. Paulini episcopi et confessoris Justi et Clementis.





SEPTEMBRIS.

    Kalend. Septembris, in Capua Aquaria SS. martyrum Prisci, Petri, Felicis, Donati, Victoris: Sennis, Lubi, Sixti et Sinnicii episcoporum.
    IV Nonas. SS. martyrum Aniceti et Foniti, et S. Justi Lugdunensis episcopi. Helmricus decanus obiit.
    III Nonas. S. Antonini martyris. Depositio S. Remagli [Col. 1200B] episcopi et confessoris.
    II Nonas. SS. martyrum Marcelli et Justi. Eggihardus presbyter obiit et philosophus.
    Nonas. Vienna S. Ferrioli episcopi, Ferrutii, Quintini, Ingenui, Taurini, Acensi, Erculani. S. Victorini martyris et episcopi.
    VII Idus Sept. Evurtii episcopi, Clodoaldi regis, et Reginae virginis. S. Madalberhtae virginis
    VI Idus. Nativitatis Dei genitricis, S. Adriani martyris, et Corbiliani confessoris
    V Idus. S. Gorgonii martyris, et S. Audomari episcopi.
    IV Idus. S. Salvii martyris
    III Idus. Romae SS. martyrum Prothi et Jacinthi. Felicis et Regulae. Adiel presbyter obiit. Waldo [Col. 1200C] episcopus obiit.
    II Idus. Heinricus subdiaconus obiit
    Idus, Depositio S. Lidorii episcopi.
    XVIII Kal. Octobris, Exaltatio S. Crucis, et SS Cornelii et Cypriani.
    XVII Kal. S. Nicomedis
    XVI Kal. Passio S. Euphemiae, et SS. Luciae et Geminiani.
    XV Kal. Passio Landberti episcopi.
    XIII Kal. In Campania passio S. Januarii, Theodori episcopi, SS. martyrum Faustae et Evilasii, et S. Eustochiae. S. Florentii episcopi et martyris
    XII Kal. Vigilia S. Matthaei apostoli et evangelistae.
    [Col. 1200D] XI Kal. Nat. S. Matthaei apostoli et evangelistae. Eggihardus presbyter obiit.
    X Kal. Passio SS. martyrum Mauricii, Exuperii, Candidi, Victoris, Innocentii, Vitalis et VI. MDCLVI. sociorum. Eodem die Radesbonae S. Emmerammi martyris, Luitdrudis virginis. Wulfhardus epscopus obiit.
    IX Kal. Romae S. Lini papae I post Petrum, et S. Declae virginis.
    VIII Kal. Conceptio S. Joannis Baptistae, S. Ruodberti episcopi, et S. Eonii.
    VII Kal. Passio S. Firmini.
    VI Kal. SS. martyrum Cypriani et Justinae.
    V Kal. Passio Cosmae et Damiani, et S. Timothei [Col. 1201A] discipuli Pauli, SS. martyrum Fidentii et Terentii.
    IV Kal. Depositio Liobae virginis, et Stactei martyris. Nat. S. Gunthildae virginis.
    III Kal. In monte Gargano dedicatio basilicae archangeli Michaelis.
    II Kal. In Bethleem depositio S. Hieronymi presbyteri. Ositeri infans obiit.





OCTOBER.

    Kalendis Octobris. Piatonis martyris, S. Nicetii episcopi, Bavonis, Remigii, Vedasti.
    VI Nonas Passio Leodgarii martyris.
    IV Nonas. S. Marci confessoris.
    II Nonas. S. Caprasi et Fidei martyrum
    Nonas. Romae S. Marci papae, et S. Marci, Apulei, [Col. 1201B] Sergii, Bachi martyrum. Ostericus diaconus obiit.
    VIII Idus Octobris. S. Reparatae virginis, depositio S. Amoris confessoris. Elvier presbyter obiit.
    VII Idus. Parisius passio S. Dionysii episcopi cum sociis suis. Colonia S. Gereonis cum CCCXIX martyrum.
    VI Idus. S. Victoris martyris, Paulini confessoris. Eodem die SS. martyrum Cassii atque Florentii.
    V Idus. Recordatio fratrum nostrorum. Konco presbyter obiit.
    III Idus. S. Lupentii presbyteri et confessoris.
    I Idus. Romae S. Calixti papae XVI. Hic instituit jejunium quatuor temporum esse. Volcherdus laicus [Col. 1201C] frater noster.
    Idus. SS. Maurorum.
    XVII Kal. Novembris, Natale S. Galli confessoris.
    XV Kal. Bithinia S. Lucae evangelistae
    XIV Kal. S. Januarii cum sociis suis. S. Maximi martyris.
    XII Kal. Depositio S. Hilarionis. In Basona villari S. Waldeni confessoris. Thuardus frater noster obiit
    XI Kal. In Francia S. Philippi episcopi et martyris.
    X Kal. Parisius S. Venantii abbatis.
    IX Kal. S. Columbani monachi, Eracliani confessoris et episcopi.
    VIII Kal. In civitate Suessionis SS. martyrum Crispini [Col. 1201D] et Crispiniani. Miniatis martyris. Godescalcus frater noster obiit.
    VI Kal. Alfruinus frater noster obiit.
    V Kal. Natale apostolorum Simonis et Judae.
    III Kal. Eusebii martyris. Obiit Hillericus episcopus. Eadem nocte revertente archiepiscopo Tageni post nocturnam cum duobus capellanis suis Theoderico subdiacono et Erico presbytero, aperto coelo quasi per ostium lux clarissima facta est quasi per unius horae circulum.
    II Kal. In Gallia passio S. Quintini martyris. Eusebii et Gavini.





NOVEMBER.

    Kalendis Novembris. Romae S. Caesarii diaconi. [Col. 1202A] Passio S. Eustachii cum filiis suis.
    III Nonas. S. Humberti episcopi. Valentini presbyteri et Hilarii diaconi.
    II Nonas. S. Germani episcopi, Domnini et Amandi episcopi. Frithericus presbyter et Richardus presbyter.
    Nonas. S. Felicis presbyteri, et Eusebii monachi. Herculiani martyris. Otto dux obiit.
    VIII Idus. Depositio S. Willibrordi episc
    VI Idus. Romae quatuor Coronatorum. Severi, Severiani, Victorini et Carpofori.
    V Idus. S. Theodori martyris.
    IV Idus. Leonis confessoris.
    II Idus. Turonis depositio S. Martini et S. Mennae martyris.
    [Col. 1202B] Idus, Turonis S. Briccii episcopi.
    XVI Kalendas Decembris. In Alamannia S. Magni confessoris et S. OTMARI confessoris. Hager presbyter obiit.
    XV Kal. Aurelianis depositio S. Aniani episcopi. Bernhardus nostri coenobii frater.
    XIV Kal. S. Romani monachi et martyris.
    XIII Kal. S. Simplicii episcopi et confessoris.
    XI Kal. In Istria civitate S. Mauri martyris.
    X Kal. Romae passio S. Ceciliae virginis.
    IX Kal. Romae S. Clementis et S. Felicitatis.
    VIII Kal. Romae S. Chrysogoni et translatio S. Feliculae. Eodem die S. Prosperi episcopi et confessoris. S. Eleutherii martyris. Eodem die S. Felicitatis matris VII filiorum. Guntharius episcopus obiit.
    [Col. 1202C] VII Kal. S. Audentii confessoris. Hilliwardus episcopus obiit.
    V Kal. Heinricus comes obiit.
    IV Kal. Romae S. Gregorii papae LXXXVIII. Everhardus laicus obiit.
    III Kal. Romae Saturnini, Chrysanti, Mauri, Darii cum LXX millibus.
    II Kal. In Achaia passio S. Andreae apostoli.





DECEMBER.

    Kalendis Decembris. Noviomo S. Eligii confessoris, Candidae virginis, et ordinatio Bonifacii. SS. martyrum Sabini, Latini, et Superantis.
    IV Nonas. Capua S. Longini militis, qui latus Domini perforavit. Emnil sanctimonialis obiit.
    III Nonas. In Alamannia depositio S. Solae virginis.
    [Col. 1202D] II Nonas, S. Barbarae et Inlatio corporis Benedicti in Floriaco Liutherius laicus, Mathil comitissa obiit.
    Nonas. S. Dalmatii martyris.
    VIII Idus. S. Nicolai, Hermogenis et Rogati.
    VII Idus. S. Sabini episcopi. Octava S. Andreae. Otto imperator Augustus obiit. Biso frater noster et diaconus obiit. Gerdagus episcopus obiit.
    V Idus. Tricus diaconus obiit.
    IV Idus. In Barcilona civitate in Spania passio S. Eulaliae virginis et martyris.
    III Idus. Romae S. Damasi papae XXXVIII, Victorici, Fusciani et Gentiani.
    II Idus. S. Finiani episcopi.
    Idus. S. Siracusa passio S. Luciae. Cameraco [Col. 1203A] S. Authberti episcopi et confessoris.
    XIX Kal. Januarii, Remis depositio S. Nicasii episcopi et martyris.
    XVIII Kal. Widiikindus comes.
    XVI Kal. In Antiochia passio S. Ignatii episcopi et confessoris. Athelheid. imperatrix obiit.
    XV Kal. Bagred soror nostra obiit.
    XIII Kal. Liudricus presbyter et monachus.
    XII Kal. In India passio S. Thomae apostoli. Brun presbyter.
    X Kal. Romae S. Victoriae martyris, et S. Gregorii presbyteri.
    [Col. 1204A] VIII Kal. Nativitas Domini nostri JESU, et passio sanctarum virginum Anastasiae et Eugeniae.
    VII Kal. In oppido Hierusalem passio S. Stephani protomartyris. Burhardus infans obiit. Athilger presbyter obiit.
    VI Kal. In Epheso Assumptio S. Johannis apostoli et evangelistae.
    V Kal. In Bethleem SS. Innocentium. Geppe abbas obiit.
    IV Kal. Brigida abb. obiit.
    III Kal. S. Perpetui Turonis episcopi et confessoris. SS. Sabini et Exuperantii Ewrhardus laicus obiit.
    II Kal. Romae S. Silvestri papae XXXIII.






[Col. 1203]
KALENDARIUM VERDINENSE.



JANUARIUS.
[Col. 1203B]

Jani prima dies et septima fine timetur.


Januarius habet dies XXXI, lunam XXX.

    Kalend. Jan. CIRCUMCISIO DOMINI NOSTRI JESU CHRISTI. Dies Aeg.
    IV Nonas. Octab. S. Stephani. Isidori episcopi et martyris.
    III Nonas. OCTAVA S. JOHANNIS. Genovefae virginis.
    II Nonas. Octab. S. Innocentum.
    Nonis Jan. S. Simeonis prophetae. Vigilia epiphaniae Domini.
    VIII Idus. EPIPHANIA DOMINI. Juliani martyris.
    VII Idus. S. Isidori episc. et confessoris.
    VI Idus. S. Luciani et Maximian
    V Idus. S. Vitalis et Felicis.
    [Col. 1203C] IV Idus. S. Pauli primi eremitae.
    III Idus. EDUCTIO DOMINI DE AEGYPTO. S. Felicitatis.
    II Idus. S. Muscentii, Saturi.
    Idus Jan. OCTAB. EPIPHANIAE. Hilarii episc.
    XIX Kal. Jan. S. Felicis presbyteri.
    XVIII Kal. S. Chrysogoni et Zenonis.
    XVII Kal. S. Marcelli papae et martyris. Fursei confessoris.
    XVI Kal. S. Sulpitii episcopi, Antonii monachi.
    XV Kal. S. Priscae virginis et martyris. Sol in Aquario.
    XIV Kal. S. Mauri, Marthae, Audifax, Abacuc.
    XIII Kal. S. Fabiani papae, Sebastiani martyris.
    XII Kal. S. Patrocli martyris, Agnetis virginis et martyris.
    [Col. 1203D] XI Kal. S. Vincentii martyris, Anastasii monachi.
    X Kal. S. Emerentianae virginis et martyris. Gerardus comes obiit.
    IX Kal. S. Babilli episcopi cum tribus parvulis martyribus.
    VIII Kal. CONVERSIO S. PAULI. Prejecti martyris. Dies Aeg.
    VII Kal. S. Polycarpi episcopi et martyris.
    VI Kal. S. Vitelliani, Johannis Chrysostomi.
    V Kal. Octabas S. Agnetis virginis.
    [Col. 1204B] IV Kal. S. Valerii episcopi, Papiae et Mauri.
    III Kal. S. Aldegundis virginis.
    II Kal. S. Victoris Publii.





FEBRUARIUS.

Ast Februi quarta est, praecedit tertia finem


Februarius habet dies XXIX, lunam XXIX.

    Kal. Feb. Severi episcopi, Brigidae virginis.
    IV Nonas. PURIFICATIO S. MARIAE.
    III Nonas. S. Blasii episcopi et martyris.
    II Nonas. S. Castoris presbyteri et martyris, Gemini, Gelasii. Dies Aeg.
    Nonis Februarii. S. Agathae virginis et martyris.
    VIII Idus. S. Vedasti et Amandi martyrum.
    [Col. 1204C] VII Idus. S. Auguli episcopi.
    VI Idus. S. Pauli episcopi, [.....]um papae. THIATGRIMUS EPISCOPUS.
    V Idus. S. Ammonis et Alexandri martyris.
    IV Idus. S. Zotici, Erenei, Jacincti.
    III Idus. S. Scholasticae virginis
    II Idus. S. Simplicii episcopi, Dorotheae virginis.
    Idus. Feb. S. Stephani episcopi et confessoris.
    XVI Kal. Martii. S. Valentini martyris, Vitalis, Felicolae, Zenonis.
    XV Kal. S. Faustini.
    XIV Kal. S. Julianae virginis et martyris.
    XIII Kal. S. Polocronii episcopi.
    XII Kal. S. Pigmenii presbyteri.
    XI Kal. S. Publii, Juliani.
    [Col. 1204D] X Kal. S. Eucharii episcopi et martyris
    IX Kal. S. Eucharii confessoris.
    VIII Kal. CATHEDRA S. PETRI.
    VII Kal. S. Polycarpi martyris. Vigilia.
    VI Kal. NATALIS S. MATHIAE APOSTOLI. INVENTIO CAPITIS S. JOHAN. BAPT. Bissext.
    V Kal. S. Nestoris et Casti.
    IV Kal. S. Fortunati confessoris. Dies Aeg,
    III Kal. S. Serviliani martyris.
    II Kal. S. Claudiani martyris.





MARTIUS.
[Col. 1205A]

Martis prima cujus sic cuspide quarta est.


Martius habet dies XXXI, lunam XXX.

    Kalend. Martii. S. Suidberti confessoris, Albini, Donati. Dies Aegypt.
    VI Nonas. S. Simplicii papae.
    V Nonas. S. Felicis et Luciani.
    IV Nonas. S. Lucii papae et martyris.
    III Nonas. S. Saturnini martyris.
    II Nonas. S. Quiriaci et Victoris.
    Nonas Martii. S. Perpetuae et Felicitatis virginis.
    VIII Idus. S. Cyrilli episcopi.
    VII Idus. SS. martyrum XL militum.
    VI Idus. S. Ansberti episcopi.
    V Idus. S. Zozimi, Piloni.
    [Col. 1205B] IV Idus. S. GREGORII PAPAE.
    III Idus. S. Macedonii presbyteri.
    II Idus. S. Donati et Leonis mart.
    Idus. S. Longini martyris, Matronae mart.
    XVII Kal. S. Eugeniae virginis, Eusebiae virginis.
    XVI Kal. S. Patricii episcopi, Gerthrudis virginis.
    XV Kal. S. Pimenii martyris. Sol in Arietem.
    XIV Kal. S. Joseph in Bethleem.
    XIII Kal. S. Guthberti episcopi et confessoris.
    XII Kal. S. Benedicti abbatis. Aequinoctium.
    XI Kal. S. Saturnini.
    X Kal. S. Theodori presbyteri. Fidelis et aliorum XX.
    IX Kal. S. Seleuci.
    VIII Kal. ANNUNTIATIO S. MARIAE. PASSIO DOMINI.
    [Col. 1205C] VII Kal. S. LIUDGERI EPISCOPI ET CONFESSORIS.
    VI Kal. RESURRECTIO DOMINI.
    V Kal. S. Rogati et Alexandri et Successi. Dies Aegypt.
    IV Kal. S. Eustasii abbatis et confessoris. Pastoris presbyteri.
    III. Kal. S. Victoris martyris.
    II. Kal. S. Reguli episcopi, Balbinae virginis et martyris.




(Desunt quatuor sequentes menses.)



AUGUSTUS.

Augusti nepa prima fugat de fine secunda.


Augustus habet dies XXXI, lunam XXIX.

    Kalendis Augusti. Ad vincula Petri. Septem fratrum [Col. 1205D] Machabaeorum. Dies Aegypt.
    IV Non. S. Stephani papae.
    III Non. Inventio corporis S. Stephani protomartyris.
    II Non. S. Justini episcopi et confessoris.
    Nonas. S. Memmei episcopi et confessoris, Oswaldi regis et martyris.
    VIII Idus. S. Sixti papae et martyris, Felicissimi, Agapiti mart.
    VII Idus. S. Donati episcopi et martyris, Afrae virginis et martyris.
    VI Idus. S. Cyriaci, Largi, Smaragdi, Crescentiani martyrum.
    V Idus. S. Romani martyris. Vigilia.
    [Col. 1206A] IV Idus. S. LAURENTII MARTYRIS.
    III Idus. S. Tiburtii martyris, Gaugerici episcopi.
    II Idus. S. Eupli martyris.
    Idus. S. Hypoliti martyris cum sociis suis.
    XIX Kal. Sept. S. Eusebii confessoris.
    XVIII Kal. ASSUMTIO S. DEI GENITRICIS MARIAE.
    XVII Kal. S. Arnulfi confessoris.
    XVI Kal. Octava S. Laurentii. Theodoricus presbyter obiit.
    XV Kal. S. Agapiti martyris. Sol in Virginem.
    XIV Kal. S. Magni martyris.
    XIII Kal. S. Athanasii episcopi.
    XII Kal. DEDICATIO ECCLESIAE S. MARIAE SIVE TURBIS VINCENTII.
    XI Kal. SS. martyrum Timothei et Simphoriam.
    [Col. 1206B] X Kal. SS. martyrum Timothei et Apollinaris. VIGILIA.
    IX Kal. Natalis S. Bartholomaei apostoli.
    VIII Kal. S. Genesii martyris. Maximiani martyris.
    VII Kal. SS. martyrum Herenei et Abundi.
    VI Kal. S. Rufi martyris.
    V Kal. S. Hermetis martyris, et S. Augustini episcopi.
    IV Kal. S. Joannis Baptistae decollatio, Sabinae virg. Dies Aeg.
    III Kal. SS. martyrum Felicis et Adaucti.
    II Kal. S. Paulini episcopi.





SEPTEMBER.

[Col. 1206C] Tertia Septembris vulpis ferit a pede denam.


September habet dies XXX, lunam XXX.

    Kal. Sept. S. Prisci martyris.
    IV Nonas. S. Justini episcopi et confessoris.
    III Nonas. S. Antonii martyris, Remagli confessoris. Dies Aeg.
    II Nonas. SS. martyrum Marcelli et Justi.
    Nonas. S. Ferrucii martyris, Quinti martyris.
    VIII Idus S. Eleutherii episcopi, Magni confessoris.
    VII S. Reginae virginis.
    VI Idus. NATIVITAS S. MARIAE, S. ADRIANI martyris.
    V Idus. S. Gorgonii martyris.
    IV Idus. S. Salvii episcopi et martyris. GERFRIDUS EPISCOPUS.
    [Col. 1206D] III Idus. SS. martyrum Proti et Jacincti.
    II Idus. SS. martyrum DCCC. in Alexandria. Evantii episcopi.
    Idus Sept. Philippi episcopi et martyris, Lodorii episcopi.
    XVIII Kal. Octobris. EXALTATIO S. CRUCIS, SS. martyrum Cornelii et Cipriani.
    XVII Kal. S. Nicomedis martyris.
    XVI Kal. SS. martyrum Lucii, Germiniani, et S. Euphemiae virginis.
    XV Kal. S. LANTBERTI EPISCOPI ET MARTYRIS. Sol in Libram.
    XIV Kal. S. Trophymi martyris. Vienna S. Ferreoli martyris, Medodi episcopi.
    [Col. 1207A] XIII Kal. S. Januarii mart. sociorumque ejus. Theodori martyris.
    XII Kal. S. Eustachii martyris et filiorum ejus. Fausti martyris. Vigilia.
    XI Kal. S. Matthaei apostoli et evangelistae. Dies Aegypt.
    X Kal. S. Mauritii cum aliis VI. M. DC. LXVI.
    IX Kal. S. Lini papae et martyris, Teclae virginis.
    VIII Kal. S. Johannis Baptistae conceptio.
    VII Kal. S. Firmini martyris.
    VI Kal. S. Cipriani episcopi et martyris, Justinae virginis.
    V Kal. SS. MARTYRUM COSMAE ET DAMIANI.
    IV Kal. SS. martyrum Fausti, Januarii, Martialis, Liobae virginis.
    [Col. 1207B] III Kal. DEDICATIO BASILICAE S. MICHAELIS ARCHANGELI.
    II Kal. S. Hieronymi presbyteri.





OCTOBER.

Tertius Octobris gladius decimo in ordine nectit.


October habet dies XXXI, lunam XXIX.

    Kal. Octobris. S. Remigii, Germani, Vedasti, Amandi, Bavonis confessorum.
    VI Nonas. S. Leodgarii episcopi et martyris.
    V Nonas. SS. Euvaldorum presbyterorum in Colonia. Dies Aeg.
    IV Nonas. SS. Marci, Marciani, Marsi martyrum.
    III Nonas. S. Apollinaris episcopi, Flavinae virginis.
    [Col. 1207C] II Nonas. SS. martyrum Marci et Apulei, Caprasii abbatis.
    Nonas. SS. martyrum Sergii et Bachi.
    VIII Idus. S. Reparatae virginis.
    VII Idus. SS. martyrum Dionysii, Rustici et Eleutherii.
    VI Idus. SS. martyrum Gereonis, Victoris, Cassii, Florentii et aliorum CCCCXXXII.
    V Idus. SS. martyrum Tharaci, Probi, Andronici.
    IV Idus. SS. martyrum Cipriani et Felicis, Nidisti martyris.
    III Idus. S. Laurentii episcopi et confessoris, Lupentii episcopi et confessoris.
    II Idus. S. Calesti papae et martyris. Recordatio fratrum.
    [Col. 1207D] Idus. SS. Maurorum martyrum in Colonia, Aureliae virginis.
    XVII Kal. S. Galli confessoris, Eliphii martyris. Heriburga soror S. L.
    XVI Kal. S. Florentii episcopi.
    XV Kal. S. Lucae evangelistae et confessoris. Sol in Scorpionem.
    XIV Kal. S. Desiderii, Ferti, Januarii martyrum.
    XIII Kal. S. Neoris martyris, et SS. Lucii, Marcellini martyrum.
    XII Kal. S. Hilarionis monachi et SS. XI. millium virginum in Colonia.
    XI Kal. S. Philippi episcopi et martyris, Severi episcopi, Marci episcopi et confess.
    [Col. 1208A] X Kal. S. Severini episcopi in Colonia. Venantii abbatis. Dies Aeg.
    IX Kal. S. Columbani monachi et confessoris.
    VIII Kal. SS. martyrum Crispini et Crispiniani.
    VII Kal. S. Amandi episcopi et confessoris, Dariae virginis.
    VI Kal. S. Evaristi papae, Florentii martyris. Vigilia.
    V Kal. SS. APOSTOLORUM SIMONIS et JUDAE.
    IV Kal. S. Quirini martyris, Narcissi episc.
    III Kal. S. Theonesti martyris, Eusebii martyris.
    II Kal. SS. martyrum Quintini, Gavini. Vigilia.





NOVEMBER.

Quinta Novembris acus vix tertia mansit in urna.


November habet dies XXX. lunam XXX.

    [Col. 1208B] Kal. Novembr. SOLEMNITAS OMNIUM SANCTORUM. Caesarii martyris.
    IV Nonas. S. Benigni presbyteri et martyris, Hugberti confessoris.
    III Nonas. S. Germani episcopi, Valentini presbyteri.
    II Nonas. S. Proculi episcopi et martyris.
    Nonas. S. Felicis presbyteri, Eusebii monachi. Dies Aeg.
    VIII Idus. S. Melani episcopi.
    VII Idus. S. Wilbrordi episcopi et confessoris.
    VI Idus. SS. quatuor Coronatorum.
    V Idus. S. Theodori martyris.
    V Idus. S. Demetrii episcopi. DEDICATIO ECCLESIAE [Col. 1208C] MAJORIS. HETHARICUS ABBAS.
    III Idus. S. Martini episcopi. S. Mennae martyris.
    II Idus. S. KUNIBERTI ET LIAFWINI CONFESSORIS.
    Idus. S. Bricii episcopi et confessoris.
    XVIII Kal. S. Clementini episcopi.
    XVII Kal. S. Secundi.
    XVI Kal. S. Otmari confessoris, Magni confessoris, Eucherii confessoris.
    XV Kal. S. Aniani episcopi, Florini confessoris. Sol in Sagittarium.
    XIV Kal. S. Romani confessoris et martyris.
    XIII Kal. S. Simplici episcopi.
    XII Kal. SS. martyrum Bassi, Dionysii.
    XI Kal. S. Mauri martyris, Columbani abbatis.
    X Kal. S. CAECILIAE VIRGINIS ET MARTYRIS.
    [Col. 1208D] IX Kal. S. Clementis episcopi et martyris, S. Felicitatis.
    VIII Kal. S. Chrisogoni martyris.
    VII Kal. S. Petri episcopi et martyris, Maximi confessoris.
    VI Kal. Amatoris episcopi, Nicandri, Cassiani martyris.
    V Kal. S. Theodoli martyris.
    IV Kal. S. Sisinnii episcopi. Dies Aegypt.
    III Kal. S. Saturnini martyris. Vigilia.
    II Kal. S. ANDREAE APOSTOLI.





DECEMBER.

Dat duodena cohors septem inde decemque Decembris.


[Col. 1209A] December habet dies XXXI, lunam XXIX.

    Kal. Decembris. Sanctorum martyrum Crisanti, Mauri, Dariae martyris, Eligii episcopi.
    IV Nonas. S. Longini militis et martyris.
    III Nonas. S. Lucii regis et confessoris.
    II Nonas. S. Barbarae virginis et martyris.
    Nonas. S. Talmatii martyris.
    VIII Idus. S. Nicolai episcopi et Hermogenis.
    VII Idus. Octava S. Andreae apostoli, Mauturii martyris.
    VI Idus. Sanctorum confessorum Euticiani, Eusebii et episcoporum
    V Idus. SS. martyrum Petri, Successi.
    IV Idus. S. Eulaliae virginis et martyris.
    III Idus. S. Damasi papae.
    [Col. 1209B] II Idus. S. Finiani episcopi et martyris. Dies Aegypt.
    Idus. S. Luciae virginis et martyris.
    XIX Kal. Jan. S. Nicasii episcopi et confessoris.
    XVIII Kal. S. Aureliani episcopi et confessoris. Dies Aegypt.
    [Col. 1210A] XVII Kal. S. Valentini episcopi et confessoris.
    XVI Kal. S. Ignatii episcopi et martyris.
    XV Kal. S. Simplicii episcopi. Sol in Capricornium.
    XIV Kal. S. Secundi, Zozimi martyris.
    XIII Kal. S. Anastasii episcopi et confessoris Vigilia.
    XII Kal. S. Thomae apostoli in India. HILDIGRIMUS EPISCOPUS.
    XI Kal. S. Theodosiae virginis
    X Kal. S. Victoriae virginis et martyris.
    IX Kal. Vigilia Natalis Domini.
    VIII Kal. NATIVITAS DOMINI NOSTRI JESU CHRISTI.
    VII Kal. Natalis S. Stephani protomartyris.
    VI Kal. S. Johannis apostoli et evangelistae.
    [Col. 1210B] V Kal. SS. Innocentium martyrum.
    IV Kal. S. Felicis papae et martyris.
    III Kal. S. Perpetui episcopi Turonensis
    II S. Silvestri papae, Columbae virginis.






[Col. 1209]
MARTYROLOGIUM INSIGNIS ECCLESIAE ANTISSIODORENSIS.



JANUARIUS. Jani prima dies et septima fine timetur.
[Col. 1209C]

Kalendis Januarii. Circumcisio et octava Domini nostri JESU CHRISTI. Romae S. Almachii martyris, et S. Martinae virginis et martyris. Apud Spoletum civitatem passio S. Concordii martyris. Apud Caesaream Cappadociae natalis S. Basilii episcopi et confessoris. In Africa natalis S. Fulgentii episcopi et confessoris. Apud Alexandriam S. Eufrosinae virginis. In territorio Lugdunensi natalis S. Eugendi abbatis. Ravennae S. Severi episcopi et martyris. Item Romae martyrum XXX.

Obiit Robertus Levita et canonicus. Ipsa die in territorio Arvernensi, coenobio Silviniaco, depositio domni Ordilonis Cluniacensis abbatis.

[Col. 1209D] IV Nonas Januarii. In Thebaide depositio beati Macharii abbatis. Et in Ponto civitate Thomis trium fratrum Argei, Narcissi, et Marcellini pueri et mart. In Frisia passio S. Theaginis martyris.

III Nonas Januar. Romae natalis S. Antheros papae et martyris. Parisius depositio sanctae Genovefae virginis. In civitate Aulana passio S. Petri, qui crucis supplicio est interemptus. Viennae sancti Florentii episcopi.

Obiit Gislebertus episcopus et Ablenus archidiaconus.

Pridie nonas Januar. Apud Cretam natalis S. Titi apostolorum discipuli. Romae SS. mart. Prisci presbyteri et Priscilliani et Benedictae religiosissimae feminae et beatae Dafrosae martyris, et aliorum VII mart.

[Col. 1210C] Nonis Januar. Romae natalis sancti Telesphori papae et martyris. Jerosolymae B. Simeonis prophetae, qui Dominum nostrum JESUM CHRISTUM in ulnas accepit. Apud Antiochiam in ecclesia quae vocatur Poenitentia, depositio Simeonis monachi qui in columna stetit.

Obiit Ebrardus subd. et canon., qui datis in claustrum faciendum C solidis, dedit etiam domum suam canonicis et vineas, hoc pacto ut fratres sui anniversarium ejus diem inde facerent, et canonici canonicis refectionem persolverent. Quod si facere recusarent, canonici domum et vineas sibi acciperent, et anniversarium idem cum eleemosynis et refectione celebrarent.

VIII Idus Januarii. Epiphania Domini nostri. In civitate [Col. 1210D] Antiochiae natalis sancti Juliani martyris et Basilissae et Celsi pueri et Marcianillae, et Antonii presbyteri et Anastasii martyrum. In territorio Remensi passio sanctae Magnae virginis. Antissiodero translatio sancti Germani confessoris.

Obiit dominus W. hujus sanctae ecclesiae episcopus. Ipso die Wadricus miles de Warziaco obiit.

VII Idus Januar. Relatio JESU ex Aegypto. In Antiochia natalis sancti Luciani presbyteri et martyris, qui in quatuor partibus est divisus, et in singulis lapidibus ligatus et in mare mersus.

VI Idus Januarii. Neapoli in Campania sancti Severi confessoris, Belvacus sancti Luciani presbyteri, Maximiani et Juliani martyrum.

Obiit Anastasius Senonum archiepiscopus.

V Idus Januar. Apud Smyrnam natalis SS. Vitalis, [Col. 1211A] Revocati et Fortunati; et in Mauritania Caesariensi natalis sanctae Martinae virginis.

IV Idus Januar. In Thebaide depositio sancti Pauli primi eremitae, qui a XVI aetatis suae anno usque ad CXIII solus in eremo permansit, ejusque animam inter sanctorum choros ad coelum ferri ab angelis B. Antonius vidit. Et in Cypro B. Nicanoris qui fuit unus de VII diaconibus.

Ipsa die Leotardus sacerdos et decanus Senonum obiit. Item Frotmundus miles S. Stephani obiit.

III Idus Januar. In Africa natalis sancti Salvii martyris. Apud Alexandriam natalis SS. confessorum Petri, Severi et Leutici.

II Idus Jan. Apud Achaiam natalis sancti Saturi [Col. 1211B] martyris. Eodem die sancti Archadii martyris. Apud Lingones sancti Gregorii episcopi et confessoris.

Idibus Jan. Romae via Lavicana coronae militum XL. Pictavis depositio S. Hilarii episcopi et confessoris. Remis natalis S. Remigii episcopi et confessoris. Octavae epiphaniae Domini.

Ipsa die Rainaldus Aeduensis episcopus ab hoc saeculo est translatus.

XIX Kal. Febr. In Antiochia Glicerii diaconi multis tormentis passi et in mare mersi. Nola Campaniae passio sancti Felicis presbyteri sepulti in Pincis. Et alibi depositio sancti Eufrarii episcopi et confessoris

Ordinatio Gerranni episcopi, qui dedit fratribus [Col. 1211C] in comitatu Laticensi Gaiacum cum omnibus appenditiis suis. Vineam quoque quae est in suburbio civitatis quae dicitur Cerseredus, quam qui habuerit per chartam det fratribus vini modium unum ad minorem mensuram.

Eodem die Rotdulphus rex obiit. Ipsa die Tetardus miles ab inimicis interfectus est, et Frotmundus sacerdos. Item ipsa die obiit Heldricus abbas S. Germani.

XVIII Kal. Febr. In Aegypto B. Macharii abbatis discipuli S. Antonii. Et alibi S. Hisiodori confessoris. Andegavis B. Mauri monachi et abbatis. Et alibi depositio Abacuc et Michaeae prophetarum.

XVII Kal. Febr. Romae via Salaria in cimiterio Priscillae, depositio Marcelli papae et martyris. [Col. 1211D] Arelate sancti Honorati episcopi et confessoris. Parrona coenobio sancti Fursei confessoris. Arvernis natalis sancti Boniti episcopi et confessoris.

Obiit Heribertus episc. et postea monachus. Obiit Arnaldus diaconus et magister. Item obiit Gyla bonae memoriae femina Deoque sacrata. Eodem die obiit Gaufridus hujus ecclesiae canon. et decanus.

XVI Kal. Feb. In Aegypto apud Thebaidam natalis B. Antonii monachi. Bituricas depositio Sulpicii episc. et confessoris. Lingonas passio SS. geminorum Speusippi, Eleusippi et Meleusippi Leonillae, Jovillae et Neonis.

[Col. 1212A] Eodem die Gurardus obiit hujus ecclesiae canonicus et praepositus sanctae Mariae. Item obiit Vauterius levita et canonicus, qui dedit ad officium altaris S. Stephani vestimenta sacerdotalia et librum necessarium ad missam celebrandam, et fratribus dedit duos molendinos apud Villamnovam, domum, viridarium, vinum ad sui memoriam faciendam.

XV Kal. Febr. Cathedra sancti Petri apostoli qua primum Romae sedit. Eodem die natalis sanctae Priscae virginis et martyris. Et in Ponto natalis SS. martyrum Mosei et Ammonis. Alexandriae sancti Maximi episcopi et confessoris. In civitate Apollonia passio SS. Tirsi, Leuci et Gallenici, Antissiodero dedicatio beatae et gloriosae Virginis [Col. 1212B] MARIAE.

Obiit Gislaudus presbyter, qui cum fratre suo Fredeberto diacono et Vinberto laico dederunt fratribus mansum suum cum omnibus appenditiis suis, de vineis arpennes VIII, de terris ancingas sex, qui est situs in pago Senonico in villa Caciaco ad refectionem canonicis celebrandam.

Commemoratio Gaufredi et uxoris ejus Heldradae, pro quorum absolutione et sanctae Mariae veneratione Ricco filius eorum vineam dedit, de qua fratribus dedicationis ipsius Virginis die daretur pro tempore refectio.

XIV Kal. Febr. Jerosolymae natalis Marthae et Mariae, sororum Lazari. In Smyrna natalis S. Germanici mart. ac bestiis damnati. Corbionis monasterio [Col. 1212C] natalis sancti Launomari confessoris.

Obiit Airricus levita. Eodem die Frodo levita et canonicus obiit, qui pro salute animae suae fecit huic ecclesiae columbam argenti auro . . . deauratam cum corona et catenis argenteis desuper altare pendentem ad corpus Domini nostri JESU CHRISTI conservandum.

Eodem die Willelmus canonicus et levita obiit, qui pro remedio animae suae ad bibliothecam faciendam de nummis suis libras quatuor dedit. Item obiit Rodulphus sacerdos et canonicus, qui ob remissionem peccatorum dedit ecclesiae calicem argenteum, missale librum optimum et sacerdotale indumentum.

XIII Kal. Febr. Romae natalis Fabiani papae et martyris, [Col. 1212D] et sancti Sebastiani martyris, in vestigia apostolorum sepulti. In cimiterio Callisti via Appia Marii et Marthae cum filiis suis Audifax et Abacuc. Lugduno Galliae Clementis presbyteri.

XII Kal. Febr. Romae passio sanctae Agnetis virginis. Athenas B. Publii episcopi, qui a B. Paulo apostolo episcopus ordinatus est. Trecas natalis sancti Patrocli martyris. In Hispaniis natalis SS. martyrum Fructuosi episcopi, Augurii et Eulogii diaconorum.

Ipsa die Johannes humilis episcopus migravit ad Dominum, vixitque in episcopatu ann. I, menses XI, dies totidem.

XI Kal. Febr. In Hispaniis sancti Vincentii diaconi [Col. 1213A] et martyris. Romae ad aquas Salvias natalis sancti Anastasii monachi et martyris de Persida. Eodem die in Galliis, civitate Ebreduno, SS. martyrum Vincentii, Orontii et Victorini. In territorio Viennensi, passio SS. XVIII.

X Kal. Feb. Romae natalis S. Emerentianae virginis et martyris. Et in Mauritania civitate Neocaesariensi natalis S. Severiani et Aquilae uxoris ejus igne combustorum. Eodem die, natalis S. Parmenii diaconi, qui unus fuit de septem diaconibus. Toleto civitate, natalis S. Hildefonsi episcopi et confessoris.

IX Kal. Febr. apud Ephesum, natalis sancti Timothei discipuli B. Pauli apostoli, cujus corpus XX anno Constantini imperatoris Constantinopolim [Col. 1213B] translatum est. In Antiochia, natalis S. Babilli episcopi. Trecas S. Saviniani martyris. Et Neocaesaria civitate, natale sanctorum martyrum Mardonii, Musonii, Metelli, Eugenii.

VIII Kal. Febr. Conversio S. Pauli apostoli et translatio corporis ejus. Apud Damascum depositio Ananiae, qui ipsum Paulum baptizavit. Eodem die, natale B. Gregorii Nazianzeni episcopi, qui Theologus appellatur. Arvernis S. Praejecti episcopi et martyris, et Marini viri Dei. Apud Gabalensem civitatem S. Severiani episcopi.

VII Kal. Febr. In Nicaea Smyrnae, natalis S. Polycarpi episcopi et martyris discipuli S. Johannis apostoli, et Theogenis cum aliis XXXVI. In Bethleem [Col. 1213C] dormitio sanctae Paulae matris Eustochii virginis Christi. Et in monasterio Calae, depositio Bathildis reginae.

VI Kal. Febr. Constantinopoli, depositio S. Johannis Chrysostomi episcopi et confessoris. Eodem die, natalis S. Marii abbatis monasterio Bobacensi.

Obiit Heribaldus levita, qui dedit fratribus de praedio suo mansum et dimidium in Senonico, in villa quae dicitur Liviniacus, cum mancipiis et omnibus adjacentiis et quinque arpennos de vinea in villa Pauliaco. Hubertus diaconus obiit, et Adoynus sacerdos et decanus

Obiit Atto sacerdos et canonicus hujus ecclesiae succentor egregius, qui omnibus quae habebat in [Col. 1213D] eleemosynam datis, cum servis, vineis et rebus aliis, ecclesiam honestavit libris suis.

V Kal. Febr. Romae octavas S. Agnetis virginis et martyris. Apud Alexandriam depositio B. Cyrilli episcopi. In Tornodorensi, Reomago monasterio, transitus viri apostolici, doctoris eximii, Johannis summi confessoris.

Obiit Carolus imperator. Gotelindis Deo sacrata.

IV Kal. Febr. Romae SS. martyrum Papiae et Mauri militum. Treviris depositio S. Valerii episcopi discipuli sancti Petri apostoli. Trecas, sanctae Savinae virginis.

III Kal. Febr. In Antiochia passio S. Hippolyti martyris. [Col. 1214A] Jerosolymae, B. Matthiae episcopi. Eodem die, S. Alexandri martyris. Malbodio monasterio, natalis sanctae Aldegundis virginis.

Pridie Kal. Feb. Apud Alexandriam, natalis S. Metrani martyris. Item Alexandriae, natalis SS. martyrum Tirsi, Saturnini et Victoris. Trientina civitate, beati Vigilii episcopi et martyris. Et alibi, SS. martyrum Cyri, Johannis, et SS. virginum Theodoctae, Theotiotae et Eudoxiae, et sanctae matris earum Athanasiae.



FEBRUARIUS.

Kalendis Februarii. Apud Antiochiam, natalis S. Ignatii episcopi et martyris. Et in Scotia sanctae Brigidae virginis. Smyrnae, natalis S. Pionii martyris. Et alibi, beati Effrem diaconi. Tricastina [Col. 1214B] civitate, sancti Pauli episcopi et confessoris.

IV Nonas Febr. Purificatio S. Mariae. Caesareae B. Cornelii centurionis, ipsius urbis episcopi. Romae natalis S. Aproniani martyris. Aurelianis, depositio Floscoli episcopi et Sicariae Deo sacratae virginis.

III Nonas Febr. In Africa, B. Celerini diaconi, et SS. martyrum Celerinae aviae ejus, et Laurentini et Ignatii. Lugduno, depositio B. Lupicini episcopi.

Pridie Nonas Febr. In civitate Aegypti, quae appellatur Tumbis, passio beatissimi Phileae ejusdem urbis episcopi, et Philoromi tribuni et innumerabilium martyrum. Trecis S. Aventini episcopi et confessoris. Antissiodero, S. Alexandri subdiaconi [Col. 1214C] et confessoris.

Obiit Emmena Deo sacrata.

Nonis Febr. Apud Siciliam civitate Cathanensium, passio S. Agathae virg. Vienna B. Aviti episcopi et confessoris.

Eodem die obiit Gislebertus sacerdos atque decanus, postea monachus effectus; et Raginaldus sacerdos atque canonicus obiit.

VIII Idus Febr. Caesaraea Cappadociae, Natalis sanctae Dorotheae virginis et martyris, et sancti Theophili martyris scholastici. Arvernis natalis S. Antholiani martyris. Atrabis [l. Atrebatis], SS. confessorum Vedasti et Amandi gloriosissimorum episcoporum.

VII Idus Feb. In Britanniis civitate Augusta, natalis [Col. 1214D] sancti Auguli episcopi et martyris. Apud Asiam provinciam, S. Apollonaris Hierapolitanae urbis antistitis.

VI Idus Febr. Apud Armeniam minorem, natalis SS. Dionysii, Emiliani et Sebastiani. Romae depositio S. Pauli episcopi. Alexandriae, natalis sanctae Cointhae martyris.

V Idus Febr. Apud Pontum provinciam, S. Athenodori episcopi, fratris beati Gregorii, qui et Theodorus cognominatus est. Alexandriae, natalis S. Apolloniae virginis.

IV Idus Febr. In Benevento, natalis sanctae Scholasticae virginis, sororis S. Benedicti. In Oriente [(4) 1Kb] , [Col. 1215A] S. Sotheris virginis. Romae, SS. martyrum Zotici, Irenaei, Hyacinti et Amantii. Apud Sanctonas, Trojani episcopi et confessoris.

III Idus Febr. Alexandriae, depositio S. Eufrasiae virginis, Lugduno, natalis B. Desiderii episcopi et confessoris. Eodem die S. Severini abbatis.

Obiit Aldoenus sacerdos, qui dedit fratribus patrimonium suum in Valeria villa.

Pridie Idus Febr. In Africa, SS. martyrum Saturnini presbyteri, Felicis, Apelii et sociorum ejus, qui passi sunt pro Christo sub Anolino proconsule. Apud Alexandriam, Modesti et Ammonii martyrum. In Africa, passio S. Damiani militis.

Eodem die obiit Robertus hujus ecclesiae episcopus, qui annuale beneficium pro defuncto canonico [Col. 1215B] instituit, et molendinum subtus murum ab Atone acquisitum, fratribus hujus ecclesiae concessit et sauvamentum duplex a Pulvereno . . . . removit.

Idibus Febr. Apud Antiochiam, natalis S. Agabi prophetae. In Militana civitate Armeniae, natalis S. Polieucti martyris, qui Latine interpretatur multum orans. Andegavis, S. Lisinii episcopi et confessoris, Lugduno, depositio S. Stephani, episcopi et confessoris.

Obiit Aaron episcopus.

XVI Kal. Martii. Romae, natalis S. Valentini presbyteri et martyris. Interamnis, natalis S. Valentini episcopi. Apud Alexandriam SS. martyrum Bassi, Antonii, Protholici, qui in mare mersi sunt. Eodem die, SS. martyrum Vitalis, Feliculae [Col. 1215C] et Zenonis cum aliis plurimis. In Eraclea, natalis S. Felicis, Januarii. Et alibi passio S. Sereni.

XV Kal. Martii. Romae, natalis S. Cratonis martyris. Apud Sebasten civitatem, passio S. Blavii [l. Blasii] episcopi et septem Feminarum sanctarum. Ipso die, depositio Quinidii episcopi et S. Silvini episcopi. Interamne, natalis S. Agapae virginis.

XIV Kal. Martii. Natalis S. Onesimi apostoli, qui Romae lapidatus, ad Ephesum corpus ejus delatum est, ubi fuerat ordinatus episcopus; et in Cumis, sanctae Julianae virginis. Et in Aegypto, Juliani martyris cum aliis numero quinque millia.

XIII Kal. Martii. In Perside, natalis S. Polychronii [Col. 1215D] episcopi et martyris. In Africa passio S. Donati, Secundiani, Romuli, cum aliis LXXXVI. In Scotia S. Fintani presbyteri et confessoris.

XII Kalendas Martii. Hierosolymis beati Simeonis episcopi et martyris. Romae sanctorum martyrum Claudii et Praepedignae uxoris ejus, et filiorum Alexandri et Curae, et fratris Claudii, beati Maximi. Apud Alexandriam beati Dionysii episcopi et confessoris.

Obiit Walterius Aurelianensis episcopus.

XI Kalendas Martii. Romae natale S. Gabinii presbyteri et martyris patris beatissimae Susannae. In Africa Publii, Marcelli, Juliani martyrum.

Obiit Robertus miles.

[Col. 1216A] X Kal. Martii. Apud Tyrum multorum martyrum, quorum numerum Dei scientia colligit. Romae depositio Gagi episcopi, et alibi Victoris et Coronae. In Alemannia beati Galli confessoris.

Eodem die obiit Erembertus sacerdos et praepositus, qui dedit fratribus alodum in Antonno villa, quem comparavit de Regemberto.

IX Kal. Martii. In Sicilia martyrum septuaginta et novem sub Diocletiano diversis tormentis passi. In Africa civitate Adrumeto natale sanctorum martyrum Veroli, Secundi, Servuli et aliorum XX.

Goffridus canonicus S. Stephani et decanus S. Petri obiit

VIII Kal. Martii. Apud Antiochiam Cathedra S. Petri apostoli qua primum sedit Antiochiae. In [Col. 1216B] Alexandria Abilii episcopi adjutoris Johannis apostoli et evangelistae, et alibi beati Aristiodonis, qui unus fuit de septuaginta duobus discipulis.

VII Kal. Martii. Apud Smyrnam natale S. Sineri monachi et martyris, et septuaginta duorum martyrum. In Asia Polycarpi episcopi.

Ipsa die Otto Burgundiae marchio obiit DCCCCLXIII incarnationis Dominicae anno. Item obiit Obertus miles.

VI Kal. Martii. Natale S. Mathiae apostoli, et inventio capitis Johannis Baptistae et praecursoris Domini. Apud Caesaream Cappadociae natale S. Sergii martyris.

Obiit domnus Betto episcopus, qui dedit fratribus [Col. 1216C] Vendosam ecclesiam et Rontonnacum villam, et in Corboiaco mansum 1 ad exhibendam refectionem et commune obsequium.

V Kal. Martii. Apud Aegyptum natale sanctorum martyrum Victorini et Victoris, Nicefori, Claudiani, Dioschori, Serapionis et Papiae. Pamphilia natale S. Nestoris et confessoris.

IV Kal. Martii. In civitate Pergem Pamphiliae beati Nestoris episcopi et martyris. In Alexandria beati Alexandri gloriosissimi episcopi et confessoris.

III Kal. Martii. Apud Hispaniam civitate Hispali natale S. Leandri episcopi, ad quem B. Gregorius libros Moralium scripsit. Et in Alexandria Juliani martyris.

II Kal. Martii. In territorio Lugdunensi locis Jurensibus [Col. 1216D] depositio B. Romani abbatis. Eodem die sanctorum Macharii et Rufini.



MARTIUS.

Kalendis Martii. Romae natale sanctorum martyrum CCLX, quos jussit primo Claudius pro Christi nomine damnatos arenam fodere, deinde praecepit ut foras muro portae Salariae mitterentur, et in amphitheatro ejusdem civitatis militum sagittis interficerentur. Andegavis Albini episcopi et confessoris. Carthagine passio Donati martyris. Apud urbem Antinoum passio beati Leonidis.

Obiit Actaldus sacerdos, qui dedit hospitali fratrum suorum in villa Gratis mansum cum vinea adhaerente. Eodem die Rotfredus decanus viam [Col. 1217A] universae carnis est ingressus. Guadilo subdiaconus obiit eodem die, qui dedit fratribus suis alodum suum in loco qui dicitur Vallis cum vineis et silvis seu mancipiis. Ipso die Enricus subdiaconus interfectus est. Item Waldricus praepositus corpus terrae, beatum Christo tradidit spiritum.

VI Nonas Martii. Romae natalis sanctorum martyrum Jovini et Basilei, et aliorum plurimorum martyrum sub Alexandro capitali sententia damnatorum. Item Romae Simplicis papae et martyris.

V Nonas Martii. In Hispania sanctorum Emittenrii et Cheledonii martyrio coronatorum. Antissiodero natale sanctae Camillae virginis. Caesareae natale sanctorum martyrum Marini militis et Aerii senatoris.

[Col. 1217B] IV Nonas Martii. Natale sancti Lucii papae et martyris. Item, Romae sanctorum martyrum nongentorum, qui sunt positi in cimiterio ad sanctam Ceciliam. Eodem die natale sancti Gaii palatini in mare mersi. Nicomedia passio sancti Adriani cum aliis numero viginti tribus.

III Nonas Martii. Antiochia passio sancti Focae martyris, cujus ecclesiae januam si attigerit credens quilibet colubrino morsu percussus, statim sanatur. Ipso die sancti Eusebii palatini et aliorum novem martyrum.

Obiit Walo Trecassinae Ecclesiae episcopus. Eodem die ordinatio domni Hugonis episcopi, qui dedit fratribus in die ordinationis suae altare Billiacensis ecclesiae.

[Col. 1217C] Pridie Nonas Martii. Nicomedia natale sanctorum Victoris et Victorini, qui tormentis multis afflicti, et retrusi in carcerem, ibidem vitae suae cursum impleverunt. Civitate Toleto depositio sancti Juliani antistitis.

Nonas Martii. Mauritania civitate Tuburbitanensi passio sanctorum martyrum Satiri, Perpetuae et Felicitatis, et cum eis Revocati, Saturnini et Secundoli.

VIII Idus Martii, Carthagine natale sancti Pontiani diaconi et beati Cypriani episcopi. In civitate Antinoum natale sanctorum martyrum, Philemonis, Apollonii, Arriani, Theotici et aliorum III in mare mersorum.

[Col. 1217D] Eodem die defunctorum commemoratio monachorum monasterii de Caritate solemniter, quod et ipsi pro defunctis nostris celebrant.

VII Idus Martii. Nisena civitate natale sancti Gregorii episcopi fratris beati Basilii. Barzilona Paciani episcopi et confessoris. Apud Sebasten Armeniae minoris natale sanctorum gloriosorum martyrum XL militum tempore Licinii regis. Nam et nomina et gesta eorum habentur. In Africa Cyrilli, Felicis, Philippi, Mariani, Rogati, Concessi.

Obiit Wala episcopus, pro cujus memoria facienda Ansergisus germanus ejus archiepiscopus . . . . duos mansos cum regali et episcopali consensu fratribus dilargitus est, et in administratione luminis [Col. 1218A] divini altaris ecclesiae S. Stephani in Piscasiolo villa mansum unum.

VI Idus Martii. Apamia natale sanctorum martyrum Alexandri et Gaii de Eumenia. In Persida sanctorum martyrum XLII. In Antiochia Agapae virginis. Parisius sancti Drothoveri abbatis, discipuli beati Germani episcopi. Luxovio monasterio sancti Attali abbatis.

V Idus Martii. Apud Alexandriam natale sanctorum Philoni episcopi, Candidi, Valerii cum aliis viginti. Apud Sebasten Armeniae minoris natale sanctorum XL martyrum, qui crurifragio martyrium consummarunt. Carthagine natale sancti Heracli. Antissiodero sancti Vigilii episcopi et martyris.

Ipso die Agano decanus sancti Stephani obiit.

[Col. 1218B] IV Idus Martii. Natale sanctorum Innocentii papae et beatissimi Gregorii papae et praecipui doctoris. Apud Nicomediam natale beati Petri excellentissimi et martyris, qui fide et nomine haeres almi Petri apostoli exstitit aliorum octo.

Obiit Adalgarius diaconus, qui dedit fratribus de vineis arpennos VI in circuitu Gratiaci ad sui memoriam celebrandam. Eodem die ordinatio domni Bettonis episcopi.

III Idus Martii. Nicomedia natale sanctorum martyrum Macedonii presbyteri et Patriciae uxoris ejus, et Modestae filiae ejus. Nicaea civitate sanctorum martyrum Theusetae, Horis, Theodorae, Nimpodorae, Marcii, Arabiae, qui omnes igni traditi sunt. In Thebaida sanctae Euphrasiae virginis. In territorio [Col. 1218C] Nevernensi sancti Viventii presbyteri.

Pridie Idus Martii. Romae natale sanctorum martyrum XLVII, qui baptizati sunt a beato Petro cum teneretur in custodia, qui omnes Neroniano gladio consumpti sunt. Apud Laodiciam natale sancti Segaris episcopi et martyris. Nicomedia Felicissimi, Dativi et Frontinae. Romae Innocentii episcopi. In Africa sancti Petri martyris et sancti Eufrosii.

Idus Martii. In Caesarea Cappadociae passio sancti Longini, qui latus Domini lancea perforavit, ut in gestis ejus invenitur. Thessalonica civitate natale sanctae Matronae martyris, quae viriliter usque ad mortem in confessione Christi permansit. Romae Zachariae papae.

[Col. 1218D] Obiit eodem die Adelhelmus sacerdos et concentor. Eodem die obiit Odo miles, qui apud Crevenum villam alodum suum canonicis dedit.

XVII Kalendas Aprilis. Aquileia beati Hilarii episcopi et Taciani diaconi, qui una cum filio suo Felice, Largo et Dionysio martyrium consummarunt. Romae Cyriaci martyris, et cum eo Smaragdi et Crescentiani, et aliorum viginti martyrum. Arvernis sancti Patricii episcopi et confessoris. Nicomedia Castorii martyris.

XVI Kalendas April. In Scotia natale sancti Patricii episcopi et confessoris, qui primus ibidem Christum evangelizavit. Alexandria natale sancti [Col. 1219A] Ambrosii diaconi. Nivigella monasterio sanctae Gertrudis virginis.

XV Kalend. April. Apud Caesaream natale sancti Alexandri episcopi et martyris, qui cum Narcisso Hierosolymitanae Ecclesiae gubernacula suscepit. Romae Cyrilli episcopi et confessoris.

Obiit Walaharius sacerdos et decanus.

XIV Kalend. April. In Caesarea Cappadociae sancti Theodori presbyteri. Apud Penarensem urbem beati Johannis magnae sanctitatis VIII. Surrentum sanctorum martyrum Quinti, Quintilli, Quartillae, Marci cum aliis novem.

XIII Kalend. April. In Britanniis natale sancti Chudbrehcti episcopi et confess. Eodem die natale sancti Archippi commilitonis Pauli apostoli. In [Col. 1219B] Syria sanctorum Pauli, Cyrilli, Eugenii cum aliis IV. Ipso die sancti Wilfranni.

Obiit Adoardus presbyter et Aroildis Deo devota, qui dedit fratribus in villari Tornetrense et Marolio optimum alodum cum capella pro sui memoria facienda.

XII Kalend. April. Apud Cassinum castrum sancti patris nostri Benedicti abbatis, qui fuit spiritu justorum omnium plenus. Et in Flaviniaco adventus et exceptio corporis sanctae Reginae virginis et martyris. In territorio Lugdunensi beati Lupicini abbatis. Et in Alexandria beati Serapio nis anachoritae.

XI Kalend. April. In Galliis civitate Narbonae natale sancti Pauli episcopi et confessoris discipuli [Col. 1219C] apostolorum. Apud Corinthum beati Dionysii episcopi. Civitate Biterris sancti Afrodisii episcopi et confessoris.

Obiit Conradus comes et Maginfridus miles sancti Stephani. Eodem die obiit Theodericus canonicus et sacerdos, qui dedit domum suam et vineas, quidquid etiam proprietatis habere videbatur, ad hospitale pauperum pro obtinenda venia delictorum suorum.

X Kalend. April. Natale sanctorum martyrum Victoriani, Frumenti et alterius Frumentii, duorumque germanorum egregio tormento coronatorum sub Honorico rege. Apud Africam beati Fidelis martyris.

Gislarus archidiaconus obiit, qui dedit fratribus [Col. 1219D] suis omne praedium suum quod in Melundis et in circuitu ipsius habere visus est ad memoriam sui faciendam. Eodem die Willelmus laicus obiit, qui dedit inter fratres et altare patrimonium suum in Senonico, in villa Confluente. Eodem die obiit Andreas miles.

IX Kalend. April. In Syria natale sancti Seleuci. Ipso die sanctorum Romuli et Secundoli, qui apud Mauritaniam pro Christo passi sunt. Romae passio sancti Pigmenii presbyteri. Hic Julianum apostatam a puero nutrivit et sacris litteris erudivit, a quo postea in Tiberim pro Christi fide necatus est; dehincque abstractus, sepultus est in cimiterio Pontiani non longe a sanctis Abdon et Sennen. In [Col. 1220A] Syria sancti Seleucii, itemque in Frigia sancti Agapiti.

VIII Kalend. April. Apud civitatem Galileae Nazareth Annuntiatio sanctae ac perpetuae virginis Mariae, et in Hierosolymis crucifixio Domini nostri Jesu Christi. Apud Syrmium natale sancti Herenei episcopi et martyris. Romae passio sancti Cyrini martyris. Nicomedia natale sanctae Sedulae martyris. In Antro insula natale sancti Ermelandi abbatis.

Obiit Ilduinus Senonensis archidiaconus hujus ecclesiae canonicus.

VII Kalend. April. Romae sancti Castuli presbyteri et martyris. Pentapolim Lybiae Theodori episcopi, Yrenei diaconi, Serapionis et Ammonii lectorum. Apud Syrmium natale sancti Montani presbyteri [Col. 1220B] et Maximae uxoris ejus in mare mersorum.

Obiit Aya sanctae Mariae ancilla. Eodem die obiit Anastasia mater domini Acardi presbyteri, quae dedit canonicis sancti Stephani protomartyris quamdam vineam optimam, hoc pacto ut qui matutinis horis institerint, vinum dum duraret biberent. Canonici autem qui erant in capitulo hoc concesserant.

VI Kal. April. Apud Aegyptum B. Johannis eremitae, admirandae sanctitatis, et prophetiae spiritus viri. Hierosolymis Resurrectio Domini nostri Jesu Christi. Apud Smyrnam beati Traseae episcopi et martyris. In Pannonia sancti Alexandri martyris.

V Kalend. April. Caesareae Palestinae natale sanctorum [Col. 1220C] martyrum Prisci, Malchi, Alexandri. Cavillono depositio domni Gontranni regis. Romae Sixti papae. Tharso Ciliciae Castoris et Dorothei.

Eodem die obiit Ansellus juvenis miles S. Stephani. Item, obiit Condrada Deo sacrata.

IV Kalend. April. Natale SS. martyrum Armogasti, Archinimi, et Satyri tempore Wandalicae persecutionis. Monasterio Luxoviensi depositio beati Eustasii abbatis discipuli S. Columbani.

Ordinatio domni Waldrici episcopi. Ipsa die obiit Dodo miles sancti Stephani.

III Kalend. April. Romae natale SS. martyrum Quirini, Tribuni. Apud castrum Silvanectensium depositio S. Reguli confessoris et primi civitatis ipsius episcopi. Thessalonicae natalis sanctorum [Col. 1220D] Domnini et Victoris.

Pridie Kalend. April. Romae S. Balbinae virginis, quae jacet juxta patrem suum Quirinum martyrem. Eodem die Amoos prophetae. In Africa SS. Diodoli et Anesii.

Ipsa die obiit Belinus levita et canonicus, vir honestae vitae, qui canonicis sancti Stephani ad emendos reditus mille solidos dedit, de quibus singulis annis communis refectio canonicis exhibeatur.



APRILIS.

Kalendas April. In Armenia SS. martyrum Quintiani, Victoris. Romae depositio beatissimae Theodorae martyris. In Thessalonica natale SS. virginum [Col. 1221A] Agapis et Cyoniae martyrum. In Sardinia B. Meritoris episcopi et confessoris. Ipso die S. Venantii episcopi et martyris.

Obiit Guido canonicus et Edissae archidiaconus.

IV Nonas Aprilis. Lugduno beati Nicetii episcopi et confessoris. Apud Palaestinam depositio beatae Mariae Aegyptiacae, quae Peccatrix appellatur.

III Nonas April. Caesaraea Cappadociae passio sanctae Theodosiae virginis. Nicomedia, S. Donati et S. Amphiani. In Scithia civitate Thomis, natale sanctorum Evagrii et benigni.

Obiit Abbo hujus ecclesiae miles.

II Nonas Aprilis. Mediolano beati Ambrosii episcopi et confessoris doctoris praecipui. Apud Ispalim depositio [Col. 1221B] S. Isidori episcopi et confessoris.

Ipsa die obiit Leotericus vicecomes, hujus ecclesiae vexillarius.

Nonas Aprilis. Thessalonicae natale sanctae Hyrenae virginis et martyris. Apud Aegyptum, natale sanctorum Nichanoris, et Apollonii, et Martianae, quorum gesta habentur.

Eodem die ordinatio domni Heriboldi episcopi. Item ipsa die Ingeluinus miles obiit.

VII Idus Aprilis. Romae natale S. Sixti papae et martyris temporibus Adriani passi. In Macedonia sanctorum Timothei et Diogenis. Libiae superioris Theodori episcopi, Herenei diaconi, Serapionis et Ammonii lectorum. Et alibi natale sanctae Marinae et Egulinae.

[Col. 1221C] Obierunt Remigius et Warimbertus episcopi. Eodem die obiit Gaufridus archidiaconus et abbas sancti Eusebii.

VIII Idus Aprilis. Apud Africam natale sanctorum Epiphanii episcopi, et donati et aliorum XIII. Eodem die Hejesippi XIV sanctissimi. Alexandria sancti Peleusii presbyteri,

Obiit Johannes levita et abbas sancti Eusebii adhuc juvenis prudentia litterarum imbutus et bonitate decorus. Ipsa die obiit Adila religiosa femina.

VI Idus Aprilis. Apud Tolosam natale sancti Exuperii episcopi et confessoris, cujus actus beatus Hieronymus memorabiliter describit. Romae Calisti papae.

[Col. 1221D] Obiit Beraldus sacerdos et concentor.

V Idus Aprilis. Apud Antiochiam natale Procori martyris, qui unus fuit de VII diaconibus. Apud Syrmium natale VII virginum, quae in unum meruerunt coronari, quarum nomina Deus novit.

Obiit Suavis subdiaconus in litteris multum deditus. Eodem die regina uxor Guiberti obiit, cujus assensu et precibus idem Guibertus ecclesiam sancti Stephani canonicis in Acolaco villa dedit.

IV Idus Aprilis. Romae natale plurimorum martyrum quos sanctus Alexander papa baptizavit, et Aurelianus in mari necare fecit, et alibi Ezechielis [Col. 1222A] prophetae. Antissiodero depositio sancti Palladii episcopi et confessoris.

Obiit Waningus, qui dedit fratribus suum mansum indominicatum cum optima vinea et viridario adhaerente in loco qui dicitur Mausiacus, ad sui memoriam celebrandam. Eodem die Hludovicus rex obiit.

III Idus Aprilis. Romae natale S. Leonis papae, cujus temporibus exstitit sancta synodus Calcedonensis. Apud Cretam urbe Gortina natale sancti Philippi episcopi et confessoris. In Dalmatia civitate Salona natale sancti Dominionis episcopi et confessoris cum militibus VIII. Nicomedia S. Eustorgii.

II Idus Aprilis. Romae via Aurelia depositio beati [Col. 1222B] Julii episcopi et confessoris. Ipso die Zenonis episcopi. Wapingo depositio Constantini episcopi. Antissiodero beati Tetrici episcopi

Eodem die Guillelmus subdiaconus canonicus feliciter emisit spiritum, et pro delictorum suorum remissione domum suam et vineam canonicis dedit.

Idus Aprilis. In Calcedonia natale sanctae Eufemiae virginis et martyris. Apud Pergamum Asiae urbem natale SS. martyrum Carpi episcopi, et Papilii diaconi, et beatae Agathonicae, et aliarum multarum. In Hispania natale S. Herminegildis regis et martyris.

XVIII Kalendas Maii. Romae natale SS. Tiburcii et Valeriani et Maximi. Interamnis S. Proculi martyris. [Col. 1222C] Apud Alexandriam beati Hontonis et sanctae Domnae virginis cum sociis virginibus coronatae.

Eodem die ordinatio domni Richardi praesulis. Ipsa die obiit Otbertus miles S. Stephani.

XVII. Kal. Maii. In civitate Cordula natale sanctorum martyrum Olympiadis et Maximae nobilium. In Italia sanctorum martyrum Maronis, Euthicetis et Victorini. Et in Reomago coenobio beati Sylvestri discipuli sancti Johannis confessoris.

XVI Kal. Maii. Caesar-Augustae sanctorum decem et octo martyrum, quorum nomina et passio habentur. Apud Chorintum natale S. Calixti et Carisii cum aliis VII. Romae S. Anicheti papae et [Col. 1222D] martyris, et in Mauritania natale sanctae Basiliae

Eodem die obierunt Godolgarius presbyter et Augustus sacerdos, qui dedit fratribus alodum suum Maisilinae cum vinea adjacente in villa quae dicitur Loconiacus ad sui memoriam recolendam.

XV Kal. Maii. Apud Africam natale sancti Mappalici, qui cum aliis pluribus cononatus est. Antiochia natale sanctorum Petri diaconi et Hermogenis.

Obiit Petrus diaconus qui dedit fratribus in pago Senonico, in villa quae dicitur Rivisiacus, et in pago Antissioderense in villa quae dicitur Poziacus, omnia [Col. 1223A] propria sua quaecunque visus est habere, cum masilinis et terris et vineis ad sui memoriam recolendam. Ipso die David levita et praepositus migravit ab hac vita. Item, Johannes levita et abbas humilis ab hoc saeculo migravit ad clementiam Christi. Obiit Richardus comes. Victoria comitissa.

XIV Kalend. Maii. Apud Messanam Apuleiae civitatem natale SS. martyrum Eleutherii gloriosissimi episcopi, et Anthiae matris ejus. Romae passio S. Apollonii senatoris. In Africa Victoris-Pamphili cum aliis numero VII.

XIII Kalend. Maii. Apud Chorintum natale S. Timonis crucifixi, qui fuit de VII. diaconibus. In Armenia civitate Militina natale SS. Rufi, Aristonici, Hermogenis cum aliis numero sex. Caucoliberi [Col. 1223B] Hispaniae natale S. Vincentii martyris. In coenobio quod dicitur ad Laubias depositio beati Ursmari episcopi et confessoris.

Obiit Ersendis vidua Deo sacrata, quae dedit fratribus pro Agini quondam sui mariti atque animae suae absolutione in pago Senonico in villa Caciaco clausum vineae habentem Arpennos IV, et ad sanctum Priscum inter monachos et fratres vineolas quas ibi habebat. Stephanus miles obiit.

XII Kalend. Maii. Natale S. Victoris papae et martyris. Item, Romae SS. martyrum Sulpitii et Serviliani. Antissiodero civitate depositio SS. confessorum Mamertini et Mariani.

XI Kalend. Maii. Apud Persidem natale S. Simeonis episcopi et martyris cum aliis plurimis. In [Col. 1223C] Galliis civitate Ebredunensi natale S. Marcellini episcopi et confessoris. Apud Alexandriam natale SS. Fortunati, Aratoris presbyteri, Felicis, Silvii, Vitalis, qui in carcere quieverunt.

Obiit domnus Galdricus episcopus. Obiit Hugo nobilissimus miles sancti Stephani, qui dedit fratribus Acolacum villam cum appendiciis suis, annuente Goffrido episcopo suo seniori ad sui memoriam recolendam.

X Kalend. Maii. Romae S. Gai papae et martyris. Apud Persidem SS. martyrum quingentorum. Lugduno Galliae natale sancti Epipodii martyris. Et alibi S. Parmenii cum sociis suis. Senones civitate S. Leonis episcopi et confessoris.

[Col. 1223D] Eodem die Elya uxor Roberti ducis, mundo plangente, coelo plaudente, ultimum exhalavit spiritum. Ipsa die Elisabeth uxor Josberti militis, cujus assensu et precibus isdem Josbertus nemus quoddam et olquam unam non longe ab Acolaco villa canonicis sancti Stephani dedit ad sui memoriam faciendam.

IX Kalend. Maii. In Persida civitate Diospoli passio S. Georgii martyris. In Galliis civitate Valentia natalis SS. Felicis presbyteri, Fortunati et Achillei diaconorum. Fontenella monasterio S. Wlfranni episcopi et confessoris.

Eodem die obiit Gwilencus miles.

VIII Kalend. Maii. Lugduno Galliae natale S. Alexandri [Col. 1224A] martyris cum aliis numero XXXIV. In Britannia S. Melliti episcopi et confessoris.

Obiit Ansellus levita et canonicus insignis, in divinis scripturis magister egregius, qui pro salute animae suae vineam quam habebat in monte Defenso canonicis dedit.

VII. Kalend. Maii. In Alexandria natale S. Marci evangelistae. Lugduno depositio beati Rustici episcopi. Romae letania major ad S. Petrum. In Syracusa civitate Siciliae natale SS. Evodii, Ermogenis et Calistae.

Obiit domnus Eribaldus episcopus qui dedit ad vestimenta fratrum emenda, Condidam villam cum suis appenditiis et abbatiolam sancti Remigii cum vineis, corticano videlicet et plantis; et ad stipendia [Col. 1224B] ipsorum dimidium Maximiacum, hoc est mansos XXI.

VI. Kalend. Maii. Romae natale SS. martyrum Cleti et Marcellini papae. In pago Pontivo, coenobio Centulae, depositio sancti Richarii confessoris. Antissiodero dedicatio majoris ecclesiae S. Mariae.

V Kalend. Maii. Romae natale S. Anastasii papae. Nicomedia S. Antimi episcopi et martyris cum innumera multitudine martyrum. In civitate Tarso Ciliciae natale S. Castori.

Obiit Lambertus hujus ecclesiae canonicus et sacrista, qui ad sui memoriam recolendam dedit huic ecclesiae bacinos duos argenteos, thuribulum argenteum, cappam de pallio, et duo candelabra, et duo tapetia; canonicis autem dedit centum solidos [Col. 1224C] et furnum quem apud Crevenum fecit, et quidquid domorum vel aliorum aedificiorum tam apud Crevenum, quem apud Acolacum habuit.

IV Kalend. Maii. Apud Ravennam natale S. Vitalis martyris patris SS. Gervasii et Prothasii. Alexandria beatae Theodorae virginis et martyris, et S. Didimi martyris. In Pannonia S. Eusebii episcopi et S. Pollionis martyris

Obiit Stephanus laicus, qui dedit praedium suum, quod in Loconiaco villa adquisivit de Georgio presbytero, fratribus sancti Stephani, ad sui memoriam agendam post obitum uxoris Gelesindis.

III Kalendas Maii. Apud Paphum natale S. Titichi apostolorum discipuli. In Tuscia Torpetis martyris. In Numidia apud Cirtensem coloniam natale [Col. 1224D] sanctorum martyrum Agapii et Secundini episcoporum. Passi sunt cum eis alii sex.

Eodem die Ayglulfus sacerdos atque decanus, divinorumque erogator verborum ab hac luce migravit, canonicis S. Stephani tribuens tres arpennos vineae sui praedii in Garricis villa.

Pridie Kalend. Maii. Natale sanctorum martyrum Mariani presbyteri et Jacobi diaconi cum aliis multis. Sanctonas civitate natale S. Eutropii martyris. Apud Asiam passio S. Maximi martyris. Romae via Appia depositio Quirini episcopi et confessoris.

Obierunt Nivelon miles. Item Hugo hujus ecclesiae canonicus et decanus.



MAIUS.
[Col. 1225A]

Kalendas Maii. Natale SS. apostolorum Philippi et Jacobi. Jerosolymis natale sancti Quiriaci episcopi et martyris, qui et Judas vocatus est. Et alibi Jeremiae prophetae. Autissiodero civitate depositio sanctissimi Amatoris episcopi et praecipui confessoris Christi. In Galliis territurio Vivariensi passio S. Andioli subdiaconi. Civitate Sedunensi loco Agauno passio S. Sigismundi regis. Tolosa civitate depositio S. Orientis episcopi et confessoris.

VI Nonas Maii. Alexandria natale sancti patris nostri Athanasii episcopi et confessoris. Item in Alexandria natale SS. Saturnini et Neapolis qui in carcere requieverunt. Hierosolymis natale beati Simeonis [Col. 1225B] episcopi et martyris, qui propinquus Salvatoris fuit secundum carnem. Autissiodero Optati episcopi, Memorii presbyteri et Sanctini presbyteri.

Obiit Remigius monachus et egregius doctor. Eodem die obiit Norgaudus Eduensis episcopus, hujus ecclesiae canonicus, qui per manum Humbaldi episcopi ecclesiae nostrae dedit pretii librarum X ex pallio cappam optimam et quinque marcas argenti purissimi ad mensam altaris exornandam, et duo super altare operimenta mirabiliter et operose operata.

V Nonas Maii. Hierosolymis inventio sanctae Crucis ab Helena regina in monte Golgota anno post Passionem Domini CCLXXXIII, regnante Constantino imperatore. Romae via Nomentana natale SS. martyrum [Col. 1225C] Alexandri papae, Eventii et Theodoli presbyteri. Ipsa die Juvenalis episcopi et confessoris. Autissiodero Eusebii presbyteri et Aviti diaconi.

IV Nonas Maii. In Palaestina civitate Gazan natale sancti Silvani episcopi cum plurimis clericorum suorum coronati. Et alibi sanctorum martyrum XL. Nicomediae natale S. Antoniae martyris. Autissiodero depositio et translatio S. Corcodomi diaconi et confessoris. Lauriaco natale sancti Floriani martyris.

Obiit Walterius levita et canonicus et S. Mariae praepositus. Eodem die Girbertus levita et praeceptor et abbas S. Eusebii corpus tumulo, animamque reddidit Christo.

III Nonas Maii. Ascensio Domini ad coelos. Apud [Col. 1225D] Alexandriam natale S. Euthimi diaconi. Thessalonicae natale SS. Herenei et Peregrini et Hirenes ignibus combustorum. Arelato depositio S. Hilarii episcopi et confessoris. Autissiodero passio S. Juviniani lectoris. Vienna B. Nicetii episcopi venerabilis sanctitatis viri.

Obiit Frodo archipresbyter et canonicus litteris bene eruditus.

Pridie Nonas Maii. Romae S. Johannis apostoli et evangelistae, quando ante portam Latinam in ferventis olei dolio missus est. Antiochia natale S. Evodii episcopi et martyris. Eodem die B. Lucii Cyrenensis episcopi, et alibi sanctorum martyrum Helyodori, Venusti, Postumii, Maximi, Niceti, [Col. 1226A] cum aliis LXXII. Autissiodero depositio SS. Valerii et Valeriani episcoporum et confessorum.

Eodem die Mediolano ordinatio domni Humbaldi episcopi, et obitus magistri Guidonis canonici sancti Stephani et archiclavi, qui dedit ecclesiae nostrae ex libris suis passionales duos, antiphonarium, gradale, hymnarium et psalterium optimum.

Nonas Maii. Apud Terracinam Campaniae urbem natale beatae Domitillae virginis et martyris cum aliis virginibus martyrio coronatis. Eodem die natale sanctorum Nerei et Achillei eunuchorum. Trecas sanctae Mastidiae virginis. Ipso die apud Nicomediam passio sanctorum Flavii, Augusti et Augustini fratrum.

Ipso die Ilgerius hujus ecclesiae venerabilis praepositus, [Col. 1226B] speculum et forma clericorum, tandem monachalem suscipiens habitum, mortem perdidit et vitam invenit. Hic autem ut in anniversario Humbaudi episcopi avunculi sui fratribus refectio exhiberetur, molendinum quod apud Agligniacum de suo proprio fecit, huic ecclesiae donavit. Multis etiam ornamentis ecclesiam istam decoravit sacerdotalibus, scilicet vestimentum diaconorum et subdiaconorum. Dedit etiam calicem argenteum, canulas argenteas et cappam de pallio optimam, missale et breviarium, et multos alios libros. Inter etiam multa beneficia quae huic ecclesiae fecit, dedit super altare quinque operimenta linea venerabiliter operata. Portas autem principales istius ecclesiae fecit, in quarum operatione CCC solidos donavit, medietatem [Col. 1226C] quoque terrae de Albex, quam a Gaufrido Rufo emit, et molendinum quod aedificavit in villa quae dicitur Molins, ad refectionem in die anniversarii sui singulis annis fratribus exhibendam donavit. Eodem die obiit Hugo Nivernensis episcopus, hujus ecclesiae canonicus.

VIII Idus Maii. Mediolano natale sancti Victoris martyris. Autissiodero depositio sancti Eladii episcopi et confessoris. In Santonico [f. Nannetico] Vertavense monasterio depositio sancti Martini presbyteri et confessoris. Romae Benedicti papae. In territurio Bituricae civitatis monasterio Silviniaco depositio S. Desiderati confessoris.

VII Idus Maii. In Persida sanctorum martyrum CCCX. Castro Vindocino natale Beati confessoris, cujus [Col. 1226D] gesta habentur. Constantinopoli natale sancti Timothei.

VI Idus Maii. Obitus Job prophetae. Romae Via Latina in cimiterio ejusdem natale sanctorum martyrum Gordiani et Epimachi cum aliis multis. Item Romae Calepodii episcopi et martyris. Item Romae ad Centum aulas [f. Centumcellas] Quarti et Quinti.

V Idus Maii. Romae Via Salaria natale beati Antimi presbyteri et martyris et S. Pontii. Vienna natale sancti Mamerti. Silviniaco natale S. Maioli abbatis. Eodem die passio S. Gengulfi martyris.

Obiit Wibertus laicus et Dutinus puer, qui dederunt nobis mansinile cum vinea in valle juxta [Col. 1227A] Matriacum. Ipso die obiit Landricus comes.

IV Idus Maii. Romae in cimiterio Praetextati natale sanctorum martyrum Nerei et Achillei fratrum. Item, Romae via Aurelia natale S. Pancratii martyris. Eodem die beati Dionysii patrui ejusdem beati Pancratii. Apud Cyprum sancti Epiphanii episcopi et confessoris.

Obierunt Hugo abbas et Wigbaldus episcopus, qui dedit fratribus XII mansos in Chichiriaco per praeceptum regis. Item Hermengardis comitissa obiit.

III Idus Maii. Romae sanctae Mariae ad Martyres dedicationis dies agitur a Bonifacio papa institutus. Tungrensis ecclesiae depositio S. Servatii episcopi et confessoris, et alibi beati Mitrii presbyteri et [Col. 1227B] confessoris. Autissiodero depositio S. Marcelliani episcopi et confessoris.

Pridie Idus Maii. In civitate Cymela natale S. Pontii martyris. In Syria natale sancti Victoris et S. Coronae, qui simul passi sunt. Ipso die natale S. Pachomii patris nostri. Eodem die passio S. Bonifacii martyris, qui Nonas Junias Romae sepultus est, quando et celebrior ejus dies agitur.

Obiit Letardus presbyter, qui dedit fratribus quaecumque habere visus est in pago Senonico, in villa quae dicitur Bagnentiis, et in pago Autissiodorensi in villa quae dicitur Molendinis, ad sui memoriam recolendam.

Idus Maii. Natale sanctorum confessorum Torquati, Tisefontis, Secundi, Indaletii, Cecilii, Esicii, Eufrasii, [Col. 1227C] qui Romae a sanctis apostolis episcopi sunt ordinati. Apud insulam Chium natale S. Hysidori martyris. Lomosaco natale sanctorum Petri, Pauli, Andreae et Dionysiae, quorum mirae passiones leguntur. Augustiduno natale S. Tetrici episcopi.

XVII Kalendas Junii. Autissiodero vico Baugiaco passio S. Peregrini episcopi primi civitatis ipsius. In pago Tricassino sancti Fidoli episcopi et confessoris. Et alibi natale sanctorum Aquilini et Victoriani, quorum gesta habentur. In pago Foro-Julensi vico qui vocatur Calidianus, natale S. Maximae virginis. In Provincia civitate Aquis sancti Mitrasii martyris.

Eodem die domnus Rikardus episcopus viam aniversae carnis est ingressus. Eodem die obiit Fulco [Col. 1227D] sancti Amatoris canonicus et sacerdos, qui pro salute animae suae domum suam Petrinam fratribus dedit.

XVI Kal. Junii. Apud Hierapolim beati Papiae antistitis. In Tuscia depositio corporis Torpetis martyris, qui V Kalendas Maii martyrium complevit, sed festivitas ejus hoc die celebrior agitur. In Alexandria Victoris.

Obiit Gauzelmus sanctae Lingonensis ecclesiae episcopus.

XV Kalend. Junii. Apud Aegyptum sancti Dioscori lectoris et martyris. Ipso die natale sancti Felicis episcopi et martyris. Autissiodero exceptio reliquiarum sanctae Eugeniae virginis et martyris.

[Col. 1228A] XIV Kalendas Junii. Romae natale S. Potentianae virginis et martyris et S. Pudentis patris ejus. Item Romae natale sanctorum martyrum Calocerii et Partheni eunuchorum uxoris Decii imperatoris. In Africa natale SS. Quinti, Primuli, Salusti, Fortunati, Domnionis.

XIII Kalendas Jun. Romae via Salaria natale S. Basillae virginis et martyris. In Galliis civitate Nemauso natale S. Baudelii martyris. Bituricas natale S. Austregesili episcopi et confessoris. Autissiodero in basilica S. Germani dedicatio subteriarum cryptarum, et in occidentali parte ejusdem ecclesiae consecratio oratorii S. Joannis Baptistae.

XII Kalend. Jun. In Mauritania natale sanctorum martyrum Timothei, Poli et Eutichii diaconi. Autissioderi [Col. 1228B] natale sancti Valis confessoris.

Obiit Ricco sacerdos, qui omne alodum suum, quod in Montiniaco possederat, cum areis infra civitatem sitis, dedit canonicis S. Stephani pro obtinenda peccatorum suorum remissione, et ut in obitus sui die optima exhibeatur refectio eisdem fratribus.

XI Kalendas Junii. In Africa natale sanctorum martyrum Casti et Emili. Autissiodero S. Helenae virginis, cujus actus praeclari in gestis S. Amatoris continentur. Apud Corsicam passio S. Juliae, quae crucis supplicio coronata est. Item, Autissiodero depositio S. Romani monachi et confessoris, sanctique Benedicti discipuli.

Eodem die Hludovicus juvenis rex obiit, et Heldradus [Col. 1228C] miles S. Stephani.

X Kalend. Jun. Apud Lingones passio sancti Desiderii episcopi. Vigenna passio sancti Desiderii episcopi, qui passus est in territurio Lugdunensi.

Obiit Ablenus levita, qui dedit in pago Senonico in villa Juliaco canonicis S. Stephani patrimonium suum pro obtinenda peccatorum suorum remissione, et ut in die obitus sui eisdem fratribus optima exhibeatur refectio. Ipso die obiit Walo sacerdos atque decanus S. Petri.

IX Kalendas Junii. In Portu Romano natale S. Vincentii martyris. Et alibi natale S. Manahen et beatissimae Johannae. In Galliis civitate Nannetis natale sanctorum martyrum Donatiani et Rogatiani [Col. 1228D] fratrum.

Obiit Legerius levita et canonicus, qui a Jerosolymis revertendo in mari sepulturam habuit.

VIII Kalendas Jun. Romae natale S. Urbani papae et martyris. Mediolano natale S. Dionysii episcopi et confessoris. In territurio Tricassino S. Leonis monachi et confessoris. Et alibi sanctorum quatuor martyrum.

VII Kalendas Jun. Apud Athenas B. Quadrati episcopi discipuli apostolorum. In Britannia natale S. Augustini episcopi et confessoris. Item, Quadrati martyris. In territurio Autissioderensi loco Quotiaco passio S. Prisci martyris cum ingenti multitudine. Romae SS. martyrum XXIII.

[Col. 1229A] VI Kalendas Jun. Mesia civitate Dorostrensi natale S. Julii martyris. Civitate Arausica natale S. Eutropii episcopi et confessoris. In territurio Adartensi S. Ragnulfi martyris.

V Kalendas Junii. Romae natale S. Johannis papae et martyris. Apud Parisium transitus sancti Germani episcopi et confessoris. Apud Carnotum civitatem passio S. Carauni. In Sardinia SS. Emili, Felicis, Priami, Luciani.

Obiit Walo levita et canonicus et postea monachus effectus.

IV Kal. Jun. Romae via Aurelia natale S. Restituti. Via Tyburtina natale septem germanorum. Treviris B. Maximini episcopi et confessoris. Iconio civitate natale S. Coronis martyris. Eodem die [Col. 1229B] natale SS. martyrum Sisinnii, Martyrii atque Alexandri.

Obiit Frotmundus miles S. Stephani, et postea monachus S. Benedicti. Ipso die est interfectus comes Raynaldus.

III Kal. Jun. Romae via Aurelia natale S. Felicis papae et martyris. Turribus Sardiniae natale SS. martyrum Gabini et Crispuli. Antiochia natale SS. Isitii et Palatini, qui multa tormenta passi sunt. Ipso die natale S. Hucberti Tungrensis episcopi.

Pridie Kalend. Jun. Romae depositio S. Petronillae virginis, quae fuit filia beati Petri apostoli. Eodem die apud Aquileam Cantii, Cantiani et Cantianillae fratrum. Turribus Sardiniae natale S. Crescentiani.

[Col. 1229C] Eodem die obiit Elizabeth femina, pro cujus anima Obertus miles vir ejus ecclesiae S. Stephani, duas olchas in Crevenno villa sitas, dedit ad sui memoriam recolendam.



JUNIUS.

Kalendas Junii. Romae dedicatio S. Nichomedis martyris, cujus martyrium XVII Kalendas Octobris ibidem celebratur. Augustiduno SS. Riviriani episcopi et Pauli presbyteri, cum aliis X martyrum. Apud Caesaream Palaestinae natale S. Pamphili presbyteri et martyris. Ipso die S. Caprasii abbatis monasterio Lirinensis. Vigenna Eladii episcopi et confessoris.

IV Nonas Jun. Romae in cimiterio inter duas lauros via Lavicana Marcellini presbyteri et Petri exorcistae. [Col. 1229D] Ipso die Lugduno passio S. Blandinae virginis cum XLVIII martyribus, qui sunt in territurio Autissioderensi delati vico Bacernensi a beata Balbina.

II Nonas Jun. Apud Auretium civitatem Tusciae natale SS. martyrum Pergentini et Laurentini fratrum. Item in Campania B. Erasmi episcopi et martyris. In territurio Aurelianensi vico Maiduno depositio S. Lifardi presbyteri et confessoris.

Pridie Nonas Junii. Romae in cimiterio Catacumbis via Appia natale SS. Aretii, Datiani. Apud Hilliricum civitatem Scisciam natale S. Quirini episcopi et martyris.

Obiit Alto canonicus, qui dedit fratribus in pago [Col. 1230A] Autissioderensi, in villa quae dicitur Poziacus, de vinea in unum continentes plus minus arpennos V. Eodem die Stephanus de Casellis obiit, pro cujus anima Johannes ejus filius illam partem, quam in Casellis habere videbatur, per manum Innocentii papae et Willelmi comitis, canonicis hujus ecclesiae Domino Deo servientibus dimisit: et in Nanto villa tres arpennos de terra arabili octoque denarios de censu pro anima atris suae, prope murum civitatis.

Nonas Junii. Apud Aegyptum natale SS. martyrum Marciani, Nicandri et Apollonii, quorum gesta habentur. Apud Tharsum civitatem natale S. Bonifacii martyris. Item Bonifacii episcopi et martyris, qui de Britannis veniens, in Frisia passus est.

Ipsa die obiit Theobaldus miles.

[Col. 1230B] VIII Idus Junii. Apud Caesaream depositio S. Philippi diaconi, qui fuit unus de VII diaconibus. Romae sanctorum martyrum Artenii cum uxore sua Candida et filia Paulina. Apud Antiochiam S. Asclepiadis episcopi et confessoris.

VII Idus Junii. Constantinopolim natale S. Pauli episcopi et martyris. Corduba SS. martyrum Petri presbyteri, Aventii, Hieremiae et aliorum trium quorum gesta habentur.

Obiit Letericus subdiaconus, qui dedit fratribus alodum suum in Adrebleto villa.

VI Idus Junii. In Galliis Suessione civitate natale S. Medardi episcopi et confessoris. Eodem die depositio S. Godardi Rotomagensis episcopi, fratris ejusdem sancti Medardi, quos ferunt una die [Col. 1230C] natos, una eademque die episcopos ordinatos, similiter quoque una die ab hac die subtractos. In Dorostoro civitate sancti Marci episcopi.

V Idus Junii. Romae in monte Coelio natale SS. martyrum Primi et Feliciani. In Scotia S. Columbae presbyteri et confessoris. In Galliis civitate Agenno loco Pompeiaco passio S. Vincetii levitae et martyris.

IV Idus Junii. Romae via Aurelia natale S. Basilidis martyris et aliorum XXII martyrum. Autissiodero depositio S. Censurii episcopi et confessoris. Eodem die beati Gestulii martyris.

III Idus Junii. In India natale S. Barnabae apostoli. Apud Corinthum natale S. Sostenes discipuli S. Pauli. In Aquileia SS. martyrum Felicis et [Col. 1230D] Fortunati. Romae Salutaria vetere natale sanctae Basillae.

Pridie Idus Junii. Mediolano inventio et translatio corporum sanctorum martyrum Nazarii et Celsi, quorum inventio pridie Idus Junii, martyrium V Kalendas Augustas celebratur: commemoratio tamen eorum publica et celebris in die sanctorum martyrum Prothasii et Gervasii celebrius excolitur. Et alibi SS. martyrum Basilidis, Cyrini, Naboris: sed et Nazarii et Celsi, quos duos passos fuisse apud Ebredunensem urbem antiquitas memorando celebrat. Romae via Aurelia SS. Tripuli, Magdaletis, Zabini, Donatellae et Secundae.

Idus Junii. Romae natale sanctae Feliculae virginis [Col. 1231A] et martyris. Corduba civitate natale S. Fandilae presbyteri et martyris. In Africa SS. Luciani, Fortunati, Crescentiani et Teclae.

XVIII Kal. Jul. Suessionis civitate passio SS. martyrum Valerii et Rufi, qui Romae quidem orti, sed in Gallia glorioso sunt martyrio coronati. Et alibi Helizei prophetae. In civitate Aurelianis translatio corporis S. Aniani episcopi et liberatio civitatis ipsius a Chunis. In Africa SS. Quintiani, Theodolae, Festivae et Cantianellae.

Obiit Iterius monachus doctor eximius.

XVII Kal. Jul. Apud Siciliam natale SS. martyrum Viti, Modesti et Crescentiae. Eodem die apud civitatem Dorostro natale S. Esitii militaris et martyris. In Aquileia SS. Cantiani, Proti, Marci, Clementis.

[Col. 1231B] Obierum Umbaldus et uxor sua Ingelsindis, qui dederunt fratribus in Alnedo villa alodum suum. Ipso die Robertus rex in bello occisus est.

XVI Kal. Jul. Apud Antiochiam natale SS. martyrum Cyrici et Julitae matris ejus et aliorum CCCCIV. Civitate Vinsontionensi natale SS. martyrum Ferreoli presbyteri et Ferrutionis diaconi. Civitate Nannetis S. Similiani episcopi et confessoris. Madriaco villa S. Felicis martyris.

Obiit Hugo comes.

XV Kal. Jul. Romae natale SS. martyrum CCLII. Aurelianis depositio B. Aviti presbyteri et confessoris. Et in monasterio qui Aurea nuncupatur, depositio S. Wlmari confessoris.

[Col. 1231C] XIV Kal. Jul. Romae via Ardeatina natale SS. martyrum Marci et Marcelliani fratrum. In Hispaniis civitate Malacha SS. martyrum Cyriaci et Paulae virginis. Alexandria natale S. Marinae virginis.

Obiit Adhelardus sacerdos, qui dedit pro amore vitae aeternae in Montiniaco alodum suum canonicis S. Stephani, et in civitate Autissiodero aream in qua degebat.

XIII Kal. Jul. Mediolano natale SS. martyrum Gervasii et Prothasii, et commemoratio SS. Nazarii et Celsi. Ravennae natale S. Ursicini martyris.

Obiit Aeia mulier bona.

XII Kal. Jul. Romae depositio S. Novati fratris Timothei presbyteri, qui a beatis apostolis eruditi sunt. Ravenna Crispuli et Vitalis martyris. In [Col. 1231D] Thomis civitate sanctorum Pauli, Cyriaci, Paulae, Feliciae, Thomae, Felicis.

Obiit Hludovicus imperator. Ipsa die obiit Ingrannus et Elizabeth uxor ejus, pro quorum memoria Milo filius eorum dedit canonicis S. Stephani XII nummos in censu.

XI Kal. Jul. Apud Siciliam civitate Syracusana natale SS. martyrum Rufini et Martiae. Romae sanctae Demetriae virginis. In Caesarea civitate natale S. Eusebii istoriographi.

X Kal. Jul. Natale S. Albani martyris cum aliis DCCCLXXXVIII. In civitate Nola Campaniae natale S. Paulini episcopi et confessoris. Ipso die B. Nicei Romatianae civitatis episcopi.

[Col. 1232A] IX Kal. Julii. Vigilia S. Johannis Baptistae. Eodem die S. Johannis presbyteri et martyris via Salaria veteri sepulti. Apud Britanniam Ediltrudis virginis et reginae.

VIII Kal. Jul. Nativitas beati Johannis Baptistae. Augustiduno depositio S. Simplicii episcopi et confessoris. Romae in cimiterio Gaudenti, sanctorum Felicis, Emeritae.

VII Kal. Julii. Natale S. Sosipatris discipuli Pauli apostoli. Alexandria Gallicani martyris. Romae via Salutaria [l. Salaria] natale S. Luceiae virginis et martyris cum aliis XXII simul et Aceiae regis barbari. Apud Cretam S. Philippi Gortianensis episcopi.

VI Kal. Jul. Natale SS. martyrum fratrum Johannis [Col. 1232B] et Pauli, quorum primus praepositus, secundus fuit primicerius Constantiae virginis filiae Constantini. In Africa Gaudenti, Felicis, Emitae.

Obiit Leotericus Senonensis archiepiscopus.

V Kal. Julii. Apud Galatiam B. Crescentii discipuli Pauli apostoli. Tiburtina urbe Italiae natale sanctae . . . . cum septem filiis martyrizatae. Cordubae Hispaniis natale SS. Zoili et aliorum X et IX. Cartagini sanctae Guddenae virginis et martyris. Oia monasterio S. Florentii confessoris.

Obiit Johannes sacerdos et canonicus, qui ad missas celebrandas dedit pro redemtione animae suae vestimenta sacerdotalia et calicem argenteum, et fratribus XXII solidos censuales, ut eis refectio communis exhiberetur. Praeterea dedit ecclesiae domum [Col. 1232C] suam. Item obiit Galo laicus, qui omne patrimonium suum quod habebat in pago Tornetrensi in Villari-villa pro amore vitae aeternae fratribus dedit ob sui memoriam faciendam.

IV Kal. Julii. Vigilia apostolorum Petri et Pauli. Ipso die natale S. Leonis papae et confessoris. Lugduno Galliae S. Hyrenei episcopi et martyris, et aliorum VII.

III Kal. Jul. Romae natale sanctorum apostolorum Petri et Pauli, qui passi sunt sub Nerone, Basso et Tusco consulibus. In eadem urbe via Aurelia sanctorum martyrum nongintorum septuaginta septem.

Pridie Kal. Jul. Natale et celebratio iterum beati Pauli apostoli. Item beatissimae Lucinae apostolorum [Col. 1232D] discipulae. Lemovicas natale S. Martialis episcopi et confessoris. Ipso die sanctorum Corsici presbyteri et Leonis subdiaconi. In territurio Vivariensi S. Hostiani presbyteri et confessoris.

Eodem die obiit Andraeas miles Jerosolymis sepultus.



JULIUS.

Kalendas Julii. In monte Hor depositio Aaron sacerdotis primi. In territurio Lugdunensi depositio beatissimi Domitiani abbatis. Eodem die Aninsulae monasterio natale S. Carelefphi presbyteri et confessoris. Turonis natale S. Monegundis virginis. Civitate Engolisma depositio S. Ebarchii episc. et [Col. 1233A] conf. In territurio Remensi S. Theoderici presbyteri et confessoris. In territurio Cameracensi Portu, qui Valentianas nuncupatur, natale S. Salvii martyris. Augustiduno depositio Leonti episcopi et confessoris.

Obiit Rainardus miles. Item obiit Jonas levita et canonicus, qui dedit ad restaurationem librorum hujus ecclesiae XL solidos.

VI Nonas Julii. Romae natale SS. martyrum Processi et Martiniani, qui a beatissimis Petro et Paulo baptizati et instructi sunt. Et in eadem urbe natale S. Eutici et Melchiadis papae.

V Nonas Jul. Apud Edissam Mesopotamiae passio S. Thomae apostoli, qui translatus est XII Kalendas Januarii quando celebrior dies agitur. Constantinopolim [Col. 1233B] natale S. Eulogii. Laodicia S. Anatholii episcopi et confessoris. Apud Neocaesariam Ponti beati Gregorii episcopi et beati Athenodori fratris episcopi. Senones S. Sydronii martyris.

IV Nonas Jul. Oseae et Aggei prophetarum. Turonis translatio S. Martini episcopi et confessoris, et ordinatio episcopatus ipsius. In Africa natale S. Jocundiani martyris. In territurio Bituricae civitatis, vico Vesteno, natale S. Lauriani martyris. In Sirmia natale SS. Innocentii, Sabbatiae cum aliis XXX.

III Nonas Jul. Apud Syriam natale S. Domitii martyris. Romae natale sanctae Zoae martyris uxoris beati Nicostrati. In Alexandria S. Arpotis.

[Col. 1233C] Pridie nonas Julii. Oseae et Johel prophetarum, et octavae apostolorum. Romae natale S. Tranquillini martyris patris martyrum Marci et Marcelliani, qui ad praedicationem beati Sebastiani credidit Christum. In pago Threcarensi natale sancti Gotharis presbyteri et confessoris. Augustiduno depositio Legonti episcopi et confessoris.

Nonas Julii. Apud Alexandriam natale S. Pantheni viri apostolici. Romae SS. martyrum Nicostrati, Claudii, Castorii, Victorini, Symphoriani, quos beatus Sebastianus credere Christum docuit, et S. Polycarpus presbyter baptizavit.

Obiit Angilelmus episcopus, qui dedit villam, cui Puiverenus nomen est, fratrum canonicorum scilicet [Col. 1233D] stipendiis. Res etiam quae ex jure proprio ei cesserant tam in Biliaco, quam in Annau cum servientibus, eorumdem usibus delegavit.

VIII Idus Julii. Apud Asiam S. Aquilae et Priscillae, de quibus in Actibus apostolorum scribitur. In Palaestina natale S. Procopii martyris. Apud Eracleam SS. Johannis et Apri. Ipso die S. Ceciliani martyris.

VII Idus Julii. Romae ad Guttam jugiter manantem natale S. Zenonis et aliorum decem millium ducentorum trium. Eodem die beati Cyrilli episcopi et martyris. In civitate Tyriae natale S. Anatholiae martyris, et S. Audatis martyris. In civitate Martulana natale S. Briccii episcopi et confessoris. [Col. 1234A] Eodem die depositio S. Patris nostri Effrem diaconi. Senones sancti Eraclii episcopi.

Obiit Odo sancti Dionysii monachus.

VI Idus Julii. Romae natale SS. martyrum septem fratrum filiorum S. Felicitatis, id est, Januarii, Felicis, Philippi, Alexandri, Vitalis, Silvani, Martialis. In Africa natale SS. martyrum Januarii, Marini, Naboris et Felicis. Item, Romae natale SS. virginum Rufinae et Secundae sororum et martyrum. Apud Ephesium in monte Coelio depositio septem Dormientium, quorum nomina haec sunt: Maximianus, Malcus, Martianus, Dionysius, Johannes, Serapion, Constantinus.

V Idus Julii. Translatio corporis S. Benedicti abbatis In Armenia minore civitate Nicopoli natale [Col. 1234B] SS. martyrum Januarii et Pelagiae. In territurio Pictavensi natale S. Savini confessoris. Hic fuit ex discipulis sancti Germani Autissioderensis episcopi.

IV Idus Julii. Apud Aquileiam natale S. Hermogarae episcopi et martyris, discipuli S. Marci Evangelistae. Apud Cyprum natale beati Vasonis antiqui Christi discipuli. Mediolano translatio corporum SS. martyrum Naboris et Felicis. Romae in Vaticano S. Pii papae. (Recenti manu. Exceptio reliquiarum S. Amatoris.)

III Idus Julii. Natale S. Silae apostoli, adjutoris beati Pauli apostoli. In Africa natale SS. confessorum Eugenii Cartaginensis episcopi et universi cleri ejusdem ecclesiae, qui caede inediaque mactati fere [Col. 1234C] quingenti vel amplius fuerunt. In Britannia minori natale S. Thuriavi episcopi et confessoris. In Anthiochia passio S. Margaritae virginis. In Alexandria Serapionis et Trophimi.

Pridie Idus Julii. Romae natale S. Anacleti papae. Apud Pontum natale S. Focae episcopi et martyris. Alexandria depositio S. Eracleae antistitis. Lugduno Galliae S. Justi episcopi et confessoris.

Obiit Gualdricus levita et canonicus sancti Stephani et abbas sancti Eusebii.

Idus Julii in Alexandria SS. Philippi, Zenonis, Narsei, et decem Infantum. Nisibi natale S. Jacobi episcopi et magnae virtutis viri. Cartagine SS. Catulini diaconi, Januarii, Florentii, Juliae et Justae, qui sunt positi in basilica Fausti. Hierosolymis [Col. 1234D] divisio XII apostolorum ad praedicandum.

Obiit Jonas sacerdos et canonicus almi Stephani complens praesentis vitae debitum, ovanter emisit spiritum.

XVII Kalend. Augusti. In civitate Hostia natale S. Hilarini martyris. Apud Antiochiam Syriae natale S. Eustachii episcopi et confessoris. Et alibi SS. Valentini, Theoni et Dyocletis.

XVI Kalend. Aug. In Cartagine natale SS. martyrum Schillitanorum numero XII Autissiodero depositio B. Theodosii episcopi et confessoris.

XV Kalend. Aug. Romae passio septem germanorum Petri, Marcelliani, Dionysii, Januarii, Symphronii, [Col. 1235A] Clementis et Hyrenei. Civitate Mettis natale S. Arnulfi episcopi et confessoris.

XIV Kalend. Aug. Apud civitatem Colossis natale beati Epafrae episcopi et martyris. Apud Hispaniam Hispali civitate natale SS. Justae et Rufinae martyrio coronatarum. Eodem die natale S. patris nostri Arsenii monachi et confessoris, qui propter abundantiam lacrymarum sudarium in sinu semper ferebat. Lugduno Galliae sancti Rustici presbyteri et confessoris.

XIII Kal. Aug. Natale S. Joseph, qui cogominatus est Justus. Civitate Corduba natale S. Pauli diaconi et martyris. In Thebaïda S. Victoris. Apud Damascum SS. martyrum Sabini, Maximini, cum aliis XIV. Autissiodero S. Marini presbyteri.

[Col. 1235B] XII Kalend. Aug. Obitus Danihelis prophetae. Romae natale S. Praxidis virginis. In civitate Marsilia natale S. Victoris martyris. Passi sunt autem cum eo tres milites, Alexander, Felicianus et Longinus. Trecas passio S. Juliae virginis.

Ipso die obiit Robertus rex Franciae.

XI Kalend. Aug. Natale S. Mariae Magdalenae, de qua, ut Evangelium refert, septem daemonia ejecit Dominus. Ancyra Galatiae natale S. Platonis martyris. Coenobio Fontenella depositio S. Wandregesili confessoris et abbatis.

X Kalend. Aug. Apud Ravennam natale S. Apollinaris episcopi et martyris. Hic Romae ordinatus a beato Petro apostolo Ravennam directus est, ibique passus.

[Col. 1235C] IX Kalendas Aug. Apud Hemeritam Hispaniae civitatem natale S. Victoris martyris cum duobus fratribus. In Italia civitate Tyro, quae est circa lacum Vulsinum, natale S. Christinae virginis et martyris. Eodem die natale SS. Nicetae et Aquilae, quae martyrii palmam capitis abscissione meruerunt.

VIII Kalendas Augusti. Natale beati Jacobi apostoli fratris Johannis evangelistae, quem decollavit Herodes. In Licia civitate Samon natale S. Christophori martyris. Civitate Barcinona passio S. Cucuphatis. Romae Nemesii diaconi et martyris.

VII Kalend. Aug. Natale beati Herasti, qui Philippis a beato Paulo apostolo ordinatus, ibi martyrio coronatus quievit. Romae in Porto natale S. Jacincti martyris. Item Romae via Latina sanctorum [Col. 1235D] martyrum Symphronii, Olympii, Theodoli et Exuperiae.

VI Kalend. Aug. Apud Nicomediam civitatem natale S. Hermelagi presbyteri et martyris, cujus doctrina beatus Pantaleon ad fidem conversus est. Et alibi natale sanctorum XII, quorum gesta habentur. In Sicilia beati Simeonis monachi. Autissioderi beati Hethereii episcopi et confessoris.

V Kalend. Aug. Nicomedia passio S. Pantaleonis. Britannia minore, Dolo S. Samsonis episcopi et confessoris. Mediolano passio SS. Nazarii et Celsi, quorum passiones annotatae sunt II Idus Junii, quando sacra corpora eorum inventa sunt.

Obiit domnus Gerannus episcopus. Ipso die Hacardus [Col. 1236A] abbas sancti Germani ab hac vita sublatus est.

IV Kalend. Aug. Romae via Aurelia translatio corporis beati Felicis episcopi et martyris, qui IV Idus Novembris martyrio coronatus est. Eodem die sanctorum martyrum Simplicii, Faustini et S. Beatricis martyris sororis eorum. Trecas depositio S. Lupi episcopi et confessoris. Item Romae natale B. Seraphiae virginis et martyris, cujus celebrior dies agitur III Nonas Septembris.

Ragenaldus hujus ecclesiae . . . eodem die Senonis pugnando interfectus est. Eodem die Philippus rex Francorum obiit.

III Kalend. Aug. Romae SS. martyrum Abdon et Sennen V Kalendas Augusti martyrizatorum, et [Col. 1236B] III Kalendas ejusdem mensis sepultorum. Apud Africam civitatem Lucernariam natale SS. virginum et martyrum Maximae, Donatillae et Secundae. Autissiodero depositio S. Ursi episcopi et confessoris.

Pridie Kalend. Aug. Apud Ravennam Italiae civitatem transitus S. Germani episcopi Autissioderensis. Apud Caesaream sancti Fabii martyris.

Eodem die Ludovicus rex Franciae obiit.



AUGUSTUS.

Kalendas Augusti. Romae S. Petrum ad vincula. In Antiochia passio SS. Machabaeorum septem fratrum cum matre sua, qui passi sunt sub Antiocho rege. In Italia Vercellis civitate natale S. Eusebii episcopi et martyris. Civitate Philadelphia SS. [Col. 1236C] martyrum septem una die coronatorum. Gerunda civitate natale S. Felicis praecipui martyris. Romae SS. virginum et martyrum Spei, Fidei et Caritatis, et matris earum Sapientiae.

IV Nonas Aug. Romae in cimiterio Calisti via Appia natale sancti Stephani papae et martyris. In provincia Bithinia urbe Nicaea natale S. Theodotae cum tribus filiis suis martyrizatae. Et in Italia civitate Verona natale S. Felicis. Et alibi natale sancti Niceti.

III Nonas Aug. Hierosolymis inventio corporis beati Stephani protomartyris Christi, et SS. Gamalihelis, Nicodemi et Abibon. Romae via Appia natale S. Tharsitii martyris. Augustiduno depositio Eufroni episcopi et confessoris.

[Col. 1236D] Pridie Nonas Augusti. Romae ad S. Laurentium natale S. Justini presbyteri. Eodem die beati Aristarchi discipuli S. Pauli apostoli, qui fuit Thessalonicensium episcopus. Romae in crypta Arenaria beati Tertulliani martyris.

Obiit Henricus rex Francorum. Eodem die Gaufridus comes Cabilonensis, hujus ecclesiae casatus, apud castrum suum Donziacum monachus factus obiit.

Nonas Augusti. Augustiduno natale S. Cassiani episcopi. Catalaunis natale S. Memmii episcopi. Eodem die natale S. Hoswaldi Anglorum regis et martyris.

Eodem die Hugo sancti Stephani praepositus in [Col. 1237A] via Hierosolymitana sepulturae traditus est. Eodem die Rainaldus Willelmi comitis filius interfectus est.

VIII Idus Aug. Transfiguratio Domini in monte. Romae natale S. Sixti episcopi et martyris, cum quo passi sunt Felicissimus et Agapitus diacones, et alii quator, id est Januarius, Magnus, Vincentius et Stephanus subdiaconus, ac beatus Quartus cum eis, ut scribit S. Cyprianus. Item Romae S. Ormisdae papae.

Obiit Maurinus episcopus, qui dedit stipendiis fratrum agellum proprietatis suae, cujus vocabulum est Villare, non longe a Varziaco.

VII Idus Augusti. Apud Tusciam civitate Aritia natale S. Donati episcopi et martyris. Apud Mediolanum [Col. 1237B] S. Faustini. Romae passio sanctorum XXVIII. Apud Cretam civitate Augusta passio S. Affrae.

Obiit Ermenfredus praepositus, qui dedit fratribus praedium suum super fluvium Baleae, et in Capiliaco et in pago Senonico et in Basau ad sui memoriam celebrandam.

VI Idus Augusti. Romae S. Cyriaci martyris sociorumque ejus, qui passus est XVII Kalendas Aprilis: sed postea beatus Marcellus episcopus una cum beatissima Lucina transtulit in praedium suum sacrum corpus ejus, pariterque XXII sociorum ejus, manu sua recondidit cum aromatibus VIII die mensis Augusti, quando et celebrem ejus festivitatem statuit. Viennae S. Severi presbyteri.

Eodem die obiit Heriveus Nivernensis episcopus [Col. 1237C] hujus ecclesiae canonicus. Item obiit Ato miles, pro cujus anima Humbaudus frater ejus terram Lonniaci quam tenebat, canonicis S. Stephani reliquit.

V Idus Augusti. Romae S. Romani militis, qui confessione S. Laurentii compunctus, baptizatus martyrizatus est. Ipso die vigilia S. Laurentii archidiaconi et martyris.

Obiit Salomon canonicus et decanus sancti Stephani.

IV Idus Augusti. Romae natale S. Laurentii diaconi et martyris. Item Romae militum centum sexaginta quinque.

III Idus Augusti. Romae via Lavicana inter duas lauros natale S. Tiburtii martyris. Item Romae [Col. 1237D] natale S. Susannae virginis et martyris. Cameraco natale S. Gaugerici episcopi et confessoris. In civitate Ebroicas natale S. Taurini episcopi.

Obiit Hugo hujus ecclesiae venerabilis episcopus, quem vitae sanctitas et morum probitas decoravit, et quam pie et religiose vixerit, hujus vitae exitus satis comprobavit. Qui ob amorem Dei et sui memoriam singulis annis recolendam, ecclesiam Ausiaci ad refectionem fratrum in die anniversarii sui huic ecclesiae donavit. Dedit etiam eidem alias ecclesias, ecclesiam scilicet Bacernae et S. Briccii, et Induniaci, et Veniosae, et decimas Visiaci. Praeterea ipsam ecclesiam multis cappis de pallio, et duobus tapetis, et multis sacerdotalibus indumentis, [Col. 1238A] et aliis ornamentis ipse dives ditavit.

Pridie Idus Augusti. In Sicilia civitate Cathena natale S. Eupli diaconi et martyris. Eodem die natale S. Hilariae martyris matris S. Afrae, cum qua passae sunt Digna, Eumenia et Euprepia. Civitate Filare passio S. Gratiliani et Felicissimae virginis.

Obiit venerabilis memoriae magister Gislebertus, Veteris et Novi Testamenti glossator eximius, qui Universalis merito est appellatus, hujus ecclesiae canonicus, postmodum vero Londoniensis factus episcopus; qui praeter cetera quae ecclesiae nostrae ex Anglia transmiserat ornamenta, octoginta et duas libras eidem ecclesiae contulit: Fratres vero inde possessiones ementes, anniversarium ejus singulis annis celebrari devote constituerunt.

[Col. 1238B] Idus Augusti. Romae via Tyburtina natale S. Hyppoliti martyris. Passa est autem Concordia nutrix ejus, et alii de domo ejus XIX. Forosillae natale S. Cassiani martyris. Pictavis depositio S. Radegundis reginae.

Obiit Norgaudus miles S. Stephani.

XIX Kal. Septembris. Vigilia Assumtionis S. Mariae. Via Appia in cimiterio Calixti depositio S. Eusebii presbyteri et confessoris. Apud Aquileiam passio sanctorum Felicis et Fortunati fratrum. In Africa Demetrii cum aliis decem.

XVIII Kal. Septembris. Assumtio sanctissimae et gloriosissimae Dei genitricis Mariae. Eodem die natale S. Tharsitii acolythi et martyris. Et alibi S. Eusebii martyris.

[Col. 1238C] XVII Kal. Septembris. In Nicaea Bithiniae natale S. Ursatii confessoris. Romae natale S. Serenae uxoris Diocletiani Augusti. Autissiodero translatio Augurii et Desiderii episcoporum. In Persida natale S. Tyrsi martyris. Nivernis natale S. Arigii episcopi et confessoris.

Ipso die Odo praeceptor S. Stephani praesentem finivit vitam.

XVI Kal. Septembris. In Caesarea Cappadociae natale S. Mammetis martyris. Apud Africam SS. martyrum Liberati abbatis, Bonifacii diaconi, Servi et Rustici subdiaconorum, Rogati et Septimi monachorum, et Maximi pueri. Romae octabas S. Laurentii.

XV Kalendas Septembris. Apud Praenestinam civitatem [Col. 1238D] natale S. Agapiti martyris. Romae SS. presbyterorum Johannis et Crispi. Apud Cartaginem passio SS. Massae Candidae, qui fere CCC fuere viri, et in clibanum calcis vehementer ardentis pro fide Christi sunt demersi, unde candidatus ille exercitus beatorum Massa Candida meruit nuncupari: Massa, propter numerum, Candida, propter meritum: quorum memoria agitur IX Kalendas Septembris. Tamen sciendum quia XV Kalendas praedicti mensis passi sunt.

Obiit Gualterius vicecomes.

XIV Kal. Septembris. Natale S. Magni seu S. Andreae martyrum cum sociis suis duobus millibus DXCVII. In monte qui dicitur Jura S. Donati presbyteri [Col. 1239A] et confessoris. Romae beati Julii senatoris et martyris. In territurio Bituricensi natale sancti Mariani confessoris, cujus gesta habentur.

Ipso die obiit Ebrardus miles S. Stephani.

XIII Kal. Septembris. Samuelis prophetae. Eodem die beati Porphirii hominis Dei. Herio insula in loco qui dicitur Deas, natale S. Philiberti abbatis et confessoris.

XII Kalendas Septembris. In territurio civitate Gavalitana vico Mimatensi, natale S. Privati episcopi et martyris. Eodem die natale SS. martyrum Bonosii et Maximiani, quorum gesta habentur.

Obiit Adelelmus nobilis miles et humilis. Eodem die Willelmus Nivernensis comes, Carturiae religiosam vitam ducens sanctissime obiit.

[Col. 1239B] XI Kal. Septembris. Romae natale S. Timothei martyris, qui de Antiochia Romam venit, et sua praedicatione multos ad Christum convertit: pro quo et martyrizatus sepultus est juxta beatum Apostolum pro eo quem habuerat ejusdem nominis discipulum. Augustiduno natale S. Symphoriani martyris. Item, Romae B. Antonii martyris, et SS. Peregrinorum martyrum Martialis, Epiterii, Saturnini cum sociis eorum.

Stephanus hujus ecclesiae praepositus et canonicus obiit.

X Kalendas Septembris. Antiochia natale SS. martyrum Donati, Restituti, Valeriani, Fructuosae cum aliis XII. Alexandria beati Theonae viri Dei. Et alibi S. Zachei episcopi et SS. martyrum Minerii, [Col. 1239C] Eleazari cum filiis IX. Eodem die natale sanctorum Timothei et Apollinaris, qui apud Remensium urbem consummato martyrio coelestia regna meruerunt. In Licea civitate Egea SS. Claudii, Asterii et Neonis, qui post acerba tormenta cruci adfixi sunt. Augustiduno depositio sancti Flaviani episcopi.

Eodem die Eribertus Autissioderensis episcopus viam universae carnis est ingressus.

IX Kalendas Septembris. In India natale S. Bartholomaei apostoli. Apud Cartaginem commemoratio sanctorum Massae candidae, quorum solemnitas superius XV Kalendas Septembris annotata est. Romae natale S. Genesii martyris. Civitate Rotomago natale S. Audoeni episcopi et confessoris. In [Col. 1239D] territurio Nivernensi natale SS. confessorum Patricii abbatis et Gildardi presb.

Obiit Hugo comes.

VIII Kalendas Septembris. Romae natale SS. martyrum Eusebii, Pontiani, Peregrini, et Vincentii. Arelato natale S. Genesii martyris proprio cruore baptizati. Civitate Compluto passio SS. Justi et Pastoris fratrum, qui cum adhuc pueri litteris imbuerentur, projectis in schola tabulis, sponte ad martyrium cucurrerunt. Item, Romae via Nomentana militum XVIII.

VII Kalendas Septembris. Romae SS. martyrum Herenae et Abundi. Item, Romae natale S. Zephirini papae. Apud Victimilium castrum Italiae natale S. [Col. 1240A] Secundi martyris. Bergamis civitate natale S. Alexandri martyris. Salona passio S. Anastasii, cujus memoria festivitatis supra notata est XII Kalendas Septembris. Autissiodero depositio S. Eleutherii episcopi.

VI Kalendas Septembris. Apud Capuam S. Rufi martyris. Arelato S. Caesarii episcopi et confessoris. Augustiduno depositio S. Siagri episcopi et confessoris. Thomis natale SS. martyrum Marcellini tribuni, et uxoris ejus Manneae, et filii ejus Johannis, et Serapionis clerici, et Petri militis. Eodem die passio SS. Georgii diaconi, Aurelii, Felicis, Nataliae, et Liliosae. Civitate Bituricas translatio corporis S. Sulpitii episcopi et confessoris.

[Col. 1240B] V Kal. Septembris. Romae passio S. Hermetis martyris. Constantinopolim natale sancti Alexandri episcopi gloriosi senis, cujus oratione Arrius divino nutu crepuit medius effusis visceribus. In civitate Ypponna natale S. Augustini episcopi et confessoris, qui spiritu divino tactus, fecit libros, tractatus, epistolas numero mille XXX, excepto quae numerari non possunt. Santonas natale S. Bibiani episcopi et confessoris. Ipso die in Brivato vico natale sancti Juliani martyris.

Obiit Gimo miles S. Stephani.

IV Kalendas Septembris. Romae ad arcum Faustini beatissimae Sabinae martyris, quae fuit uxor praeclarissimi quondam Valentini et filia Herodis Metallarii, quae passa est Adriano imperante, sub [Col. 1240C] praefecto Helpidio. Item, Romae passio S. Seraphiae virginis. In provincia Palaestinae civitate. . . decollatio S. Johannis Baptistae.

Ipsa die ordinatio domni Herefridi, qui dedit fratribus ad refectionem ipsius diei faciendam Artaldum villam, et in Lindriaco mansum unum, et in Capillaco mansum alterum, et molendinum subtus murum. In Nativitate vero S. Mariae quando sedit primum in cathedra episcopali, dedit fratribus ecclesiam Bacernae et Lindriacum, et Lupinum, necnon Logniacum. Gimiliacum autem dedit in natali S. Clementis. Obiit Archemboldus episcopus.

III Kalendas Septembris. Romae via Ostiensi milliario ab Urbe beatissimorum martyrum Felicis et Audacti, ambo presbyteri. Item, Romae Gaudentiae [Col. 1240D] virginis.

Obiit Ermembertus sacerdos, qui innocenter gladio interfectus est.

Pridie Kalendas Septembris. Treviris natale S. Paulini episcopi et confessoris. Apud Athenas B. Aristidis fide sapientiaque clarissimi. Autissiodero depositio S. Optati episcopi et confessoris. Ancira Galatiae SS. Gaiani et Juliani.



SEPTEMBER.

Kalendas Septembris. Hiesu Nave et Gedeon prophetarum, et beatissimae Annae prophetissae, quae in evangelio legitur. Capua natale S. Prisci martyris. Senones depositio B. Lupi episcopi et confessoris. Cenomanis natale S. Victoris episcopi et [Col. 1241A] confessoris. Ipsa die transitus S. Aegidii abbatis et confessoris.

Obiit Richardus comes.

V Nonas Septembris. Lugduno natale S. Justi episcopi et confessoris, qui migravit ad Dominum in eremo pridie Idus Octobris, et ejus sacrum corpus et B. Viatoris ministri ejus Lugdunum relatum, cum digno cultu conditum est IV Nonas Septembris. Eodem die apud praefatam urbem depositio B. Helpidii episcopi. Apud Apamiam B. Antonini martyris.

III Nonas Septembris. Natale S. Foeben, de qua Apostolus Romanis scribit: Commendo autem vobis Foeben, etc. Romae commemoratio B. Seraphiae virginis et martyris, quae passa est IV [Col. 1241B] Kalendas Augusti, sepulta pridie Kalendas Augusti, sed IV Nonas Septembris festivior dies agitur, quando locus orationis dedicatus est, et sepulcrum ejus ornatum est. Apud Capuam natale SS. martyrum Antonini pueri et Aristei episcopi.

Pridie Nonas Septembris. Moysi legislatoris. Cabilonis civitate natale S. Marcelli martyris. Et alibi natale SS. martyrum Rufini, Silvani et Vitalicae. Romae in cimiterio Maximi via Salutaria natale sancti Bonifacii episcopi.

Nonas Septembris. In suburbio Romae beati Victorini martyris. Romae in Portu natale S. Herculiani martyris. Eodem die natale S. Bertini abbatis.

Obiit Lambertus levita et doctor eximius. Ipso die Helisabeth Deo sacrata obiit.

[Col. 1241C] VIII Idus Septembris. Obitus Zachariae prophetae, et natale S. Honesyppheri, de quo ad Timotheum scribit Apostolus: Det misericordiam Dominus Honesyppheri domui, et reliqua. Apud Africam beatissimorum episcoporum Donatiani, Praesidii, Mansueti, Germani, Fusculi.

VII Idus Septembris. In Galliis territurio Aeduorum nuncupato loco Alesia, quae olim fortissima civitas fuerat, sed a Julio Caesare destructa, natale sive passio sacratissimae Reginae virginis. Nicomedia natale beati Johannis viri Dei. Aurelianis depositio B. Evurtii episcopi. Parisius vico Novegento sancti Clodoaldi presbyteri et confessoris.

VI Idus Septembris. Nativitas sanctae Dei genitricis et perpetuae Virginis Mariae, quam Spiritus sanctus [Col. 1241D] custodivit, et electam sanctificavit, ut ex utero illius nasceretur Homo Deus altissimus. Romae festivitas sepulturae S. Adriani, qui apud Nicomediam cum aliis XXIII passus est IV Nonas Martii.

Obiit Eribaldus levita et archiclavis, qui insperate ab inimicis gladio interemtus est. Eodem die Dodo sacerdos occisus est in bello. Ipso die Ingelbaldus sacerdos atque decanus S. Stephani obiit.

V Idus Septembr. Apud Nicomediam passio SS. Dorothei et Gorgonii martyrum. Eodem die Audomari Tarvanensis episcopi. Romae natale S. Sergii papae.

IV Idus Sept. Depositio S. Hilarii papae. Apud Africam [Col. 1242A] natale sanctorum confessorum X quorum actus gloriosi habentur. In Calcedonia natale SS. Sostenis et Victoris, qui post varia tormenta incumbentes orationi, vocati de coelo datoque sibi invicem pacis osculo spiritum emiserunt.

Obiit Hludovicus serenissimus rex filius Karoli.

III Idus Sept. Romae in cimiterio Basillae natale SS. martyrum Proti et Jacinti, qui fuerunt eunuchi sanctae Eugeniae virginis. Lugduno Galliae depositio S. Patientis episcopi et confessoris.

II Idus Sept. Apud Ticinum . . . pia dicitur, natale SS. confessorum Syri et Yventii, qui glorioso fine quieverunt in pace. Et in Sicilia civitate Catena S. Eupli et beati Serapionis episcopi. Augustiduno civitate S. Evanti episcopi et confessoris.

[Col. 1242B] Idus Sept. Apud Aegyptum civitate Alexandria B. Philippi episcopi et martyris patris sanctae Eugeniae virginis. Ipso die S. Amati presbyteri et abbatis monasterii Romerici. Andegavis depositio sancti Maurilionis episcopi. Augustiduno B. Nectari episcopi.

XVIII Kal. Octobris. Exaltatio sanctae Crucis, quando Eraclius imperator eam de Perside Hierosolymam reportavit. Romae via Appia in cimiterio Calisti natale sancti Cornelii papae et martyris. Passi sunt cum eo XXIII viri. Apud Africam B. Cypriani episcopi et martyris, cujus sacratissima ossa cum capite S. Pantaleonis et membris B. Sperati martyris tempore Caroli Magni Lugdunum delata honorifice tumulata sunt. Referuntur autem cum eo [Col. 1242C] passi Crescentianus, Victor, Rosula et Generalis.

XVII Kal. Octob. Natale S. Nicomedis presbyteri et martyris. In territurio Cavillonense castro Trenorcio S. Valeriani martyris. Lugduno Galliae B. Albini episcopi. Tullo natale sancti Apri episcopi et confessoris

Obierunt Dadoenus et Alfaldus presbyteri, qui dederunt alodum suum in villa Montiniaco fratribus.

XVI Kal. Octob. Civitate Calcedona natale S. Euphemiae virginis et martyris cum aliis XLIX. Romae natale S. Luciae viduae et martyris. Item, Romae B. Geminiani martyris cum aliis LXXV.

Obiit Gofridus clarus consilio, amicus pacis et pietatis, episcopus ecclesiae quidem suae dignus memoria, [Col. 1242D] lachrymis, et benedictionibus. Item, Guibertus miles obiit, qui in manum Humbaldi episcopi ecclesiam in Acolaco villa reliquit, annuente uxore sua et duobus filiis suis et filia.

XV. Kal. Octob. In Britanniis natale SS. Socratis et Stephani. Eodem die natale S. Lamberti Tungrensis episcopi et martyris. Cordubae sanctorum martyrum Emiliani diaconi et Hieremiae, quorum corpora post abscissionem capitis igne conflagrata sunt.

XIV Kal. Octob. Natale B. Methodii Olympi Liciae et postea Tyri episcopi, qui sub Diocletiano in Calcidae Graecia, ut scribit Hieronymus, martyrio coronatus est. Mediolano natale S. Saturi fratris [Col. 1243A] S. Ambrosii episcopi. In Alexandria natale S. Trophimi.

XIII Kal. Octob. In Neapolim Campaniae natale SS. martyrum Januarii Beneventanae episcopi cum aliis VIII. In Palaestina natale SS. martyrum Pili et Nili episcoporum. Apud Nuceriam natale S. Felicis martyris et beatae Constantiae martyris. In territurio Lingonicae civitatis monasterio Segestro, depositio S. Sequani presbyteri et monachi, et alibi S. Potiti martyris. In Galliis civitate Vigenna natale S. Ferreoli martyris.

XII Kal. Octob. In Cizico natale SS. martyrum Faustae virginis et Evilasii, qui, inauditis multigenisque laniati tormentis, vocati de coelo reddiderunt animas.

[Col. 1243B] XI Kal. Octob. Natale beati Matthaei apostoli et evangelistae, qui primus in Judaea evangelium Christi Hebraeo sermone scripsit. Postea vero apud Aethiopiam praedicans martyrium passus est. Eodem die natale S. Alexandri martyris, cui papa Damasus cryptam condignam faciens, illuc eum VI Kalendas Decembris transposuit, quando et festivitatem ejus dedicavit.

X Kal. Octob. In Galliis civitate Seduno loco Augauno seu Octodero natale SS. martyrum Thebaeorum Mauricii, Exuperii, Candidi, Victoris, Innocentii, Vitalis cum sociis eorum sex millibus sexcentis sexaginta sex. Autissiodero adventus (seu) exceptio corporis S. Germani episcopi et confessoris ab Italia. Et in Reomau coenobio translatio [Col. 1243C] corporis sancti patris nostri beatissimi Johannis confessoris. In provincia Bajoaria natale S. Emeremni martyris atque pontificis.

IX Kal. Octob. In Campania natale S. Sosii martyris diaconi Mesenatae civitatis. Hic cum quoddam evangelium legeret in ecclesia praefatae urbis, praesente beato Januario, vidit subito idem episcopus de capite ejus flammam exsurgere, quam nemo alius vidit, et pronunciavit eum martyrem futurum: quod postea veritas rei tam in ipso episcopo, quam in aliis quinque ministris ipsius, martyrizando comprobavit. Eodem die natale S. Teclae virginis apud Seleuciam quiescentis, quae de civitate Hyconio a beato Paulo apostolo instructa est.

[Col. 1243D] VIII Kal. Octobris. Conceptio S. Johannis Baptistae. In territurio Aeduorum vico, qui dicitur Sedelocus, natale SS. martyrum Andochii, Tyrsi et Felicis, qui ad docendam Galliam ab oriente directi, sub Aureliano principe gloriosissime sunt coronati. Et alibi SS. Juliani, Christophori, Laurentii. In territurio Biturico castro Mediolano natale S. Genesii martyris.

VII Kal. Octob. Natale B. Cleopae, qui unus fuit de LXX Christi discipulis, quem tradunt in eadem urbe, eademque domo, in qua mensam quasi peregrino Domino praeparaverat, a Judaeis esse occisum. Lugduno S. Lupi episcopi ex anachoreta. Ambianis civitate natale S. Firmini episcopi et martyris. [Col. 1244A] Autissiodero depositio et translatio S. Augnarii episcopi et confessoris. Ipso die natale S. Herculiani martyris.

Obiit Eldaldus Senonum archiepiscopus. Eodem die Abbo levita et perfector obiit.

VI Kal. Octobr. Natale SS. martyrum Cypriani episcopi et doctoris egregii et beatae Justinae, quae praedicto episcopo causa extitit salutis: quorum corpora ad urbem Romae deportata, ac reverenter tumulata sunt. Item Romae via Appia in cimiterio Calisti depositio S. Eusebii episcopi. Arvernis Apollinaris episcopi et confessoris.

V Kal. Octob. Apud Egeam natale SS. Cosmae et Damiani. Corduba civitate sanctorum martyrum Adulfi et Johannis fratrum. In territurio Augustidunensi [Col. 1244B] passio SS. Florentini et Hilarii.

IV Kal. Octob. In Hispaniis civitate Corduba natale SS. Fausti, Januarii et Martialis martyrum. Romae ad Guttas natale sancti Stertei. Autissiodero depositio S. Alodii episcopi et confessoris.

III Kal. Octob. In monte Gargano venerabilis memoria S. Michaelis archangeli, ubi multa mirabilia Deus ostendit. Romae dedicatio oratorii S. Michaelis, quod venerabilis Bonefacius pontifex dedicavit in summitate circi miro opere altissime porrectum. Autissiodero passio S. Fraterni episcopi, quem tradunt eodem die interemtum, quo et episcopum esse ordinatum.

Obiit Walterius Aeduensis episcopus.

[Col. 1244C] Pridie Kal. Octob. In Galliis castro Solodoro, quod est super Arulam fluvium, passio SS. Victoris et Ursi ex gloriosa legione Thebaeorum. Eodem die apud Bethleem Judae depositio S. Hieronymi confessoris doctoris praecipui, qui libros suos per L et VI annos confecit, et XCVIII aetatis suae anno in pace quievit pridie Kalendas Octobris. In Placentia civitate SS. Antonii, Gasti et Desiderii.

Obiit Teubertus laicus, qui dedit praedium suum canonicis sancti Stephani, in pago Autissioderensi, in vicaria Baugiacensi, in villa Matriaco, propter remedium animae suae et ad memoriam recensendam.



OCTOBER.
[Col. 1244D]

Kalendas Octobris. Autissiodero depositio sacratissimi corporis beati Germani episcopi et confessoris, qui apud Ravennam pridie Kalendas Augusti feliciter obiit, et Kalendis Octobris suae tandem redditus civitati, honorifice traditus est sepulturae. Eodem die translatio corporum SS. confessorum Remigii Remensis episcopi et Vedasti Atrebatensis. In pago Medenentense natale S. Patonis martyris. In Portu Ganto natale S. Bavonis confessoris.

VI nonas Octob. Apud Nicomediam natale S. Eleutherii martyris. In Atrebatis villa Syricinio passio S. Leodegarii Augustidunensis episcopi. Romae [Col. 1245A] S. Eusebii papae, sub cujus tempore inventa est crux. Et alibi Sereni confessoris.

V Nonas Octob. Natale Dionysii Areopagitae Athenisium episcopi et martyris; et alibi natale SS. Euvoldorum presbyterorum, qui cum sancto Willebrordo episcopo venientes, in Germaniam transierunt ad Saxones, et cum praedicare ibi Christum coepissent, comprehensi sunt a paganis et occisi. Autissiodero dedicatio cryptarum beatissimi Stephani protomartyris.

Obiit Adhebaldus sacerdos et magister hujus ecclesiae.

IV Nonas Octobris. Natale SS. Crispi et Gaii, quos apud Corinthios beatus apostolus se meminit baptizasse. Apud Aegyptum natale SS. martyrum [Col. 1245B] Marii et Marciani fratrum, et cum eis innumerabiles alii passi sunt. Romae via Appia S. Balbinae virginis et Marcelli episcopi. Autissiodero S. Marsi presbyteri et confessoris. Parisius S. Aureae virginis.

III Nonas Octob. In Galliis civitate Valentia natale S. Apollonaris episcopi et confessoris. Autissiodero depositio SS. germanorum Firmati diaconi, Flavianae virginis Deo sacratae. Apud Eumeniam beati Traseae episcopi et martyris.

Pridie Nonas Octobris. Autissiodero depositio S. Romani episcopi, qui cum rexisset ecclesiam sibi commissam annos III, dies XV, tandem, ut fertur, martyrio vitam finivit. Laodicia B. Sagaris episcopi et martyris. In civitate Agenno natale sanctae [Col. 1245C] Fidis virginis et martyris.

Obiit Carolus imperator et Guido abbas. Ipso die Aginulfus subdiaconus obiit, qui dedit fratribus alodum suum cum masenili et vineis arip. V.

Nonas Octobris. Romae natale S. Marci papae. Item, Romae SS. martyrum Marcelli et Apulei. Apud provinciam quae nuncupatur Augusta Eufratesia, SS. martyrum Sergii et Bacchi sub Maximiano imperatore.

VIII Idus Octobris. Cortina civitate beati Philippi episcopi. Thessalonicae natale S. Demetrii martyris. Eodem die juxta montem Oliveti depositio S. Pelagiae, quae peccatrix appellatur. In pago Laudunensi natale S. Benedictae virginis et martyris. Autissiodero Palladiae virginis. Senones Porchariae [Col. 1245D] virginis.

Obiit Arnaldus subdiaconus, qui dedit fratribus praedium suum in pago Senonico, in villa quae dicitur Vallis diaconi, et in villa Aganonis arpen. de vineis VIII.

VII Idus Octob. Obitus Abrahae patriarchae. Parisius natale SS. martyrum Dionysii episcopi, Eleutherii presbyteri, et Rustici diaconi, qui beatus episcopus propter praedicationis officium a sancto Clemente in Galliis directus, ibique est martyrizatus. Apud Coloniam Agripinam natale sancti Gereonis martyris cum aliis CCCVIII quos ferunt Thebeos fuisse. Apud Juliam via Claudia passio S. Domnini.

[Col. 1246A] VI Idus Octob. Apud Cretam beati Piniti inter episcopos nobilissimi, qui in scriptis suis velut in quodam speculo viventem sibi imaginem reliquit. Apud Agripinensem urbem natale sanctorum martyrum Mallosi et Victoris. In Britannia natale S. Paulini episcopi Eburaci.

Obiit Trutbertus laicus, qui dedit fratribus masinile suum cum vineis et campis in pago Senonico in villa Caciaco.

V Idus Octob. In Acervo Siciliae S. Zanasii presbyteri. Apud Tharsum metropolim Ciliciae sanctorum martyrum Tharaci, Probi et Andronici. Turonis depositio sancti Venantii abbatis et confessoris.

Ipso die Ato archipresbyter et canonicus, homo [Col. 1246B] simplex et rectus, et timens Deum, monachus factus spiritum Christo reddidit: qui dedit fratribus suis canonicis domum cum appendiciis, quam ab Ugone de Gurgiaco emerat, et vineam quam plantavit apud Billiacum, aliam etiam quam emerat in Curto-cane, et dedit etiam octo nummos de censu.

IV Idus Octobris. Apud Ravennam via Laurentiana natale sancti Hedisti martyris. Apud Africam sanctorum quatuor millium nongentorum septuaginta et sex. Bituricas S. Opilionis presbyteri.

Obiit Taganboldus sacerdos, qui dedit fratribus praedium suum cum masinili et vineis et campis in villa quae dicitur Pradilis. Ipsa die Hugo bonae memoriae Autissiodorensis episcopus, decus pontificum [Col. 1246C] et forma totius religionis, qui in vita sua pacem dilexit, bona pace quievit: qui inter cetera quibus episcopatum suum ditavit, usum nemoris de Tullo, quem canonici per multos annos sine spe recuperationis amiserant, cum summo labore et studio acquisivit. Dedit etiam ecclesiae sacerdotalia indumenta peroptima, et calicem deauratum. Praeterea assignavit in Lindriaco triginta solidos, quibus die anniversarii singulis annis canonicis refectio exhibeatur. Dimisit etiam canonicis ecclesiam Lindriaci post mortem Anselmi seu dimissionem. Interim autem Stephanus praepositus X solidos ad refectionem faciendam persolvet.

III Idus Octobris. Apud Troadam natale beati Carpi discipuli Pauli apostoli. Antiochia beati Theophili [Col. 1246D] episcopi. Alexandria Athanasii episcopi et confessoris.

Obiit Rudovicus levita, cujus industria masinile cum vinea in villare quod est in conspectu sancti Juliani, fratribus adquisitum est, et ea quae ad eum pertinent.

Pridie Idus Octobris. Romae natale S. Calixti papae et martyris. Lugduno Galliae transitus S. Justi episcopi.

Idus Octobris. In Galliis apud Coloniam Agrippinam natale sanctorum martyrum Maurorum de militibus ex illa legione sacra Thebeorum numero quinquaginta in basilica conditorem ex musivo quodammodo deaurato, unde et sancti Aurei vocantur. [Col. 1247A] Lugduno beati Antiochii episcopi. In territorio Remensi natale S. Basuli presbyteri et confessoris. Fontenella monasterio S. Wilframni archiepiscopi.

Obiit Henricus Burgundiae marchio.

XVII Kalendas Novembris. In Africa sanctorum martyrum CCLXX pariter coronatorum, et sanctorum martyrum Martiani et Satiriani cum duobus fratribus eorum, et egregiae Christi ancillae Maximae virginis et martyris. Apud Bituricam natale S. Ambrosii episcopi et confessoris.

Obiit Gaufridus miles, qui reddidit terram quam tenebat de manu firma in Artadisvilla.

XVI Kal. Novembris. Natale B. Aristonis, qui unus fuit de septuaginta Christi discipulis. Eodem die [Col. 1247B] natale B. Heronis episcopi. In civitate Aurausica S. Florentii episcopi.

Obiit Seuvinus Senonum archiepiscopus.

XV Kal. Novembris. Natale S. Lucae evangelistae, qui obiit in Bytinia; sed ejus sacra ossa Constantinopolim sunt postmodum delata. Antiochia natale S. Asclepiadis episcopi et confessoris. Romae S. Trophoniae uxoris Decii Caesaris. In territurio Belvacensi passio S. Justi martyris, cujus caput requiescit in basilica S. Amatoris.

XIV Kalendas Novembris. Apud Alexandriam natale SS. Ptolomei et Lucii martyrum pretiosorum. In Antiochia Syriae natale SS. Pelagi, Heronicae et Pelagiae.

Ipso die Gauzo sacerdos et decanus obiit, qui [Col. 1247C] dedit canonicis S. Stephani praedium suum cum servis et ancillis, omne quod habuit in villa Creveno.

XIII Kalendas Novembris. In Galliis civitate Agenno natale S. Caprasii martyris. Apud Aviensem provinciam natale beati Maximi levitae et martyris.

Eodem die obiit Humbaldus humilitatis ac benignitatis episcopus, qui cum multis aedificiis atque ornamentis, quibus ecclesiam intus et exterius decoravit, ecclesiam Acolaci et ecclesiam Crevenni cum decimis ac pareda fratrum stipendiis donavit. Hic siquidem inter fratres pace prius reformata, Jerusalem causa orationis adiit, atque inde rediens, sanctamque psalmos canendo Deo confessionem [Col. 1247D] faciens, maris pelago sepulturam promeruit pretiosam.

XII Kal. Novembris. Apud Nicomediam natale SS. martyrum Dasii, Soticigii cum XII militibus. Eodem die sancti patris nostri Hilarionis, cujus vitam S. Hieronymus virtutibus plenam scripsit. In civitate Hostia natale S. Asterii presbyteri. Ipso die transitus S. Viatoris lectoris. In eremo comitis S. Justi.

Obiit Arnulfus laicus, qui pariter cum fratribus suis Norgaudo et Walgaudo dederunt fratribus praedium suum quod habuerunt in villa Crevenno.

XI Kalendas Novembris. Hierosolymis natale S. [Col. 1248A] Marci episcopi et martyris. Apud Adrianopolim Trachiae natale SS. Philippi episcopi, Eusebii et Hermetis. In civitate Osea SS. virginum Mulinionis et Helodiae. Lingonis civitate in Portu Bucino passio S. Valerii martyris et levitae.

X Kal. Novembris. Apud Antiochiam Syriae natale S. Theoderici presbyteri et martyris. In Hispaniis natale SS. martyrum Servandi et Germani. Colonia civitate S. Severini episcopi.

Obiit domus Herifredus episcopus, pater piissimus, qui dedit medietatem Malliaci ad refectionem fratribus exhibendam. Die quoque ordinationis ejus dedit fratribus Artadum villam, et in Lindriaco mansum unum, et in Capiliaco mansum alterum et molendinum subtus murum, et in Nativitate S. [Col. 1248B] MARIAE dedit ecclesiam Bacernae, et Lindriacum, et Lupinum, necnon Logniacum; Gimiliacum autem in natale S. Clementis

IX Kal. Novembris. In Venusia civitate Apuleiae, natale SS. martyrum Felicis episcopi et Audacti et Januarii presbyterorum, et Fortunati et Septimi lectorum.

VIII Kal. Novembris. In Galliis civitate Suessionis natale SS. martyrum Crispini et Crispiniani. Eodem die Petragoricas civitate natale S. Frontonis episcopi, qui per virtutem Dei, accepto baculo S. Petri apostoli, socium suum Gregorium presbyterum a morte recepit. Romae sanctorum martyrum XLVI militum. Item, Romae Bonifacii papae. In civitate Gavalis depositio S. Hilarii [Col. 1248C] episcopi vita et miraculis praeclari. In territurio Turonico natale S. Spani martyris.

VII Kal. Novembris. Apud Africam natale SS. martyrum Rogatiani presbyteri et Felicissimi. Apud Ephesum S. Policratis episcopi egregii et nobilissimi viri.

VI Kal. Novembris. Romae Euvharisti papae et martyris. Autissiodero depositio beati Desiderii episcopi. In pago Pictavo natale S. Florentii presbyteri et monachi. In Hispaniis Helbora civitate natale SS. martyrum Vincentii, Sabinae et Christeae.

V Kal. Novembris. Natale beatorum apostolorum Simonis Cananei, qui et Zelotes scribitur, et Thaddaei, qui et Judas Jacobi legitur, et alibi [Col. 1248D] Lebbeus appellatur: e quibus Thaddaeus apud Mesopotamiam, Simon vero apud Aegyptum legitur praedicasse. Inde simul Persidam ingressi, cum infinitam catervam Christo ibi aggregassent, martyrizati sunt. Romae S. Cyrillae martyris filiae Decii imperatoris. Civitate Meltis S. Faronis episcopi et confessoris. Parisius translatio S. Genovefae virginis.

IV. Kal. Novembris. Natale beati Narcissi Hierosolymorum episcopi, viri sanctitate, et patientia ac fide laudabilis, contra quem crimen falso objectum cum tres testes jurassent, imprecati sunt super se maledicta: primus ut igne consumeretur si vera non diceret; secundus ut regio morbo corrumperetur; [Col. 1249A] tertius ut luminibus orbaretur; quod ita singulis statim post perjurium accidit. Apud Sindonem urbem natale S. Zebei presbyteri et martyris.

III Kal. Novembris. Civitate Tingitana passio S. Marcelli centurionis. Apud Africam SS. martyrum numero CCXX. Apud Antiochiam beati Serapionis episcopi et confessoris.

Obiit Andreas presbyter, qui dedit masinile suum fratribus cum vinea adhaerente in villa Ferreoli, similiter in villa Garricas. Item, obiit Bernardus presbyter, qui dedit masinile suum fratribus cum horto et vinea in villa Vendonsa.

Pridie Kalendas Novembris. Romae B. Nemesii diaconi et martyris, et Lucillae filiae ejus, qui octavo [Col. 1249B] Kal. Septembris decollatus, pridie Kal. Novembris honorifice translatus est. In Galliis territurio Virmandensi S. Quintini martyris.

Eodem die obiit Robertus praepositus, qui dedit fratribus vineas suas, ut singulis annis in die obitus sui communis refectio canonicis exhibeatur.



NOVEMBER.

Kalendas Novembris. Festivitas Omnium sanctorum. Diviono castro natale sancti Benigni presbyteri et martyris. Eodem die natale SS. martyrum Caesarii diaconi et Juliani presbyteri. Parisius S. Marcelli episcopi et confessoris. Ipso die natale S. Severini monachi de Tyburtina civitate. Et alibi [Col. 1249C] natale S. Mariae virginis et martyris. In territurio Biturico nomine Dolus S. Lusoris confessoris.

IV Nonas Novembris. Romae passio S. Eustachii cum uxore et duobus filiis. Eodem die natale S. Victorini martyris Pictabionensis episcopi. Leodicia B. Theodoti episcopi optimi viri. Monasterio Augaunensi natale S. Ambrosii abbatis.

III Nonas Novembris. Natale S. Quarti apostolorum discipuli. Apud Caesaream Cappadociae natale sanctorum martyrum Germani, Theophili, Caesarii et Vitalis. In pago Vilcassino S. Clari presbyteri et martyris.

II. Nonas Novembris. Apud Alexandriam B. Iterii presbyteri hominis Dei. In territurio Rotomagensi [Col. 1249D] S. Amantii episcopi et confessoris. Augustiduno natale sancti Patrocli episcopi et confessoris.

Eodem die Hugo decus pontificum emisit spiritum.

Nonas Novembris. Obitus Zachariae prophetae patris Johannis Baptistae. In Terracina civitate Campaniae natale SS. martyrum Felicis presbyteri et Eusebii monachi. Capua civitate natale S. Quarti confessoris.

VIII Idus Novembris. Toniza Africae natale S. Felicis, cujus martyrium B. Augustinus in quodam psalmo mirabiliter exponit. In Oriente civitate Theopoli sanctorum decem martyrum, qui [Col. 1250A] sub Sarracenis passi leguntur. Redonis S. Melanii episcopi et confessoris.

VII Idus Novembris. Apud Alexandriam beati Achillaei episcopi viri Dei. Apud Albiginensem urbem natale S. Amaranti martyris. Apud Perusinam urbem Italiae natale sancti Herculiani episcopi et martyris, cujus corpus post abscisionem capitis ita unitum die quadragesimo repertum est, ut meminit papa Gregorius, ac si hoc nulla incisio ferri tetigisset. In Frisia natale S. Willibrordi episcopi, cujus actus Beda presbyter in gestis Anglorum describit.

Obiit Teodaldus juvenis, qui dedit partem patrocinii sui et hereditatis suae canonicis S. Stephani, propter amorem patriae coelestis et remissionem peccatorum [Col. 1250B] suorum. Sitae sunt autem ipsae res in villa quae dicitur Cormedus, cum capella et suis adjacentiis, mancipiis, vineis, campis et domibus, ad sui memoriam recolendam.

VI Idus Novembris. Romae natale V martyrum Claudii, Nicostrati, Symphoriani, Castorii et Simplicii. Ipso die juxta corpora eorum natale sanctorum quatuor coronatorum Severi, Severiani, Carpophori et Victorini.

Obiit Hunencus sacerdos et decanus sancti Mammetis.

V Idus Novembris. Natale S. Theodori martyris diversis tormentis coronati. Apud Bituricas S. Ursicini episcopi et confessoris (altera manu: In Syria civitate Beritho passio sanctae et gloriosae imaginis [Col. 1250C] Domini Salvatoris).

Obiit Ademarus sacerdos et praepositus.

IV Idus Novembris. In territurio Agathensi in Cessarione natale sanctorum martyrum Tyberii, Modesti et Florentiae. Apud Antiochiam natale SS. Demetrii episcopi, Aniani diaconi, Eustasii et aliorum XX. Aurelianis S. Monitoris episcopi et confessoris. Eodem die natale S. Martini papae et martyris.

III Idus Novembris. In Galliis civitate Turonis natale S. Martini episcopi et confessoris, cujus gloriosi actus longe lateque divulgati extant. In Scytia metrepolim Frigiae Salutariae passio S. Mennae variis tormentis coronati. Lugduno passio S. Verani episcopi.

[Col. 1250D] Obiit Stephanus Cavillonensis episcopus

Pridie Idus Novemb. Apud Africam commemoratio SS. martyrum Arcadii, Paschasii, Probi, et Eutichiani, et Paulilli pueri. Apud provinciam Tarraconensem, civitate Tyrassona B. Emiliani presbyteri et confessoris.

Obiit Ingelboldus, qui villas S. Stephani Crevennum, Acolacum et Villam-novam reaedificavit, et ad domos fratrum componendas quingentos solidos de suo donavit.

Idus Novembris. Ravennae natale sanctorum martyrum Valentini, Solutoris, Victoris. Apud Toletum urbem depositio B. Eugenii episcopi. Turonis natale S. Briccii episcopi et confessoris. Autissiodero [Col. 1251A] exceptio corporis S. Alexandri et S. Crysanti martyris. Senones Paterni martyris.

Obiit Aldulfus episcopus, qui instituit hac die de suo hospitale fratribus refectionem praeparari.

XVIII Kalendas Decembris. Apud Trachiam civitate Heraclea natale sanctorum martyrum Clementini, Theodoti, Philomini. Apud Alexandriam beati Serapionis clarissimi martyris. In Laodicia S. Anatholii episcopi.

Obiit Velfo abba.

XVII Kal. Decembris. Natale S. Felicis episcopi et martyris cum aliis XXX simul martyrizatis. Ipso die S. Eugenii, qui apud pagum Parisiacensem consummato martyrii cursu beatae passionis coronam percepit a Domino.

[Col. 1251B] Obiit Waltherius Senonum archiepiscopus, et Gratianus abba.

XVI Kalendas Decembris. Lugduno Galliae natale S. Eucherii admirandae fidei, vitae et doctrinae viri. In Africa SS. Nerei, Pauli, Adriani.

XV Kalendas Decemb. Apud Alexandriam B. Dionysii episcopi magnae sanctitatis viri. Apud Pontum natale beati Gregorii Neocaesariensis episcopi et martyris. Aurelianis S. Aniani episcopi et confessoris, cujus mortem in conspectu Domini miracula crebra testantur. Eodem die Cordulae, in Hispaniis sanctorum martyrum Aciscli et Victoriae, ubi ob commendationem pretiosae mortis eorum eodem die rosae ortae divinitus colliguntur. Turonis sancti Gregorii episcopi miraculorum [Col. 1251C] factoris.

Obiit Milo canonicus puer et acolythus, qui dedit fratribus in Monteio arpennos vinearum XV.

XIV Kalendas Decembris. Antiochiae natale S. Romani monachi et martyris. Eodem die in eadem urbe natale S. Sychii martyris. Autissiodero dedicatio basilicae S. Germani episcopi cum superioribus cryptis. Eodem die translatio corporis beati prothomartyris Stephani a Jerosolymis in Bizantium.

XIII Kalendas Decembris. Romae via Appia natale S. Maximi presbyteri et martyris.

Apud Viennam sanctorum martyrum Severini, Exuperii et Feliciani. Eodem die S. Fausti martyris. Augustiduno natale S. Simplici episcopi et [Col. 1251D] martyris. Ipsa die beati Crispini martyris. Item Romae Gelasii papae.

Obiit Lantbertus presbyter, qui dedit fratribus alodum suum in villa quae dicitur Stabulis, et ibidem in circumjacentibus locis. Item, Lanfredus presbyter obiit, qui dedit fratribus patrimonium suum in villa Gratiaco.

XII Kalendas Decembris. Romae natale S. Pontii papae et martyris. Apud Siciliam civitate Messana sanctorum Ampelii et Gaii. Apud Cavillonem S. Silvestri episcopi et confessoris.

Obiit Iterus de Porta, qui pro obtinenda peccatorum suorum venia dedit canonicis S. Stephani [Col. 1252A] duos homines apud Crevennum cum uxoribus et filiis suis.

XI Kalendas Decembris. Natale beatissimi Rufi, de quo apostolus Paulus ad Romanos scribit: Salutate Rufum electum et matrem ejus et meam. In Antiochia sanctorum Basilii, et Auxilii et Zephirini.

Obiit Otardus, qui dedit fratribus propter amorem Dei et remissionem peccatorum suorum res optimas proprietatis suae in comitatu Tornotrensi, in villa quae dicitur Malorum, et in circumjacentibus locis, cum masinilibus, vineis, campis et domibus.

X Kalendas Novembris. Romae S. Ceciliae virginis et martyris. Item, Romae sancti Mauri martyris. [Col. 1252B] In Caesarea natale S. Longini militis et martyris, qui latus Domini lancea perforavit.

Obiit Christianus episcopus, qui dedit fratribus Albaris villam ad sui memoriam faciendam. Ipsa die obiit Clemens omnis sapientiae luce coruscans.

IX Kal. Decembris. Natale S. Clementis papae et martyris. Eodem die natale S. Felicitatis matris septem filiorum martyrum, quos Antoninus imperator jussit diversis suppliciis interire; mater vero eorum novissime decollata est pro Christo. In Italia monasterio Bobio natale sancti Columbani abbatis. In pago Asbanio natale S. Trudonis presbyteri et confessoris.

VIII Kalendas Decembris. Romae natale sanctorum martyrum Crysogoni et Crescentiani. Castro Blavia [Col. 1252C] S. Romani presbyteri et confessoris, cujus sanctitatis praeconium miraculorum gloria declarat. Civitate Corduba sanctarum virginum Floreae et Mariae, quae post diuturnos carceres, pro Christo gladio interemtae sunt.

Obiit Hictarius bonae memoriae, qui dedit fratribus suis in circuitu civitatis vineas adquisitionis suae. Eodem die anniversarium Attonis canonici, qui dedit fratribus XXX libras, servos etiam et ancillas, arpennos quoque vinearum tres in Montetenso, necnon areas quae sunt juxta S. Stephani capellam, et aream unam ante domum pauperum sitam. Profectus est Jerosolymam, et in eo itinere, Christo miserante, defunctus.

VII Kalend. Decemb. Natale S. Petri Alexandrini [Col. 1252D] episcopi et martyris, inter praecipuos egregii, cui post diversa certamina pro fide Christi, quadam nocte in habitu Dominus apparuit indutus colobio lineo candido nimis, conscisso a summo usque deorsum, et ambabus manibus conjungebat eum circa pectus suum, quodam modo cooperiens nuditatem suam, et dixit ad eum: Quid est, Domine, quod video vestem tuam scissam? Et respondit Dominus: Arrius hoc fecit, qui separavit a me populum comparatum sanguine meo. Praecipio nunc et moneo ne recipias eum in communione, etc. Passi sunt autem cum eo ex Aegypto episcopi fere cum clericis et laicis sexcenti sexaginta.

[Col. 1253A] Obiit Milo laicus, qui dedit fratribus alodum suum, qui conjacet in villa Colonicas super fluvium Senodum. Eodem die Goscelinus hujus ecclesiae canonicus et decanus obiit, qui pro remedio animae suae domum suam cum vineis suis canonicis dedit, ut in die anniversarii ejus in refectorio [(5) 1Kb] reficerentur. Ipse vero ad missas celebrandas pro defunctis apud sanctum Clementem proprium sacerdotem cum duobus arpennis vinearum constituit, et in reprehensione et in custodia capituli eum stabilivit. Dedit etiam praefatae ecclesiae vestimentum sacerdotale, missale optimum cum graaale, calicem argenteum cum canulis argenteis, et ita ornatam reliquit ecclesiam.

VI Kalend. Decemb. Natale S. Lini papae et martyris, [Col. 1253B] qui post beatum Petrum primus Romanam ecclesiam tenuit annos XII, menses III, dies XII, et martyrio coronatus sepultus est in Vaticano. Apud Alexandriam natale SS. martyrum Fausti presbyteri, et Dii, et Ammonii. Eodem die beati Alexandri martyris et episcopi. In pago Avalensi natale S. Magnentiae virginis. Augustiduno natale S. Amatoris episcopi et confessoris.

V. Kal. Decemb. Apud Bononiam Italiae urbem natale SS. martyrum Vitalis et Agricolae, post varia tormenta crucifixorum. In Galliis civitate Regensi natale S. Maximini episcopi et confessoris.

Eodem die obiit Johannes sacerdos et canonicus hujus ecclesiae cantor eximius, qui dedit ecclesiae nostrae ex libris suis missale unum, antiphonarium, [Col. 1253C] gradale, hymnarium, prosarium optimum, et in Acolaco villa dedit fratribus domos suas, et quidquid etiam proprietatis habere videbatur, ad sui memoriam recolendam.

IV Kal. Decemb. Natale S. Sostenes discipuli apostolorum. Eodem die S. Rufi martyris. Ipso die Papini et Mansueti episcoporum cum aliis multis, qui eo tempore passi sunt. Romae S. Gregorii papae III, qui rexit ecclesiam annis X. Autissiodero translatio sancti Vigilii episcopi et martyris.

III. Kalend. Decemb. Vigilia S. Andreae apostoli. Romae natale S. Saturnini martyris, et Sennis et Sisinnii diaconorum et martyrum. Eodem die apud Tolosam natale S. Saturnini episcopi et martyris.

[Col. 1253D] Pridie Kalend. Decemb. In civitate Patras provinciae Achaiae natale B. Andreae apostoli, qui etiam apud Scythiam praedicavit. Apud Sanctonas S. Trojani episcopi, magnae virtutis et sanctitatis viri. Romae in cimiterio apud Guttam S. Castuli.



DECEMBER.

Kalend. Decemb. Romae passio SS. Chrysanti et Dariae virginis. In Africa natale SS. martyrum Papini et Mansueti episcoporum. Apud civitatem Maguntiam beati Albani martyris. Eodem die S. Eligii Noviomensis episcopi. Apud Bizantum Nicomediam [Col. 1254A] natale S. Nataliae uxoris sancti Adriani martyris.

Obiit Teutgarius diaconus, qui dedit nobis vineam in villa Sigliniaco. Eodem die ordinatio domni Gaufredi episcopi. Eodem die Vitalis Autissiodorensis ecclesiae decanus est viam universae carnis aggressus.

IV Nonas Decemb. Natale sanctae Vivianae martyris, et SS. martyrum Fausti et Dafrosae filiae ejus. Ipso die passio SS. Veri et Securi, qui apud Africam martyrio coronati sunt.

III Nonas Decemb. Tingi metropoli Mauritaniae Tingitanae natale S. Cassiani martyris. Eodem die SS. martyrum Claudii tribuni, et uxoris ejus Hilariae, ac filiorum Jassonis et Mauri et LXX militum, [Col. 1254B] qui omnes ad praedicationem S. Chrysanti crediderunt Christo.

Obiit Abbo episcopus.

II Nonas Decemb. Romae natalis SS. martyrum Symphronii et Olympii temporibus Valeriani et Gallieni imperatorum. In Africa SS. Armogasti, et Archinimi, et Satyri, qui cum essent lucidissima membra ecclesiae Christi, pro confessione veritatis multa et gravia perpessi supplicia atque opprobria ab Arrianis, cursum gloriosi certaminis impleverunt. Et in Lauditia sanctorum Metropoli, Felicis.

Ipsa die obiit Stephanus sancti Stephani praepositus et sacerdos egregius, necnon et divinarum Scripturarum doctor eximius.

[Col. 1254C] Nonas Decemb. In Africa apud Coloniam Thebastinam natale S. Crispinae martyris. Eodem die in Italia natale Dalmatii martyris. Treviris S. Nicetii episcopi et confessoris.

Obierunt Ermenbertus praepositus et levita, et Arnaldus vicecomes.

VIII Idus Decemb. Natale beati Nicolai episcopi Mirorum Liciae. Apud Africam SS. Dionysiae, Davitae, Leontis et Emiliani medici, et religiosi viri Noetercii, et Bonifacii, et Servi, et Victricis, et Majorici adolescentis, qui omnes innumeris suppliciis excruciati, confessorum Christi numero sociari meruerunt.

VII Idus Decemb. Apud Alexandriam beati Agathonis martyris sub Decio imperatore. Apud Sanctonas [Col. 1254D] beati Martini abbatis, discipuli beati Martini Turonicae urbis episcopi, qui in monasterio quod ipse aedificavit in pace quiescit. Eodem die in Spolitana urbe S. Sabini episcopi et martyris. In pago Mellicensi sanctae Farae virginis.

VI Idus Decemb. Romae natale S. Eutichiani papae et martyris, qui et ipse per diversa loca CCCXLII martyres manu sua sepelivit. Apud Alexandriam Macharii martyris. In territorio Dunensi depositio S. Leonardi eximii confessoris.

V Idus Decemb. Natale S. Leuchadiae virginis, quae [Col. 1255A] apud Toletum in carcere posita, cum audisset beatae Eulaliae cruciatus et reliquorum martyrum, qui tunc interficiebantur, genibus in oratione positis, impollutum Christo spiritum reddidit. Ipso die beati Cypriani abbatis Petragorici.

IV Idus Decemb. Romae Melchiadis papae. Apud Emeritam Hispaniae civitatem natale S. Eulaliae virginis et martyris. Eodem die apud praefatam urbem passio S. Juliae virginis, quae fuit convirginalis beatae Eulaliae. Hispolitana civitate sanctorum martyrum Carpophori presbyteri, et Abundi diaconi.

Obiit Wadimirus corepiscopus. Ipso die obiit Amalricus levita, qui dedit fratribus praedium adquisitionis suae in villa quae dicitur Castriacus, et [Col. 1255B] in confinibus ejus arpennos vinearum VII, propter amorem vitae aeternae et sui memoriam recolendam. Eodem die obiit Reinaldus archipresbyter et canonicus, qui dedit fratribus optimam vineam et viginti modia vini, et servam unum, et in claustro faciendo C solidos.

III Idus Decemb. Romae S. Damasi papae, et natale SS. martyrum Pontiani, Praetextati et Trasonis. In Galliis civitate Ambianis, natale SS. martyrum Victorici, Fusciani, atque Gentiani, qui gloriosissimam suae fidei confessionem sanguine passionis decoraverunt. In Hispaniis natale S. Eutichii, cujus gesta habentur.

Obiit Gerberga cometissa uxor Henrici ducis. Ipsa die obiit Gozfridus sacerdos atque decanus [Col. 1255C] Senonicae urbis.

II Idus Decemb. Natale SS. Hermogenis, Donati et aliorum XXII. Apud Alexandriam beatorum martyrum Epimachii, Alexandri. Apud Septimaniam urbe Narbona depositio beati Pauli episcopi et confessoris. In pago Vimmacense natale S. Walerici confessoris, qui super Sommam fluvium eremiticam vitam duxit.

Idus Decemb. Apud Syracusam Siciliae civitatem natale S. Luciae virginis et martyris.

Ipsa die obiit Matildis comitissa Landrici conjux. Eodem die Hermengardis abbatissa obiit.

XIX Kalend. Januarii. Apud Cyprum natale S. Sphiridionis episcopi et confessoris. Remis S. Nicasii [Col. 1255D] episcopi et martyris, qui a Wandalis pro fide Christi intra domum ecclesiae decollatus est. Autissiodero dedicatio altaris ecclesiae superioris a Calixto papa II facta, et ut solemniter a nobis quoque anno celebraretur ab eodem instituta.

XVIII Kal Jan. Apud Africam natale sancti Valeriani episcopi et confessoris. In territurio Aurelianensi beati Maximini presbyteri venerabilis sanctitatis viri.

Obiit Aclevertus sacerdos et decanus.

XVII Kal. Jan. Trium puerorum Ananiae, Azariae, Misaelis, quorum corpora apud Babyloniam sub quodam specu sunt posita. Eodem die natale beatorum martyrum Rufi et Zosimi. In Tuscia S. [Col. 1256A] Barbarae virginis et martyris. Apud Pontum S. Meletii episcopi et confessoris.

XVI Kal. Jan. Apud Antiochiam translatio et depositio corporis S. Ignatii episcopi et martyris, qui passus est Romae Kalendis Februarii. Eodem die beati Lazari, quem Dominus JESUS in evangelio legitur resuscitasse a mortuis. Item beatae Marthae sororis ejus. In Oriente apud Eleuteropolim civitatem SS. martyrum quinquaginta, qui sub Sarracenis passi sunt.

XV Kal. Jan. Apud Africam natale S. Moysis martyris. Eodem die S. Anatholiae virginis et martyris. Turonis S. Gatiani primi episcopi ipsius civitatis.

Obiit Eldegarius laicus, qui dedit fratribus omne [Col. 1256B] praedium suum in pago Tornetrensi, in villa Madriaco, tam in vineis quam in terris, pratis cultis et incultis, silvis, domibus, et cum omnibus adjacentiis, pro absolutione peccatorum suorum.

XIV. Kal. Jan. Autissiodero depositio beati Gregorii episcopi, qui sedit annos XII, menses VII, dies III. Sepultus est in ecclesia S. Germani. Apud Aegyptum beati Nemesii martyris. Alexandriae beati Clementis presbyteri.

XIII Kal. Jan. Beatissimorum martyrum Ammonis, Zenonis, Ptolomei, Ingenii et Theophili.

Obiit Eliseus archidiaconus, qui dedit fratribus res proprietatis suae in villa quae dicitur Gratiacus, arpennos vinearum IX, propter remedium peccatorum suorum, suique memoriam recensendam.

[Col. 1256C] XII Kal. Jan. natale B. Thomae apost. qui Parthis et Medis evangelium praedicans, passus est in India V Nonas Julias. Corpus ejus in civitatem quam Syri Edessam vocant, XII Kalendas Januarii translatum, ibique digno honore conditum est.

Electio domni Geranni episcopi, qui dedit fratribus Logniacum villam et Solium, unde debet ad luminaria ecclesiarum sanctae Mariae, et sancti Stephani, et sancti Johannis modium olei, et fratribus libram unam denariorum, qui ipsam terram tenuerit. Eodem die obiit Agnes de Longavilla, quae dedit ecclesiae protomartyris B. Stephani cortinam pretiosam diversis coloribus decoratam.

XI Kal. Jan. Romae via Lavicana inter Duas Lauros [Col. 1256D] natale XXX martyrum, qui omnes uno die in persecutione Diocletiani coronati sunt. Apud Alexandriam B. Schyrionis martyris. Ipso die aliorum plurimorum martyrum, qui in desertis et montibus apud Aegyptum oberrantes, fame, siti, frigore, languore, latronibus, bestiisque consumti sunt. Eodem die Theodosiae virginis et martyris, et sancti Didimi monachi eruditissimi viri.

X Kal. Jan. Romae natale S. Victoriae virginis et martyris. Apud Nicomediam SS. martyrum XX. Item Romae beati Servuli de quo beatus Gregorius scribit: Qui rebus pauper, meritis autem dives fuit et cetera mira quae de eo loquitur. Eodem die natale S. Heuvaristi papae et martyris. Autissiodero [Col. 1257A] dedicatio ecclesiae S. Johannis Baptistae.

Obiit Ablenus diaconus, qui dedit fratribus res proprietatis suae in villa quae dicitur S. Mauricius, et in villa quae dicitur Antonus, propter veniam peccatorum percipiendam, et ad sui memoriam celebrandam.

IX Kal. Jan. Vigilia Natalis Domini. Eodem die apud Antiochiam Syriae natalis SS. virginum XL. Quae per diversa tormenta martyrium consummaverunt. Apud Spoletum natale S. Gregorii presbyteri et martyris, qui saepe regyratus variis tormentis est coronatus.

VIII Kal. Jan. Bethleem Nativitas Salvatoris Domini nostri JESU CHRISTI secundum carnem. Eodem die natale S. Anastasiae virginis et martyris, [Col. 1257B] quae de Roma secuta est sanctos qui ad martyrium ducebantur. Romae in cimiterio Aproniani passio S. Eugeniae virginis.

VII Kal. Jan. Apud Jerosolymam passio S. Stephani protomartyris et diaconi, qui non multo post Ascensionem Domini, ab apostolis cum esset plenus fide et Spiritu sancto, diaconus est ordinatus, atque eodem anno quo et Christus passus, a Judaeis est lapidatus. Eodem die natale sancti Marini clarissimi viri, qui martyrii praemium sub imperatore Martiano Romae adeptus est.

Obiit Ingelboldus miles.

VI Kal. Jan. Apud Ephesum natale sancti Johannis apostoli et evangelistae dilecti Domini. Hic post exilii relegationem, post Apocalypsis revelationem [Col. 1257C] divinam, post evangelii descriptionem, confectus senio mortuus est post passionem Domini anno LXVIII, aetatis autem suae nonagesimo nono. In partibus Aquileiae natale S. Zoeli presbyteri et confessoris.

V. Kal. Jan. Bethleem natale sanctorum Innocentium, quos Herodes cum Christi nativitatem Magorum [Col. 1258A] indicio cognovisset, trigesimo quinto anni regni sui interfici jussit. Qui anno XXXVI, morbo intercutis aquae, scatentibus toto corpore vermibus, miserabiliter et digne moritur.

Obiit Sigradus, qui dedit fratribus mansum suum indominicatum cum omnibus appenditiis suis in pago Tornetrensi, in villa Cidernaco, de vineis arpennos . . . . . de terra accingas . . . . . ad censum fratribus dandum.

IV Kal. Jan. Hierosolymae depositio Davidis regis. Apud Arelatem natale sancti Trophymi episcopi, de quo scribit Apostolus ad Timotheum: Trophymum reliqui infirmum Mileti. Hic ab apostolis Romae ordinatus episcopus, primus Arelatensem urbem Galliae ob Christi evangelium praedicandum directus est. Ex cujus fonte, ut beatus papa Zozimus [Col. 1258B] scribit, totae Galliae fidei rivulos acceperunt. In pago Occimense natale sancti Ebrulfi confessoris, cujus gesta habentur. Antissiodero dedicatio ecclesiae sancti Michaelis et sancti Clementis.

III Kal. Jan. Apud Spoletum passio sancti Sabini episcopi, Exuperanti et Marcelli diaconorum, et Venustiani cum uxore et filiis simul martyrizatis sub Maximiano imperatore. Turonis natale S. Perpetui episcopi et confessoris.

II Kal. Jan. Romae natale S. Silvestri papae et confessoris, cujus actus clari habentur. Hic fuit post beatum Petrum apostolorum XXXV. Sedit autem in episcopatu annos XXIII, menses V, dies XI. Hic plenus virtutibus obiit in pace, et sepultus est in cimiterio Priscillae via Salaria pridie Kalendas Januarii. [Col. 1258C] Apud Senones beatorum Sabini episcopi et Potentiani, qui a beatis apostolis ad praedicandum directi, praefatam urbem martyrii sui confessione illustrem fecerunt. Item, Senones passio S. Columbae virginis, quae superato igne gladio caesa est.

Obiit Anseisus Tricasinensis episcopus.




[Col. 1257]
KALENDARIUM MANTUANUM.



Jan. habet dies XXXI, lun. XXX.
[Col. 1257D]

    A. KL. Jan. Circumcisio Domini Bonifatii pp.
    b IIII. Non. Oct. Steph. Telesphori pp.
    c III. Oct. Johan. Anteros pp. et mart.
    d II. Oct. Innoc.
    e Non. vig.
    f VIII. Id. Epiphania Domini.
    g VII.
    A VI.
    b V.
    c IIII. Pauli primi herem. Agathonis pp.
    d III. Yginii pp. et Mart.
    e II.
    f Idus. Oct. Epyphan.
    [Col. 1258D] g XVIIII. K. Feb. Felicis Presbiteri.
    A XVIII. Mauri Abb.
    b XVII. Marcelli pp. et Mart.
    c XVI. Savini Episcopi et Antonii.
    d XV. Priscae V.
    e XIIII. Bassiani Episcopi.
    f XIII. Fabiani pp. et M. Sebast. M.
    g XII. Agnetis V.
    A XI. Vincentii et Anastasii M.
    b X.
    c VIIII. Timothei Apostoli.
    d VIII. Conversio S. Pauli.
    e VII. Paulae Abbatissae.
    f VI. Vitaliani pp.
    [Col. 1259A] g V. Agnetis secundo.
    A IIII.
    b III.
    c II. Geminiani Episcopi.





Feb. habet dies XXVIII, lun. XXX.

    d KL. Feb. Severi Episcopi Brigidae V.
    e IIII. Non. Ypapanti domini.
    f III. Blasii Episcopi et m.
    g II.
    A Non. Agathae V.
    b VIII. Id.
    c VII. Pelagii pp.
    d VI.
    e V.
    f IIII. Scolasticae V.
    [Col. 1259B] g III.
    A II. Gregorii pp.
    b Idus.
    c XVI. K. Mar. Valeriani Episcopi et M.
    d XV. Faustini et Iovite M.
    e XIIII. Die Jovis Fra . . . . obiit anno Domini m. cc . . . . .
    f XIII.
    g XII.
    A XI.
    b X.
    c VIIII. Siricii pp.
    d VIII. Cathedra Sci P.
    e VII. Mathie Apostoli Sabiniani pp.
    f VI.
    [Col. 1259C] g V.
    A IIII.
    b III.
    c II.





Martius habet dies XXXI, lun. XXX.

    d K. Mar. Simplicii pp.
    e VI. Non.
    f V.
    g IIII.
    A III.
    b II.
    c Non. Perpetuae et Felicitatis Thomae de Aquino.
    d VIII. Id.
    e VII.
    f VI.
    [Col. 1259D] g V.
    A IIII. Gregorii pp. et inventio Sanguinis Domini.
    b III.
    c II. Zachariae P. P.
    d Idus.
    e XVII. K. Ap.
    f XVI.
    g XV. Anselmi Episcopi.
    A XIIII. + Ioxep.
    b XIII.
    c XII. Transitus Sancti Benedicti.
    d XI.
    e X.
    f VIIII.
    [Col. 1260A] g VIII. Annunciatio S. Mariae.
    A VII.
    b VI. Resurrectio Domini.
    c V.
    d IIII.
    e III.
    f II.





Aprilis habet dies XXX, lun. XXVIIII.

    g K. April.
    A IIII. Non. Sixti pp. et M.
    b III.
    c II.
    d Non. Ambrosii Archiepiscopi.
    e VIII. Id
    f VII. Coelestini pp.
    [Col. 1260B] g VI.
    A V.
    b IIII. Doni pp.
    c III. Leonis pp.
    d II. Julii pp. Benonis Episcopi.
    e Idus.
    f XVIII. K. Mad. Tiburtii et Valeriani M.
    g XVII.
    A XVI. Aniceti pp. et M.
    b XV.
    c XIIII.
    d XIII. Leonis pp.
    e XII.
    f XI.
    g X. Sotheris pp. et M. Gaii pp. et M.
    [Col. 1260C] A. VIIII.
    b VIII. Georgii M. et Adelberti Benedicti pp.
    c VII. Marci Evangel. et Litaniae Majores.
    d VI.
    e V. Anastasii pp.
    f IIII. Vitalis M.
    g III. + Petri Mart. Ordinis Praedicatorum.
    A II.





Madius habet dies XXXI, lun. XXX.

    b K. Ma. Philippi et Jacobi Apostoli.
    c VI. Non.
    d V. Inventio S. + Alex. pp. et Eventii.
    e IIII. Floriani Mart.
    f III.
    g II. Johannis in Dolio missi.
    [Col. 1260D] A Nonis.
    b VIII. Id. Victoris Med. Mart.
    c VII. Translationis Andreae Apostoli.
    d VI. Gordiani.
    e V. Maioli Abbatis.
    f IIII. Nerei, Achillei, et Pancratii M.
    g III. Mariae ad Mart.
    A II. Victoris Rom. Theodori pp.
    b Idus.
    c XVII. K. Jun.
    d XVI. Siri Episcopi.
    e XV.
    f XIIII. Potentianae Mart.
    g XIII.
    [Col. 1261A] A XII. Teopompi et Sinesii.
    b XI. Juliae V. et M.
    c X. Desiderii Episcopi et M.
    d VIIII.
    e VIII. Urbani pp. et M. Gregorii pp.
    f VII. Eleuterii pp. et M.
    g VI. Johannis pp. et M.
    A V.
    b IIII. Salmati, Mariani, et Max. M.
    c III. Felicis Papae et M.
    d II. Cantiani, Cantianillae Petronille V.





Junius habet dies XXX, lun. XXVIIII.

    e K. Junii. Nicomedis M.
    f IIII. Non. Marcellini, Petri, Erasmi m. Eugenii pp.
    g III.
    [Col. 1261B] A II.
    b Nonis. Bonifacii Episcopi, et Mart.
    c VIII. Id.
    d VII. Celestini Mart.
    e VI.
    f V. Primi et Feliciani.
    g IIII. Pantaleonis Mart.
    A III. Barnabe Apostoli.
    b II. Basilidis, Cirini Naboris et Naxarii.
    c Idus * Antoni de Padua Ord. Fratrum minorum.
    d XVIII. K. Julii.
    e XVII. Viti, et Modesti, et Crescentis.
    f XVI. Adeodati pp.
    g XV.
    A XIIII. Marcelliani, et Marci Imerii Ep.
    [Col. 1261C] b XIII. Gervasii et Prothasii.
    c XII. Silverii pp. et M.
    d XI.
    e X. Paulini Episcopi.
    f VIIII. Vig.
    g VIII. Nativitas S. Johannis Baptistae.
    A VII.
    b VI. Johannis et Pauli Vigil.
    c V.
    d IIII. Leonis pp. Vig.
    e III. Petri et Pauli Apostoli.
    f II. Pauli Apostoli.





Julius habet dies XXXI, lun. XXX.

    g Kal. Julii. Oct. Johannis Bapt.
    A VI. Non. Processi, et Martiniani.
    [Col. 1261D] b V.
    c IIII. Transl. S. Martini. Udalrice.
    d III.
    e II. Oct. Apostolorum.
    f Nonis Apollonii.
    g VIII. Id. Chiliani M. Adriani pp.
    A VII. Vig.
    b VI. VII. Fratruum.
    c V. Transl. Sancti Ben. Pii pp.
    d IIII. Naboris et Felicis. Ermagorae.
    e III. Anacleti pp. et M. Margar. V.
    f II.
    g Idus Quirici et Jol.
    A XVII. Kal. Augusti.
    [Col. 1262A] b XVI. Oct. VII. Frat.
    c XV. Oct. S. B. Filastrii E. *
    d XIIII. Simachi pp.
    e XIII.
    f XII. Praxedis V.
    g XI. Hieron. Episcopi. Mariae Magd.
    A X. Apollenaris Episcopi et Mart.
    b VIIII. Cristinae V. Vig.
    c VIII. Jacobi Apostoli Euticiani pp. Xpofori.
    d VII.
    e VI.
    f V. Victoris pp. et M. Nab. etc. Innoc. pp.
    g IIII. Felicis pp. Simplicii. Faust. et B.
    A III. Abdon. et Senen Mart.
    b II. Benedicti pp. Germani episcopi.
    [Col. 1262B] * Obiit Baiolotus Pater Domini Wambariniani m. LXXXXVIII.





Augustus habet dies XXXI, lun. XXVIIII.

    c Kal. Augusti Petri ad V. Joh. pp. Mach. Euseb. Episcopi.
    d IIII. Non. Steph. pp. et Mart.
    e III. Invent. S. Stephani.
    f II.
    g Nonis * Dominici.
    A VIII. Id. Sixti pp. Felic. Ag. Hormisde pp.
    b VII. Donati Episcopi.
    c VI. Ciriaci, Maximi et Arch.
    d V. Secundiani. Veriani. Marc. Rom.
    e IV. Laurentii Mart.
    f III. Tiburtii Mart.
    [Col. 1262C] g II Eupli Mart.
    A Idus Ypoliti etc.
    b XVIIII. Kal. Sept. Eusebii Presb. Vig.
    c XVIII. Assumptio S. Mariae.
    d XVII.
    e XVI. Oct. S. Laurent.
    f XV. Agapiti Mart.
    g XIIII. Ruffini Conf. et Magni Mart.
    A XIII.
    b XII.
    c XI Oct. S. Mariae Timot. et S.
    d X. Vig.
    e VIIII. Lucii pp. et M. Bartolomei Ap.
    f VIII.
    g VII. Alexandri M. Zepherini pp. et M.
    [Col. 1262D] A VI.
    b V. Augustini Episcopi. Hermetis M.
    c IV. Decoll. S. Johannis. Sabinae V.
    d III. Felicis et Adauct.
    e II.





Septemb. habet dies XXX, lun. XXX.

    f Kal. Sept. Constantini Felician.
    g IIII. Non.
    A III.
    b II. Bonifacii pp.
    c Nonis. Erculani M.
    d VIII. Idus.
    e VII
    f VI. Nativitas S. Mariae. Adrianus m.
    [Col. 1263A] g V. Sergii pp. Gorgonii Mart.
    A IV. Hilarii pp.
    b III. Proti et Jacinti.
    c II.
    d Idus.
    e XVIII. Kal. Oct. Cornelii, Cypr., Exalt. S. +.
    f XVII. Nicomedis Mart.
    g XVI. Eufemiae. Luciae, et Gemin.
    A XV.
    b XIIII.
    c XIII.
    d XII. Vig.
    e XI. Mathei Apostoli. Cononis pp.
    f X. Mauritii cum SS. Hemeran: D.
    g VIIII. Lini pp. et M.
    A VIII. Concep. S. Johannis.
    [Col. 1263B] b VII.
    c VI. Cypriani et Justinae.
    d V. Cosme et Damiani.
    e IIII. Dedic. S. Benedicti in Leon.
    f III. Michaelis Arch.
    g II. Hieronymi Presbiteri.





October habet dies XXXI, lun. XXX.

    A Kal. Oct. Remigii. Germani Episcopor.
    b VI. Non. Eusebii Episcopi.
    c V.
    d IIII. * Petronii Episcopi. et S. Francisci.
    e III.
    f II.
    g Nonis. Marci pp. Marcelli et al.
    [Col. 1263C] A VIII Id.
    b VII. Domnini Dionisii R. et Eleuterii.
    c VI.
    d V. Probi Conf.
    e IIII. Felicis pp. Honorii pp.
    f III. Giraldi Conf.
    g II. Calixti pp. et Mart.
    A Idus.
    b XVII. Kal. Nov. Galli Abbatis.
    c XVI.
    d XV. Luce Evang.
    e XIIII.
    f XIII.
    g XII.
    A XI.
    [Col. 1263D] b X.
    c VIIII.
    d VIII.
    e VII. Bonifacii pp.
    f VI. Evaristi pp. et martir. Vig.
    g V. Ss. Simonis et Jude Apost.
    A IIII.
    b III. Germani Episc. Cap.
    c II. Quintini mart. Vig.





Novemb. habet dies XXX, lun. XXX.

    d Kal. Nov. Festivitas omnium Sanctorum Cesarii Martyris.
    e IIII. Non. * Commemoratio Mortuorum.
    f III.
    [Col. 1264A] g II. Vitalis, et Agricolae.
    A Nonis.
    b VIII. Idus.
    c VII. Deus dedit pp. D.
    d VI. IIII. Coronatorum.
    e V. Theodori mart.
    f IIII Leonis pp.
    g III. Martini Episc. Antonini mart.
    A II. Martini pp. mart.
    b Idus. Bricii Episc. Antonini mar.
    c XVIII. Kal. Dec. Initium xl.
    d XVII.
    e XVI.
    f XV.
    g XIIII. Oct. S. Mart.
    [Col. 1264B] A XIII. Caloceri cum officio.
    b XII. Pontiani pp. et mar.
    c XI. Gelasii pp.
    d X. Ceciliae v.
    e VIIII. Clementis pp. et mar. Columb. Abb.
    f VIII. Grisogoni mar. Prosp. Episc.
    g VII. * Caterinae virg. et mart.
    A VI.
    b V.
    c IIII. Greg. pp.
    d III. Saturnini m. Crysanti et Dariae.
    e II. Andree Apost.
    Adventus Domini nec ante quinta Kal. Decemb. nec post III Non. ipsius mensis. Sed in his VII diebus ubicumque dies Dominicus evenerit celebrari [Col. 1264C] oportet.





Decemb. habet dies XXXI, lun. XXIX.

    f Kal. Decemb. Ursicini.
    g IIII. Non. Longini mart.
    A III.
    b II.
    c Non.
    d VIII. Id. Nicolai Episc.
    e VII. Ordinatio S. Ambrosii. Oct. S. Andree.
    f VI. Zeno. * Conceptio B. Mariae.
    g V. Siri Episc.
    A IIII. Melciadis pp. et mart.
    b III. Damasi pp.
    c II.
    d Idus. Lucie v.
    [Col. 1264D] e XVIIII. Kal. Jan.
    f XVIII.
    g XVII. * Floriani mart.
    A XVI. Ignatii Episc.
    b XV.
    c XIIII. Gregorii pp.
    d XIII. Vig.
    e XII. Thome Apost.
    f XI. Felicis pp.
    g X.
    A VIIII. Vig.
    b VIII. Nativitas Domini.
    c VII. Stephani Protomar. Zosimi pp.
    d VI. Johannis Evang. Dionisii pp.
    [Col. 1265A] e V. Innocent.
    f IIII. David Regis.
    [Col. 1266A] g III.
    A II. Silvestri pp.






[Col. 1265]
KALENDARIUM BRIXIANUM.
[Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb] [Table: 3Kb]



[Col. 1279]
KALENDARIUM VALLUMBROSANUM.



Januarius habet dies XXXI, luna XXX, nox horas XVI, dies VIII.
[Col. 1279A]

    Kal. Jan. Circumcisio Domini, Basili conf., Martine virg. mart.
    iv Non. Octava S. Stephani.
    iij Octava S. Johannis.
    ij Octava Innocentium.
    Non.
    viij Id. Epiphania Domini.
    vij
    vj
    v
    iv Pauli primi Eremite.
    iij Yginii Pape martiris.
    ij
    [Col. 1279B] Idus. Octava Epiphanie.
    xix Kal.
    xviij Mauri Abbatis.
    xvij Marcelli Pape martiris.
    xvj Antonii Abbatis.
    xv Prisce virginis mart.
    xiv Marii, et Marthe Audifex, et Abacuc.
    xiij Fabiani, et Sebastiani.
    xij Agnetis virginis mart.
    xj Vincentii, et Anastasii.
    x Emerentiane virginis mart.
    ix
    viij Conversio S. Pauli.
    vij
    [Col. 1280A] vj
    v Agnetis Secundo.
    iv
    iij
    ij Ciri, et Johannis.





Februarius habet dies XXVIII, luna XXII, nox horas XIV, dies X.

    Kal. Ygnacii Episcopi, et martiris.
    iiij Non. Purificatio B. Marie Virg
    iij Blasii Episcopi martiris.
    ij Giliberti Abbatis.
    Non. Agate virginis, et martiris.
    viij Id.
    vij
    vj
    [Col. 1280B] v Apollonie virg. et mart.
    iv Scolastice virginis.
    iij
    ij
    Id
    xvj Kal. Valentini Presbiteri mart.
    xv
    xiv
    xiij
    xij
    xj
    x
    ix
    viij Cathedra S. Petri.
    [Col. 1281A] vij
    vj Mathie Apostoli.
    v
    iv
    iij
    ij Translatio S. Augustini Episcopi et Conf.





Martius habet dies XXXI, luna XXX. Nox habet horas XII, dies XII.

    Kal. Mart.
    vj Non.
    v
    iiij
    iij
    ij
    Non. j Sanctorum Virginum Perpetue et Felicitatis.
    [Col. 1281B] vij Id
    vj Sanctarum quadraginta Martirum.
    v
    iv
    iij Gregorii Pape Conf.
    ij
    Id.
    xvij Chal.
    xvj
    xv
    xiv
    xiij
    xij
    xj Benedicti Abbatis.
    x
    [Col. 1281C] ix
    viij Annuntiatio Dominica.
    vij
    vj
    v
    iiij
    iij
    ij





Aprilis habet dies XXX, luna XXX. Nox habet horas X, dies XIV.

    Kal. Apr.
    IIII Non.
    iij
    ij S. Ambrosii Episcopi et Conf.
    Non.
    [Col. 1281D] viij Id.
    vij
    vj
    v
    iiij
    iij
    ij
    Idus.
    xviij Kal. S. Tiburtii, Valeriani, et Maximi.
    xvij
    xvj
    xv S. Aniceti Pape et Martiris.
    xiv
    xiij
    [Col. 1282A] xij
    xj
    x
    ix
    viij S. Gregorii Martiris.
    vij S. Marci Evangeliste.
    vj S. Cleti Pape et M. et Marcellini Pape Mart.
    v
    iiij S. Vitalis Martiris.
    iij S. Petri M. Ordinis S. Dominici.
    ij





Madius habet dies XXX, luna XXX. Nox habet horas VIII, dies XVI.

    Kal. Mad.
    vj Non.
    [Col. 1282B] v Inventio S. Crucis et Sanctorum Martyrum Alexandri, Eventii, Theodori, et Jovenalis.
    iiij S. Monice Matris S. Augustini Patris nostri.
    iij Conversio S. Augustini.
    ij S. Johannis ante portam latinam.
    Non.
    viij Id. Apparitio S. Michaelis Archangeli.
    vij
    vi SS. Gordiani, et Epimachi.
    v
    iiij SS. Nerei, et Archilei, atque Pancratii.
    iij
    ij S. Bonifatii Martyris.
    Idus.
    xvij Kal. Jun.
    [Col. 1282C] xvj
    xv
    xiij S. Potentiane Virginis et S. Petri de Murrona Conf.
    xiij
    xij
    xj
    x
    ix
    viij S. Zenobii Ep. et Confess. et S. Urbani Papae et Mart.
    vij S. Eleutherii P. et Mart.
    vi S. Joh. Pape et M.
    v
    iiij
    [Col. 1282D] iii S. Felicis P. et M.
    ij S. Petronille Virg.





Junius habet dies XXX, luna XXIX. Nox habet horas VI, dies XVIII.

    Kal. Jun.
    iiij Non. SS. Petri, Marcellini, atque Herasmi.
    iij
    ij
    Nonis.
    viij Id.
    vij
    vj
    v SS. MM. Primi, et Filitiani.
    iiij
    [Col. 1283A] iij S. Barnabe Apostoli.
    ij SS. MM. Basilidis, Cirini, Naboris, et Nazarii.
    Idibus. S. Antonii Confess.
    xviij Kal.
    xvij SS. MM. Viti, et Modesti, atque Crescentie.
    xvj
    xv
    xiiij SS. MM. Marchi et Marcellini.
    xiij SS. MM. Gervasii et Prothasii.
    xij S. Silverii P. et M.
    xj
    x S. Paulini Ep. et Conf.
    ix Vigilia.
    viij Nativitas S. Johannis Bapt.
    vij
    vj SS. MM. Joh. et Pauli.
    [Col. 1283B] v
    iiij S. Leonis P. et Conf. vig.
    iij SS. Apostolorum Petri et Pauli.
    ij Commem. S. Pauli.





Julius habet dies XXXI, luna XXX, Nox habet horas VIII, dies XVI.

    Kal. Octava S. Johannis Bapt.
    vj Non. SS. MM. Processi et Martiniani. Visitatio Virginis Marie.
    v
    iv
    iij
    ij Octava Apostolorum Petri et Pauli.
    [Col. 1283C] Non. Anniversarium fratrum nostrorum defunctorum.
    viij Id.
    vij
    vj SS. MM. septem fratrum, et SS. Ruphine, et Secunde Virginum mm.
    v S. Pii P. et M.
    iv SS. MM. Naboris, et Felicis et S. Joh. Gualberti.
    iij S. Anacleti P. et M.
    ij
    Id. SS. MM. Quirici, et Julite.
    xvij Kal.
    xvj S. Alexii Conf.
    xv S. Symphorose cum vij filiis.
    xiv
    [Col. 1283D] xiij S. Margarite V. et M.
    xij S. Praxedis V.
    xj S. Marie Magdal.
    x S. Apollinaris Episc. et M.
    ix S. Christine V. et M. Vig.
    viij S. Jacobi Ap. et S. Cristofori m.
    vij S. Pastoris Presb. et Conf., et S. Anne.
    vi S. Pantaleonis M.
    v SS. MM. Nazarii, et Celsi, et Victoris PP., et Innocentii P. et m.
    iiij SS. MM. Simplicii, Faustini, Beatricis, et Felicis P. et M.
    iij SS. MM. Abdon. et Sennen.
    ij





Augustus habet dies XXXI, luna XXIX. Nox habet horas X, dies XIV.
[Col. 1284A]

    Kal. Ad vincula S. Petri et SS. MM. Machabeorum.
    iv Non. S. Stephani P. et M.
    iij Inventio Corporis S. Stephani Protomartyris.
    ij S. Justini Presb. et M.
    Nonis. S. Dominici Confessoris, et Sancte Marie ad Nives.
    viij Id.
    vij S. Donati Episcopi et Martiris.
    vj Sanctorum Cyriaci, Largi, et Smaragdi Martirum
    v S. Romani Martiris. Vigilia.
    iiij S. Laurentii Martiris.
    iij Sanctorum Tiburtii, et Susanne.
    Id. ij Sancti Ypoliti cum Sociis suis.
    [Col. 1284B] xix Kal. Sanctorum Felicis, et Fortunati.
    xviij
    xvij S. Leonardi Confessoris.
    xvj
    xv S. Agapiti Martyris.
    xiv
    xiij S. Bernardi Abbatis et Confess.
    xij
    xj Octava Beate Virginis Marie, et Sanctorum Martyrum Timothei, Ipoliti, et Sinphoriani.
    x
    ix
    viij S. Bartholomei Apostoli.
    vij S. Zepherini Pape, et Martyris, et S. Ludovici Confess. Regis.
    [Col. 1284C] vj
    v S. Augustini Episc., et Confess., et Sanctis Hermetis Martyris, et Sancte Sabine Virginis
    iv Decollatio S. Joh. Baptiste.
    iij Sanctorum Martirum Felicis, et Adaucte.
    ij





September habet dies XXX, luna XXX. Nox habhoras XII, dies XII.

    Kal. Sep. Sanctorum Martyrum 12. Fratrum. et S. Egidii Abb. et Conf.
    iiij Non. S. Antonini Mar.
    iij
    ij Octava Be: Augustini.
    Non.
    [Col. 1284D] viij Id.
    vij
    vj Nativitas B. V. Marie, et Sancti Adriani m.
    v S. Gorgonii m.
    iiii S. Nicolai de Tolentino Conf.
    iii SS. MM. Prothi, et Jacinthi.
    ii
    Idus.
    xviii Kal. Exaltatio Sancte + et SS. MM. Cornelii, et Cipriani.
    xvij Octava B. Marie V.
    xvj SS. MM. Geminiani, Lucie, et Eufemie.
    xv
    xiv
    [Col. 1285A] xiii
    xii SS. MM. Eustachi, et Soc. ejus.
    xj S. Mathei Apostoli et Evang.
    x SS. MM. Mauritij et Sociorum ejus.
    jx S. Lini Pape et M.
    viii
    vii
    vi SS. MM. Cosme et Damiani.
    v
    iiii
    iii Dedicatio Basilice S. Michaelis Arch.
    ii S. Jeronimi Presb. et Conf.





Octuber habet dies XXXI, luna XXIX. Nox habet horas XIV, dies X.

    Kal. S. Remigij Episcopi et Conf.
    [Col. 1285B] vi Non.
    v Non.
    iv Non. S. Francisci Confessoris.
    iii Non.
    Prid. Non.
    Non. SS. MM. Sergii, Bachii, Marcelli, et Apulei.
    viij Idus S. Reparate Virg. et M.
    vii Idus SS. MM. Dionisii, Rustici et Eleutherii.
    vi Idus S. Cerbonii Ep. et Conf.
    v Idus Transl. B. Patris nostri Augustin.
    iv Id.
    iii Id.
    ii Id. S. Calixti Pape et Martiris.
    [Col. 1285C] Idus.
    xvii Kal. S. Galli Abb. et Conf.
    xvi
    xv S. Luce Evang.
    xiv
    xiii
    xii S. Ilaryonis Abb. et Conf. et undecim millium Virginum.
    xj
    x
    ix
    viii SS. MM. Crisanti et Darie, et Sancti Miniatii Martiris.
    vii S. Evaristi Pape et Mart.
    vi Vigilia.
    [Col. 1285D] v SS. Ap. Simonis et Jude
    iv
    iii
    ii Vigilia.





November habet dies XXXI, luna XXX. Nox habet horas XVI, dies VIII.

    Kal. Nov. Festum omnium SS. et S. Cesarii Mart.
    iv Non. Anniversarium omnium Fidelium defunctorum.
    iij Non.
    ii SS. MM. Vitalis, et Agricole.
    Nonas.
    viii Id. S. Leonardi Conf.
    vii
    [Col. 1286A] vi S. Quatuor Coronat. Mart.
    v Dedicatio Basilice Salvatoris, et Teodori Martiris.
    iv SS. MM. Triphonis et Respicii et Nimphe Virg. et Mart.
    iii S. Martini Ep. et Conf. et S. Menne Mart.
    ii S. Martini Pape et Mart.
    Idus. S. Britii Episcopi et Conf.
    xviii Kal.
    xvii
    xvj
    xv
    xiv Dedicatio Basilice Ap. Petri et Pauli.
    xiii S. Helisabeth, et S. Pontiani Pape et Mart.
    [Col. 1286B] xii
    xi
    x S. Cecilie Virg. et Mart.
    ix S. Clementis Pape et m. et S. Felicitatis.
    viii S. Crisogoni M.
    vii S. Katherine Virg. et Mart.
    vi S. Petri Alexandrini Ep. et M.
    v S. Jacobi Intercisi M.
    iv
    iii S. Saturnini M. Vigilia.
    ii Andree Apostoli.





December habet dies XXXI. Luna XXIX. Nox habet horas XVIII, dies VI.

    Kal. Dec.
    [Col. 1286C] iv Non S. Bibiane Virg. et M.
    iij
    ii S. Barbare V. et M.
    Nonas. S. Sabbe Abb. et Conf.
    viii Idus S. Nicholai Ep. et Conf.
    vij S. Ambrosii Ep. et Conf.
    vi Conceptio B. M. semper V.
    v
    iv Deletum.
    iii Deletum.
    ii
    Idus. S. Lucie V. et M.
    xix Kal.
    xviii
    xvii
    [Col. 1286D] xvi
    xv
    xiv
    xiii
    xii S. Thome Apostoli
    xi
    x
    ix
    viii Nativitas Domini Nostri Jesu Christi.
    vii S. Stephani Protom.
    vi S. Johannis Ap. et Ev.
    v SS. MM. Innocentium.
    iv S. Thome Archiepis. et Conf.
    iii
    ii S. Silvestri Pape et Conf.






[Col. 1287]
FRAGMENTUM ALTERIUS MULTO ANTIQUIORIS VALLUMBROSANI KALENDARII.



Mad. habet d. XXXI, l. XXX.
[Col. 1287A]
AB
B 	Philippi et Jacobi
C 	vj. Non.
D 	v. Non. Inventio Sancte +, Alexandri, et Theadoli.
E 	iiii. Non.
F 	iii. Non.
G 	ii. Non. S. Johannis ante portam latinam.
A 	Non.
B 	viii. Id. Victoria S. Michahelis.
C 	vii. Id.
D 	vi. Id. Gordiam et Epimachi. S. Christine.
E 	v. Id. S. Antimi.
F 	iiij. Id. Nerei. Achill. Pancratii.
G 	iii. Id.
[Col. 1287B]
ii. Id.
B 	Idus.
C 	xvii. Chal.
D 	xvi. Chal.
E 	xv. Chal.
F 	xiiii. Chal.
G 	xiii. Chal.
A 	xii. Chal.
B 	xi. Chal.
C 	x. Chal.
D 	viiii. Chal.
E 	viii. Chal. Urbani pp. et Zenobii Episcopi.
F 	vii. Chal.
G 	vi. Chal.
A 	v. Chal.
[Col. 1287C]
iiii. Chal.
C 	iii. Chal.




Jun. habet dies XXX, l. XXVIII.

BA
E 	Jun. Proculi et Nicomedis iii L.
F 	iiii. Non. Marcellini et Petri iii. L.
G 	iii. Non. SS. Alexandri Epis. +
A 	ii. Non.
B 	Non. Sanctorum Mar. Naboris et Nazarii. +
C 	viii. Id.
D 	vii. Id.
E 	vi. Id.
F 	v. Id. Primi et Feliciani.
G 	iiii. Id. +
A 	iii. Id. Barnabe Ap. et Honofrii.
[Col. 1287D]
ii. Id. Basilidis Cyrini Naboris Nazarii.
C 	Idus
D 	xviii. Chal. Translatio S. Bartholomei Apostoli +
E 	xvii. Chal. Viti et Modesti.
F 	xvi. Chal.
G 	xv. Chal.
[Col. 1288A]
xiiii. Chal. Marci et Marcelliani.
B 	xiii. Chal. Gervasii et Protasii.
C 	xii. Chal.
D 	xi. Chal.
E 	x. Chal.
F 	viiii. Chal. Vig. S. Johannis.
G 	viii. Chal. Nativitas S. Johannis.
A 	vii. Chal.
B 	vi. Chal. Johannis et Pauli.
C 	v. Chal.
D 	iiii. Chal. vig. Apostolorum.
E 	iii. Chal. Apostol. Petri et Pauli.
F 	ii. Chal. Commemorat. S. Pauli.




Julius habet dies XXXI, l. XXX.

ABB
G 	Jul. oct. S. Johannis.
[Col. 1288B]
vi. Non. Processi et Martini.
B 	v. Non. S. Mustuole V. ++
C 	iiii. Non. Translatio S. Thome +
D 	iii. Non.
E 	ii. Non. Oct. Apostolorum 4. Romuli.
F 	Non. Dedicatio Ecclesie.
G 	viii. Id.
A 	vii. Id.
B 	vi. Id. Septem Fratrum.
C 	v. Id.
D 	iv. Id. Naboris et Felicis
E 	iii. Id.
F 	ii. Id. Eugenue
G 	Idus. Quirici et Julitte.
A 	xvii. Chal. Aug.
[Col. 1288C]
xvi. Chal.
C 	xv. Chal.
D 	xiiii. Chal.
E 	xiii. Chal. S. Margarite.
F 	xii. Chal. Praxedis
G 	xi. Chal. S. Marie Magdal. ++
A 	x. Chal. Apolenaris.
B 	viiii. Chal. Vigil. S. Jacobi.
C 	viii. Chal. Jacobi. Xpofori.
D 	vii. Chal. S. Anne Matris Domine ++
E 	vi. Chal.
F 	v. Chal. Nazarii et Celsi.
G 	iiii. Chal. Felicis, Simplicii, Faustini et Beatricis.
A 	iii. Chal. Abdon. et Sennen.
[Col. 1288D]
ii. Chal.




Terdecim Julii, decimo innuit ante Kalendas. Aug. habet dies XXXI, luna XXIX.

FDB
C 	Aug. Vincula S. Petri Machabeorum.
D 	iiii. Non. Stephani pp.
E 	iii. Non. Inventio S. Stephani
[Col. 1289A]
ii. Non.
G 	Non. Sancta Maria de Nive, et S. Dominici confessoris ++
A 	viii. Id. Sixti Felicissimi et Agapiti.
B 	vii. Id. Donati Episc. et ++ Transfiguratio Domini Nostri.
C 	vi. Id. Sancti Cyriaci.
D 	v. Id. Vig. S. Laurentii, et ++ Romani Mart.
E 	iiii. Id. S. Laurentii.
F 	iii. Id. S. Tyburtii.
G 	ii. Id. S. Date Virg. ++
A 	Idus Ypoliti, et Cassiani.
B 	xjx. Chal. Sept. Eusebii. Vig.
C 	xviii. Chal. Assumptio S. Marie.
[Col. 1289B]
xvii. Chal.
E 	xvi. Chal. Oct. Sancti Laurentii.
F 	xv. Chal. S. Agapiti.
G 	xiv. Chal. S. Ludovici Ep. de Ordine Minorum ++
A 	xiii. Chal. S. Bernardi Ab. et Confessoris ++
B 	xii. Chal.
C 	xi. Chal. Oct. S. mar. Timothei Simphoriani.
D 	x. Chal. Vig.
E 	ix. Chal. S. Bartholomei.
F 	viii. Chal. S. Genesii, et S. Ludovici Francorum Rex ++
G 	vii. Chal.
A 	vi. Chal.
[Col. 1289C]
v. Chal. Augustini. Hermetis.
C 	iiii. Chal. Decollatio S. Johannis Sabine.
D 	iii. Chal. Felicis et Audacti.
E 	ii. Chal. S. Juliani Martyris ++




Augusti nepa prima: fugat de fine secunda Septemb. habet dies XXX, luna XXX.

AA
F 	Sep. S. Reguli Epi.
G 	iiii. Non.
A 	iii. Non. Ordinatio S. Gregorii Papae.
B 	ii. Non.
C 	Non.
D 	viii. Id.
E 	vii. Id.
F 	vi. Id. Nat. S. Marie.
G 	v. Id. S. Gurgonii.
[Col. 1289D]
iiii. Id. S. Salvii Episcopi.
B 	iii. Id. Sanctorum Prothi, et Jacinti.
C 	ii. Id.
D 	Idus.
E 	xviii. Chal. Oct. Exalt. + Cornelii, Cipriani.
F 	xvii. Chal.
G 	xvi. Chal. Lucie et Geminiani.
A 	xv. Chal.
B 	xiiii. Chal.
C 	xiii. Chal.
D 	xii. Chal. Vig. S. Mathei.
E 	xi. Chal. S. Mathei Apost.
F 	x. Chal. Mauricii cum Sociis suis.
G 	viiii. Chal.
[Col. 1290A]
viii. Chal. Conceptio S. Johannis
B 	vii. Chal.
C 	vi. Chal.
D 	v. Chal. Cosme et Damiani.
E 	iiii. Chal.
F 	iii. Chal. Dedicatio S. Michaelis.
G 	ii. Chal. Sancti Hieronimi.




Tertia Septemb. vulpis: ferit a pede dena. Oct. habet dies XXXI, luna XXIX.

Gmilitum.
A 	Oct. Sancti Remigii Epis.
B 	vi. Non.
C 	v. Non.
D 	iiii. Non.
E 	iii. Non.
F 	ii. Non.
[Col. 1290B]
Non. S. Marci pp.
A 	viii. Id. S. Reparate.
B 	vii. Id. Donnini, Rustici, et Eleutherit.
C 	vi. Id. S. Carboni Episc.
D 	v. Id.
E 	iiii. Id.
F 	iii. Id.
G 	ii. Id. S. Calixti pp.
A 	Idus.
B 	xvii. Chal. Non. Galli Abbatis.
C 	xvi. Chal.
D 	xv. Chal. S. Lucae Evangelistae.
E 	xiiii. Chal.
F 	xiii. Chal.
G 	xii. Chal. S. Hylarionis, et ++ quadraginta
[Col. 1290C]
A 	xi. Chal.
B 	x. Chal.
C 	ix. Chal.
D 	viii. Chal. S. Miniatis, Grisanti, et Darie.
E 	vii. Chal.
F 	vi. Chal. Vig. Apostolorum Symonis, et Judae.
G 	v. Chal. Apostolorum Symonis, et Judae.
A 	iiii. Chal.
B 	iii. Chal. S. Germani Episc.
C 	ii. Chal. Vig. Omnium Sanctorum.




Tertius October gladius decimo ordine nectit. Nov. habet dies XXX, luna XXX.

EE
D 	Nov. Festivitas omnium Sanctorum.
[Col. 1290D]
iiii. Non.
F 	iii. Non.
G 	ii. Non. Vitalis et Agricole.
A 	Non.
B 	viii. Id. Appiani et Leonardi.
C 	vii. Id.
D 	vi. Id. Quatuor Coronatorum.
E 	v. Id. Theodori et Sancti Salvatoris +
F 	iiii. Id.
G 	iii. Id. S. Martini. S. Menne.
A 	ii. Id.
B 	Idus. S. Britii Episcopi.
C 	xviii. Chal.
D 	xvii. Chal.
[Col. 1291A]
xvi. Chal.
F 	xv. Chal.
G 	xiiii. Chal. S. Fridriani Epis. ++
A 	xiii. Chal.
B 	xii. Chal.
C 	xi. Chal.
D 	x. Chal. S. Cecilie.
E 	ix. Chal. Clementis pp. S. Columbani.
F 	viii. Chal. Crisogoni.
G 	vii. Chal. S. Prosperi Episcopi.
A 	vi. Chal. Gaudentii Episc.
B 	v. Chal. Jacobi intercisi.
C 	iiii. Chal.
D 	iii. Chal. Vig. S. Andreae, S. Antonini.
E 	ii. Chal. S. Andreae Apostoli.




Quinta November atque jus tertia mansit in urna. Dec. habet dies XXXI, luna XXIX.
[Col. 1291B]
GA
F 	Dec.
G 	iiii. Non.
A 	iii. Non.
B 	ii. Non.
C 	Non.
D 	viii. Id. S. Nicholai Episcopi.
E 	vii. Id. Ordinatio S. Ambrosii.
F 	vi. Id. S. Zenonis Episcopi.
[Col. 1292A]
v. Id. Syri Episcopi.
A 	iiii Id.
B 	iii Id.
C 	ii Id.
D 	Idus. S. Luciae virg.
E 	xix Chal.
F 	xviii Chal.
G 	xvii Chal.
A 	xvi Chal.
B 	xv Chal.
C 	xiv Chal.
D 	xiii Chal.
E 	xii Chal. S. Thomae Apostoli.
F 	xi Chal.
G 	x Chal.
[Col. 1292B]
ix Chal. Vig. Nativitatis Domini.
B 	viii Chal. Nativitas Domini, et S. Anastasie.
C 	vii Chal. S. Stephani.
D 	vi Chal. S. Johannis Evangeliste.
E 	v Chal. Innocentum.
F 	iiii Chal.
G 	iii Chal
A 	ii Chal. Sylvestri pp.



Dat duodena cohors septem in decemque December.




[Col. 1291]
LUCENSIS KALENDARII FRAGMENTUM.



November habet dies XXX, luna vero XXX. Nox habet horas XVI, dies VIII.
[Col. 1291C]

    Kal. Nov. Festivitas omnium Sanctorum, et Sancti Cesarii martyris.
    iv Non. Sancte Eusthachie virg.
    iij Non. Sancti Euffrosine.
    ij Non. Sancti Euffrosini Episc. et Conf.
    Nonas. Sanctorum mm. Vitalis et Agricole.
    viij Idus.
    vij Idus.
    vj Idus. Sanctorum martyrum quatuor Coronatorum.
    v Idus. Basilica Sancti Salvatoris, et S. Theodori m.
    iv Idus. Sanctorum martyrum Respitii, et Nimphe, [Col. 1291D] et Triphonis.
    iij Idus. S. Martini Epis. et Conf. et S. Mene m.
    ij Idus. S. Martini Pape et m.
    Idibus. [sic] S. Bricci Episc. et Conf.
    xviij Chal. dec.
    xvij Chal.
    xvj Chal.
    xv Chal. S. Ergenii Conf. Sol in Sagittario.
    xiv Chal. S. Fridiani Ep. et Conf. ++ et dedicatio Basilice Apostolorum Petri et Pauli, duplex minus.
    xiij Chal. S. Pontiani pp. et m. + et sanctae Helisabeth.
    [Col. 1292C] xij Chal.
    xj Chal. S. Columbani Abbatis ++ et presentatio S. Menne, duplex majus.
    x Chal. S. Ceciliae v. et m.
    ix Chal. S. Clementis Pape et m.
    viij Chal. S. Grisogoni m.
    vij Chal. S. Caterine v. et m. et sancti Prosperi Epis. et Conf.
    vj Chal. S. Gaudentii Conf. ++ et S. Petri Alexandrini Episcopi, et martyris.
    v Chal. S. Jacobi intercisi m.
    iv Chal.
    iij Chal. Vig. Apostoli, et S. Saturnini m.
    ij Chal. Sancti Apostoli Andreae: Duplex.





December habet dies XXXI, luna vero XXVIII. Nox habet horas XVIII, dies vero VI.
[Col. 1292D]

    iv Non. Sanctorum MM. Grisanti, et Darie, et S. Sabbae Abbatis ++ et S. Ansani m.
    iij Non. S. Sabinae v. et m.
    ij Non. S. Barbare v. et m.
    i Non. S. Dalmatii Episc. et m. ++ et S. Sabbae Abbat.
    viij Idus. S. Nicolai Episc. et Conf.
    vij Idus. S. Ambrosii Episc. Duplex.
    vj Idus. Conceptio M. V.
    v Idus. S. Siri Ep. et Conf.
    iv Idus. S. Eulatie v., ++ et Sancti Melchiadis pp. et m.
    [Col. 1293A] iij Idus. S. Damasit Ep. et Conf.
    ij Idus.
    i Idus. S. Luciae v. et m.
    xix Chal. Jan.
    xviij Chal.
    xvij Chal.
    xvj Chal. Luciani P. sol in capricornis.
    xv Chal.
    xiv Chal.
    xiij Chal. Vigilia Apost.
    xij Chal. S. Thomae Apost. duplex.
    [Col. 1294A] xj Chal.
    x Chal.
    ix Chal. Vig. Nativitatis Domini
    viij Chal. Nat. Domini Nostri Jesu Christi et S. Anastasie Martyris.
    vij Chal. S. Stephani Protomartyris Duplex.
    vj Chal. S. Joh. Evang. Duplex.
    v Chal. SS. Innocentium. Duplex.
    iv Chal. S. Thome Episc. et M.
    iij Chal. S. Florentii Epis. et Conf.
    ij Chal. S. Silvestri Pape et Conf.






[Col. 1293]
INCIPIT BEDAE MARTYROLOGIUM [(6) 2Kb] .



Januarius habet dies XXXI, luna XXX. Signum Capricornii. Nox habet horas XVI, dies VIII.
[Col. 1293B]

    Jani prima dies, et septima fine tenetur.
    Kal. Jan. Circumcisio Domini, et sanctae Martinae, et sancti Concordii.
    iiij Non. S. Macharii Abb.
    iij Non. S. Genofife Virg.
    ij Non. SS. Aquilini, Gemini, Quinti.
    Non. Symeonis Profetae.
    viij Idus. Epyphania Domini.
    vij Idus. Luciani Presbiteri.
    vj Idus. Severini Confessoris.
    v Idus. S. Martianae Virg.
    iiij Idus. Pauli Primi Heremitae.
    [Col. 1293C] iij Idus. S. Salvii Conf.
    ij Idus. Eductio Jesu ex Aegypto, et S. Basilii Ep.
    Idus. Octava Epyphaniae et S. Hilarii Epis.
    xix Chal. S. Felicis Presbiteri.
    xviij Chal. S. Mauri Abb.
    xvij Chal. Marcelli Papae et Mart.
    xvj Chal. Antonii Monachi.
    xv Chal. Sol in aquarium. S. Priscae Virg.
    xiv Chal. SS. Marii et Martae.
    xiij Chal. SS. Mart. Fabiani et Sebastiani.
    xij Chal. S. Agnetis Virg.
    xj Chal. S. Vincentii Mart.
    x Chal. S. Emerentianae Virg.
    ix Chal. S. Timothei Apostoli.
    viij Chal. Conversio S. Pauli.
    [Col. 1293D] vij Chal. S. Policarpi Presbiteri ++ eodem die Translatio B. Zenobii.
    vj Chal. Depositio S. Johannis Chrysostomi.
    [Col. 1294B] v Chal. S. Agnetis Secundae.
    iv Chal. . . . .
    iij Chal. . . . .
    ij Chal. S. Geminiani Episc., et Conf.





Februarius habet dies XXVIII, et anno bissestili XX et IX, luna XXVIII, anno bissestiti XXX. Signum Aquarii. Nox habet horas XIV, dies X.

    Ast Februi quarta est, procedit tertia fini.
    Chal. Febr. Sanctae Brigidae Virg., et S. Severii Archiep.
    iv Non. Purificatio S. Mariae.
    iij Non. S. Blasi Episc. et Mart.
    ij Non. . . . .
    Nonas. S. Agathae Virginis.
    viij Idus. . . . .
    [Col. 1294C] vij Idus. . . . .
    vi Idus. S. Yventii Episc.
    v Idus. . . . .
    iv Idus. SS. Zobici. Hyrenei, Jacinti, Amanti, et S. Scolasticae Virg.
    iij Idus. SS. Caloceri, Parthenii, Desiderii + S. Eufraxiae Virg.
    ij Idus.
    Idus.
    xvj Chal. Mart. S. Valentini Epis. et Mart.
    xv Chal. Sol in pisces. SS. Martirum Faustini, et Jovidae.
    xiv Chal. S. Julianae Virg. Abrasum hic nomen alicujus Sancti. Et hoc positum.
    xiij Chal. S. Polocronii.
    [Col. 1294D] xij Chal.
    xj Chal. S. Gavini Presbiteri,
    x Chal. S. Gagi Papae.
    [Col. 1295A] jx Chal. S. Policarpi Presbiteri.
    viij Chal. Cathedra S. Petri.
    vij Chal. ++ Vigilia S. Mathiae Apostoli.
    vj Chal. S. Mathiae Apostoli, et inventio capitis Praecursoris.
    v Chal. SS. Victoris, Nicofori, Claudiani.
    jv Chal. S. Nestoris.
    iij Chal. S. Abundantiis.
    ij Chal. S. Rufini.





Martius habet namque dies XXXI, luna XXX. Signum Piscis. Nox habet horas XII, dies XII.

    Martii prima necat cujus in cuspide quarta est. Kal. Martii. S. Adriani.
    vj Non. S. Henuarii.
    v Non. Felicis. Lucioli.
    [Col. 1295B] jv Non.
    iij Non. SS. Victoris, et Victorini.
    ij Non. Perpetuae et Felicitatis.
    Nonas.
    viij Id. Prima incensio Lunae Paschalis. S. Urlani.
    vij Id. in Armenia 40 militum.
    vj Id. Attalae Abb.
    v Id.
    jv Id. Depositio S. Gregorii Pap.
    iij Id.
    ij Id.
    Idus.
    xvij Chal. April. SS. Cyriaci, Largi, et Smaragdi.
    xvj Chal.
    [Col. 1295C] xv Chal. Sol in Arietem.
    xjv Chal.
    xiij Chal.
    xij Chal. Equinotium. Saltus Lunae. S. Benedicti Abb.
    xj Chal. Primum Pascha, et Sedes Epactarum.
    x Chal. Adam plasmatus est.
    jx Chal.
    viij Chal. Dominus Crucifissus est. Annuntiatio Dominica.
    vij Chal.
    vi Chal.
    v Chal.
    iv Chal.
    iii Chal.
    [Col. 1295D] ii Chal.





Aprilis habet dies XXX, luna XXIX. Signum Arietis. Nox habet X, dies XIV.

    Aprilis decima est: undena a fine minatur L . . . . .
    Chal.
    jv Non.
    iii Non.
    ii Non.
    Nonas.
    viii Idus.
    vii Id.
    vi Id.
    v Id.
    iiii Id.
    [Col. 1296A] iii Id. S. Leonis Papae.
    ij Id. S. Julii Epis.
    Id. S. Eufemiae Virginis.
    xviij Chal. Madii SS. Tiburtii, Valeriani, et Maximi.
    xvij Olimpiadis, et Maximi.
    xvi
    xv Sol in Taurum.
    xjv
    xiii ++ S. Crescentii.
    xij
    xj
    x
    jx S. Georgii Martiris.
    viij
    vij S. Marci Evangelistae, et Letaniae majores.
    [Col. 1296B] vj S. Cleti Papae et Mart.
    v
    iv S. Vitalis Mart.
    iij S. Torpetis Mart.
    ij





Maius habet dies XXXI, luna XXX. Signum Tauri. Nox habet horas VIII, dies XVI.

    Maius tertius est lupus, et septimus anguis.
    Chal. Mad. SS. Apostolorum Filippi et Jacobi.
    vj Non. S. Sigismundi Regis, et Mart.
    v Non. Inventio S. Crucis, et SS. Alexandri Papae, Eventi, et Theodoli.
    jv Non.
    iij Non.
    ij Non. S. Johannis Evangelistae ante portam [Col. 1296C] latinam.
    Non. * 1245 obiit Mag. Pelagotus Cano: Favent: cujus anima requiescat in pace.
    viij Id. Victoria S. Michaelis Archangeli.
    vij Id. Estatis initium habet dies 91.
    vj Id. SS. Gordiani, Epimachi, et S. Christinae Virg.
    v Id. S. Victorini Mart.
    iv Id. SS. Martirum Neerei, Achillei, et Pancratii.
    iij Id. Dedicatio S. Mariae ad Martires.
    ij Id.
    Idus Primum a Pentecosten. Sancti Hilari Conf.
    xvij Chal. S. Peregrini.
    [Col. 1296D] xvj Chal.
    xv Chal. Sol in Geminos.
    xjv Chal. S. Potentianae Virg.
    xiij Chal. S. Eustasii. cum Uxore, et filiis suis.
    xij Chal.
    xj Chal. S. Juliae Virg. et Mart.
    x Chal.
    jx Chal. Estas oritur.
    viij Chal. S. Urbani Papae, et sancti Zenobii Ep. et Conf.
    vij Chal. S. Augustini primi Anglorum Episcopi.
    vj Chal.
    v Chal. S. Germani Conf.
    jv Chal. S. Restitutae Virg.
    [Col. 1297A] iij Chal.
    ij Chal. S. Petronillae Viduae.





Junius habet dies XXX, luna XXIX. Signum Geminorum. Nox habet horas VI, dies XVIII.

    Junius in decimo, quindeno a fine salutat.
    Chal. SS. Martirum Proculi et Nicomedis.
    jv Non. SS. MM. Marcellini, et Petri.
    iij Non. SS. Laurentii et Pergentini fratrum.
    ij Non. S. Bonifatii Martiris.
    viij Idus. S. Alexandri Episc. Fesulani.
    vij Idus. S. Fortunati Epis.
    vj Idus. S. Medardi Conf.
    v Idus. SS. MM. Primi et Feliciani.
    jv Idus.
    iij Idus. Sancti Barnabe Apostoli.
    [Col. 1297B] ij Idus. SS. Basilidis Cyrini Naboris et Nazarii.
    j Idus. Ultimum Pentecosten.
    xviij Chal. S. Feliculae.
    xvij Chal. SS. MM. Viti, et Modesti.
    xvj Chal.
    xv Chal. Sol in Cancrum. + Translatio S. Bartholomei Apostoli.
    xjv Chal. SS. MM. Marci et Marcelliani.
    xiij Chal. SS. Gervasii, et Protasii.
    xij Chal. Solstitium. S. Jacobi Alfei, et S. Florentiae Virg.
    xj Chal. S. Albani Mart.
    x Chal. S. Albini Mart., et sanctae Consortiae Virg.
    jx Chal. Vigilia S. Johannis Baptistae.
    [Col. 1297C] viij Chal. Natalis S. Johannis Baptistae.
    vij Chal.
    vj Chal. SS. Johannis et Pauli fratrum.
    v Chal.
    jv Chal. S. Leonis Papae, et sancti Hyrenei Mart. et Vig. Apost.
    iij Chal. Natalis Apost. Petri et Pauli.
    ij Chal. Commemoratio S. Pauli Apostoli, et S. Martialis Conf.





Julius habet dies XXX, luna XXXI. Signum Cancri. Nox habet horas VIII, dies XVI.

    Ter decimus Julius, decem innuit ante Kalendas.
    Kal. . . . . .
    vj Non. SS. MM. Processi et Martiniani.
    v Non. . . . .
    [Col. 1297D] jv Non. Turoniae Translatio sancti Martini.
    iij Non. . . . .
    ij Non. Octava Apost., et S. Romuli Epis. et mart.
    Non. . . .
    viij Id. . . .
    vij Id. . . .
    vj Id. Natalis septem Fratrum.
    v Id. SS. Naboris, et Felicis, et Translatio S. Benedicti.
    jv Id. . . .
    iij Id. . . .
    ij Id. Dies Canicularum.
    Idus. SS. MM. Quiricis, et Julitte.
    [Col. 1298A] xvij Chal. . . .
    xvj Chal. S. Alexii Conf.
    xv Chal. Sol. in Leonem. S. Rosilli, et S. Arnulfi. Conf.
    xiv Chal. Sancti Arseni.
    xiij Chal. S. Margharitae virg.
    xij Chal. S. Praxesidis virg.
    xj Chal. S. Cyrilli Episc. et S. Mariae Magdalenae.
    x Chal. S. Apolenaris mart.
    jx Chal. ++ Vigilia S. Jacobi.
    viij Chal. S. Jacobi Apost. Zebedei, et S. Christofori mart.
    vij Chal. . . . .
    vj Chal. . . . .
    v Chal. SS. MM. Nazarii, et Celsi.
    [Col. 1298B] jv Chal. SS. MM. Felicis, Simplicii, Faustini, et Beatricis.
    iij Chal. SS. MM. Abdon, et Sennenn.
    ij Chal. S. Germani Episcopi, et Confessoris.





Augustus habet namque dies XXXI, luna XXIX. Signum Leonis. Nox habet horas X, dies XIV.

    Augustus nepa prima fer de fine secunda.
    Kal. S. Petri ad vincula, et S. Felicitatis, et septem Fratrum Machabeorum.
    iv Non. S. Stephani Papae et mart.
    iij Non. Inventio Corporis S. Stephani Protomartiris.
    ij Non. S. Justini Presbiteri.
    Non. S. Dominici Conf. de ordine FF. Predic.
    viij Id. Transfiguratio Domini, et S. Sixti Papae, [Col. 1298C] SS. Felicissimi, et Agapiti.
    vij Id. Autumni initium habet dies 91. S. Donati Epis. et m.
    vj Id. S. Cyriaci mart.
    v Id. Vigilia S. Laurentii mart.
    iv Id. S. Laurentii.
    iij Id. S. Tyburtii mart. et S. Taurini et S. Susannae.
    ij Id. . . .
    Id. SS. MM. Ypoliti, et Cassiani.
    xix Chal. Sept. Vigilia Assumptionis S. Mariae, et sancti Eusebii Episc.
    xviij Chal. Assumptio S. Mariae virg.
    xvij Chal. . . .
    xvj Chal. Octava S. Laurentii.
    [Col. 1298D] xv Chal. S. Agapiti mart.
    xiv Chal. S. Magni.
    xiij Chal. S. Feliberti Abb.
    xij Chal. . . .
    xj Chal. SS. MM. Timothei, et Simphoriani.
    x Chal. Autumnus horitur.
    jx Chal. Translatio S. Bartholomaei Apost.
    viij Chal. S. Genesii mart. et S. Anastasii mart.
    vij Chal. Rufi mart. et Alexandri mart.
    vj Chal. S. Cesarii Epis. et Conf.
    v Chal. S. Hermetis mart. et Juliani mart. et S. Augustini Episcopi.
    jv Chal. Decollatio S. Johannis Baptistae. et S. Sabinae virg.
    [Col. 1299A] iij Chal. SS. Felicis, et Adaucti martirum.
    ij Chal. S. Pauli Episcopi, et Confessoris.





September habet autem dies XXX, luna XXX. Signum Virginis. Nox habet horas XII, dies XII.

    Tertia Septembris vulpis ferit a pede dena.
    Kal. SS. MM. Prisci, Felix, et Peguli.
    jv. Non. S. Justi Epis. et S. Antonini mart.
    iij. Non . . . .
    ij. Non. S. Marcelli mart.
    Non. Exceptio S. Marcelli mar. Cluniaco.
    viij. Id. S. Eleutherii, et Zacchariae Prophetae.
    vij. Id . . . .
    vj. Id. Nativitas S. Mariae, et S. Adriani mart.
    v. Id. S. Gorgonii mart.
    jv. Id. S. Ylarii Papae, et 800 Mart. et S. [Col. 1299B] Salvii Conf.
    iij. Id. S. MM. Proti, et Jacincti.
    ij. Id. S. Amati Conf.
    Id.
    xviij. Chal. Oct. S. MM. Cornelii, et Cypriani, et Exaltatio S. Crucis.
    xvij. Chal. S. MM. Nicomedis, et Mamiliali.
    xvj. Chal. S. Luciae, et Geminiani, et S. Eufemiae virg.
    xv. Chal. Sol in libra.
    xjv. Chal. S. Trophimi.
    xiij. Chal. SS. MM. Januarii, Festi, et Desiderii.
    xij. Chal. Equinotium autumnale. Sanctae Faustae virg.
    xj. Chal. S. Mathei Apost. et Evang.
    [Col. 1299C] x. Chal. S. Mauritii cum sociis suis.
    jx. Chal. S. Lini pp. et S. Teclae virg.
    viii. Chal. Hic inditiones incipiunt. Hicque finitur locus inditionum. Conceptio Sancti Johannis.
    vij. Chal. . . .
    vj. Chal. S. Eusebii Conf. et Sanctae Justinae virg. et Cypriani mart.
    v. Chal. Ss. MM. Cosmae, et Damiani.
    jv. Chal. . . .
    iij. Chal. Victoria S. Michahelis Archangeli.
    ij. Chal. S. Hyeronimi Presb. et S. Sophiae cum filiabus suis.





Octuber habet dies XXXI, luna XXIX. Signum Librae. Nox habet horas XIV, dies X.

    [Col. 1299D] Tertius Octubris Gladius decimo ordine nectit.
    vij. Chal. Oct. S. Remigi Conf. et Germani Episc.
    vj. Non. S. Leodegarii Episc. et m.
    v. Non. . . .
    jv. Non. S. Francisci Conf. de ordine Fratrum minorum.
    iij. Non. Placidi, Eventi, Fausti.
    ij. Non. S. Marci Papae et mart., S. Marcelli, et Apulei.
    Non.
    vij. Id. S. Reparate virg., et Ss. Dominici, Dionisii, Rustici, et Eleutherii.
    vj. Id. S. Victoris mart., et Sancti Cervonii Conf.
    [Col. 1300A] v. Id. S. Martialis.
    jv. Id. . . .
    iij. Id. . . .
    ij. Id. S. Calysti Papae et mart.
    Id. . . .
    xvij. Chal. S. Galli Conf.
    xvj. Chal. . . .
    xv. Chal. S. Lucae Evang. et S. Aquilini Epis. et Conf.
    xjv. Chal. Sol in Scorpionem.
    xiij. Chal. S. Hylarionis heremitae.
    xij. Chal. S. Modesti, et SS. undecim millia Virginum.
    xj. Chal. S. Donati, Scotti, Fesolani, Fhilippi, Eusebii, Severini.
    [Col. 1300B] x. Chal. S. Severi Dorothei.
    xj. Chal. SS. Vitalis, Felicis, et S. Cresci mart.
    viij. Chal. Florentia S. Miniatis cum sociis suis.
    vij. Chal. S. Verani mart.
    vj. Chal. S. Policarpi, et vigilia Apost. Symonis, et Judae.
    v. Chal. Natalis Apost. Symonis, et Judae.
    jv. Chal. S. Narcisci Epis.
    iij. Chal. S. Gergani Conf.
    ij. Chal.





November habet autem dies XXX, luna XXX. Signum Scorpii. Nox habet horas XVI, dies VIII.

    Quinta Novembris acus vis tertia mansit in urna.
    v. Chal. Festum omnium SS., et S. Cesarii mart.
    [Col. 1300C] jv. Non. . .
    iij. Non. S. Eufrosini Conf.
    ij. Non. Ss. MM. Vitalis, et Agricolae.
    Non.
    viij. Id. S. Appiani Conf., et S. Leonardi Conf., et Dedicatio S. Johannis Baptistae.
    vij. Id. Hiemis initium habet dies 91.
    vj. Id. SS. Quatuor Coronatorum.
    v. Id. S. Theodori mart. et S. Salvatoris
    jv. Id.
    iij. Id. S. Martini Epis. et S. Mennae mart.
    ij. Id.
    Idus. S. Britii Episc. et Conf.
    xviij. Chal. . .
    xvij. Chal. . .
    [Col. 1300D] xvj. Chal. . .
    xv. Chal. Sol in Sagittarium. S. Eugenii Conf.
    xjv. Chal. S. Fridiani Epis. et Conf.
    xiij. Chal. . .
    xij. Chal. S. Ponziani Papae.
    xj. Chal. . .
    x. Chal. S. Ceciliae virg.
    jx. Chal. S. Clementis mart. et Columbani Abb. et S. Felicitatis mart.
    viij. Chal. S. Gorgonii mart.
    vij. Chal. Hiems oritur. S. Prosperi Episc.
    vj. Chal. S. Gaudentii Conf.
    v. Chal. S. Jacobi intercisi.
    jv. Chal. . .
    [Col. 1301A] iij. Chal. SS. Grisanti, et Dariae, et S. Saturnini, et vigilia S. Andreae.
    ij. Chal. Natalis S. Andreae Apost.





December habet autem dies XXXI, luna XXIX. Signum Sagittarii. Nox habet horas XVIII, dies VI.

    Dat duodena cohors septem in die decemque December.
    Kal. S. Candidae virg.
    jv. Non. S. Vivianae virg. et mart.
    iij. Non. . .
    ij. Non. S. Barbarae virg.
    j. Non. S. Dalmatii Conf.
    viij. Id. S. Nicholai Epis. et Conf.
    vij. Id. S. Ambrosii Conf. et S. Savini Epis. et mart.
    vj Id. S. Zenonis Epis. et Conf.
    v. Id. S. Syrii Epis. et Conf.
    jv. Id. S. Gulaliae virg.
    iij. Id. S. Damasi Papae.
    ji. Id. . .
    [Col. 1302A] Idus. S. Luciae virg.
    xjx. Chal. . .
    xviij. Chal. . .
    xvij. Chal. . .
    xvj. Chal. . .
    xv. Chal. Sol. in Scorpionem.
    xjv. Chal. . .
    xiij. Chal. Vigilia B. Thomae Apost.
    xij. Chal. Solstitium. S. Thomae Ap.
    xj. Chal. . .
    x. Chal. . .
    jx. Chal. . . Vigilia Nativitatis Domini.
    viij. Chal. Natalis Domini Nostri Jesu Christi, et S. Anastasiae virg.
    vij. Chal. S. Stephani Protomart.
    vj. Chal. S. Johannis Apost., et Ev
    v. Chal. SS. MM. Innocentium.
    jv. Chal. S. Thomae mart.
    iij. Chal. S. Florentii Conf.
    ij. Chal. S. Silvestri Papae.





[MISSA LATINA.]




[Col. 1301]
IN SEQUENTEM MISSAM ET MISSAE FRAGMENTUM JOANNIS BONAE Sanctae Romanae Ecclesiae tit. S. Bernardi ad Thermas presbytero cardinali, ordinis Cisterciensis, ADMONITIO.
(Rerum liturgicarum, lib. I, pag. 108.)

[Col. 1301C] Matthias Flaccus Illyricus, Centuriatorum Magdeburgensium ac rigidorum Lutheranorum princeps, missam Latinam in antiquo codice ms. repertam typis mandavit Argentinae anno 1557, eique hunc titulum praefixit: Missa Latina, quae olim ante Romanam circa septingesimum Domini annum in usu fuit, bona fide ex vetusto authenticoque codice descripta. Et in epistola praeliminari ad principem palatinum Rheni opinari se ait eam in usu fuisse in Occidente, praesertim in Gallia, et in Germania, antequam Romana missandi ratio ubique recepta est. Desunt in ea Introitus, Collectae, Epistola, Graduale, Evangelium, Offertorium, Praefatio, Postcommunio, et quaedam alia quae generaliter tantum sine ulla speciali assignatione nominantur, quia dierum festorumque varietas diversos exigit Introitus, diversas Orationes, Epistolas, et reliqua, quae singulis missis peculiaria sunt. Ex quo destruitur falsa Illyrici opinatio existimantis unicam olim [Col. 1301D] fuisse missae celebrandae rationem absque ullo discrimine temporum et festivitatum. Hujus autem missae evulgatione credidit vir improbus se plurimum detrimenti catholicae Ecclesiae allaturum, ac si illa antiquos sacrificii ritus perperam innovasset; sed excaecavit illum malitia sua; nam e contrario orthodoxae fidei dogmata receptique Ecclesiae ritus ex ea passim confirmantur, sanctorum scilicet, et beatae Virginis invocatio, realis praesentia Christi in Eucharistia, confessio auricularis, oratio pro vivis et defunctis, et alia ejusdem generis multa. Quod cum Lutheri asseclae statim animadvertissent, [Col. 1302C] omnia edita exemplaria quotquot reperire potuerunt, in unum congesta igne protinus concremarunt; et hinc factum est ut codex ille rarissimus sit, quem nec Cassander nec Pamelius viderunt, licet eo tempore vixerint, et in perquirendis libris ad sacros ritus pertinentibus diligentissimi fuerint. Vidit tamen Menardus, qui eam missam examinat, et cum altera simili a se edita confert in notis ad librum Sacramentorum S. Gregorii, pag. 380 et sequentibus. Vidit Guillelmus Peyratius, qui ejus synopsim refert in tractatu De juribus et antiquitatibus capellae regis Galliarum lib. II, cap. 13, a pag. 561 et deinceps. Hanc ego Romae et alibi diu, sed frustra, quaesitam reperi tandem Viennae in instructissima imperatoris bibliotheca studio ac diligentia Caroli Veterani Musici, qui eam transcripsit ex edito codice, quem ipsi libentissime communicavit V. cl. ejusdem bibliothecae praefectus Petrus Lambecius. Incidit postea in manus meas eruditum opus [Col. 1302D] Annalium ecclesiasticorum Francorum, auctore Carolo le Cointe, quibus inserta est tomo II, anno 601, num. 20, cum variis notis et observationibus. Ne quid autem hic desit quod ad missae Latinae illustrationem pertineat, eam hic recudi facio, simul cum alterius similis missae fragmento nondum edito.

II. Porro Guillelmus praecitatus, et eum secutus Carolus, quamvis non ignorarent quae fides praestari posset haeretico pervicacissimo, aliis tamen studiis impediti ne rem accuratius perpenderent, ipsi asserenti sine teste, et ex mera suspicione omni fundamento [Col. 1303A] destituta, illam esse missam in Gallicanis Ecclesiis usitatam, antequam Romanam recepissent, facile crediderunt, idque nonnullis conjecturis stabilire conati sunt. Sed quam longe absit haec missa a veteri Gallicana, et quam falsum de ipsa ac praeposterum judicium tulerit Illyricus, hic primitus ostendam; mox meas de vera Gallicana missa conjecturas proponam, peritorumque ac eruditorum hominum, quibus Gallia abundat, censurae subjiciam. Quaero autem primo loco unde sciat Illyricus missam quam edidit regnum Pippini antecessisse, aut quo teste quove argumento id probet. An Pythagoricum illud obtrudet: Ipse dixit? At ego didici nulli mortalium credere, nisi dicti sui rationem reddat. Credo potius viro sapientissimo Hugoni Menardo, qui loco citato haud contemnendis rationibus demonstrat non tantae esse antiquitatis quantam illi sectarius affinxit, sed duobus aut tribus saeculis posteriorem. Quis etiam illum docuit Romana antiquiorem et ab ea diversam esse? Clausis [Col. 1303B] enim vel in totum Homericis oculis liquet, ut phrasim Tertulliani usurpem, eam meram ac puram missam Romanam esse diversis orationibus interpolatam. Notavit hoc Georgius Wicellius, Lutheri primum discipulus, postea catholicus in defensione Liturgiae ecclesiasticae, statim ac in eam oculis fixit. Edidit, inquit, Illyricus repertam missam Latinam non triumphans tamen de thesauro tanto adversus catholicos, cum vel caecutienti homini appareat totum illud quod edidit, contra Lutheri Calvinique sectas edidisse, sed et nobis catholicis rem longe gratissimam fecisse. Quid enim ibi nisi missam Latinam, quae hodie in usu generali est, insciens imprudensque defendit? Tantum abest ut suo sectaeque more oppugnet. Locupletior est illa quidem, plusque precum continet, sed omnino tamen eadem est cum usitata; cujus etiam dicta factaque omnia passim sequitur, ut diversam esse confirmare nemo audeat. Haec Wicellii verba refert et laudat Carolus le Cointe [Col. 1303C] anno supra notato, num. 21. Eidemque consentit agnoscens hanc esse puram putam missam Romanam, quae hodie in usu est, licet plures insertae sint ei orationes. Ait nihilominus hanc missam his precationibus auctam Gallicanam fuisse: ac si Gallicanae Ecclesiae tunc relictis propriis ritibus ordinem Romanum jussu Pippini suscepisse censeantur, cum rejectis precationibus missae Illyrici adjunctis puram missam Romanam frequentare coeperunt, quod sane absurdum foret. Sicut enim homo nudus et idem diversis indutus vestibus, unus et idem homo est, ita missa Romana semper Romana est, etiamsi plures eidem orationes immisceantur. Deinde Illyrici missa nullam habet similitudinem aut convenientiam cum his quae de missa veteri Gallicana mox citandi auctores tradiderunt. Aiunt enim in Gallicanis missis martyrum passiones descriptas fuisse, cujus rei in missa Illyrici ne minimum quidem vestigium exstat. Aiunt antiquum [Col. 1303D] ordinem missarum diversum prorsus fuisse ab usu Romanae Ecclesiae; at missa Illyrici a Romana non differt, imo eadem est, sed interpolata. Denique observo nullam hujus missae Illyricianae apud antiquos Patres et ecclesiasticos scriptores mentionem reperiri; nullam ejus in conciliis sive in decretis summorum pontificum approbationem exstare: ex quo conficitur privata alicujus episcopi institutione missae communi et Romanae tot orationes superadditas, ut iis recitandis sacerdos occuparetur, cum missam solemniter decantabat, eo praesertim tempore quo Introitum, Graduale, Symbolum et caetera hujusmodi chorus modulatur. Idem prorsus dicendum de duabus similibus missis, quas ex antiquis codicibus Hugo Menardus edidit in appendice ad librum Sacramentorum S. Gregorii, eas nimirum peculiari devotione ab aliquo episcopo institutas: tantum abest ut olim toti Galliae communes fuerint. Cumque in illis regionibus tot concilia habita sint, [Col. 1304A] tot viri doctrina et ecclesiastica eruditione praestantissimi floruerint, quorum etiam nunc scripta leguntur, nulla tamen harum liturgicarum precationum vel tenuis umbra in illis apparet, quod certe magni momenti est ad Illyrici commentum explodendum de ipsius missa communiter in Galliis usurpata.

III. Accedit aliud argumentum ad falsam Illyrici persuasionem evertendam, quod alia quaedam missa eodem modo interpolata reperitur ad usum alicujus Ecclesiae Romanae dioecesos, quam opportune mihi videre contigit, dum Illyricianam evolverem. Ea exstat in codice ms. bibliothecae eminentissimi cardinalis Chisti, num. 1521, charactere Longobardico, cui desunt quaedam folia in principio, et multo plura in fine. Continet primo aspirationes ad Deum ex psalmis artificiose contextas, et alias orationes ac litanias; secundo ordinem missae usque ad Evangelium duntaxat, nam reliqua vel ab iniqua [Col. 1304B] manu avulsa, vel hominum incuria desunt, magno ecclesiasticae eruditionis detrimento. Hoc fragmentum hactenus ineditum, ne prorsus intereat, publici juris facio post missam Illyrici, cui fere in omnibus consonat, quamvis orationes superadditae saepe dissimiles sint. Haec autem nullo modo spectabat ad Galliam, nam utitur versione Psalmorum Italica quae diu in usu fuit non solum in Urbe, sed et in omnibus ecclesiis suburbicariis, ac etiam in aliis regionibus, excepta Gallia quae versionem a S. Hieronymo emendatam statim recepit, atque ideo versio Gallicana dicta est. Cum igitur missa Romana multis superadditis orationibus ad instar ejus quam Illyricus veterem Gallicanam fuisse dixit, in Italia quoque usitata, atque aliis ecclesiis communis fuerit, hinc satis perspicue infertur non fuisse eum ritum specialem alicujus regni aut provinciae; sed uni tantum vel aliquot ecclesiis privata proprii episcopi auctoritate absque ulla synodorum vel apostolicae sedis approbatione tributum. In Missali [Col. 1304C] item ms. bibliothecae Vaticanae, num 3807, proponitur oratio Summe sacerdos pro celebrantis arbitrio recitanda, dum in choro Kyrie vel Gloria cantatur. Eadem praescribitur in Missali Hispalensis Ecclesiae et ordinis Praedicatorum. Ex quibus omnibus et ex duabus missis editis a Menardo id quoque deducitur quod praedictae interpolationes in solis missis solemnibus locum habebant, ut tam sacerdos quam ministri, psallente choro, iis vel ex integro vel ex parte recitandis occuparentur. Ex silentio autem veterum scriptorum, qui nullam harum missarum mentionem faciunt, et ex raritate codicum in quibus repertae sunt, non improbabiliter conjicio, vel ab ecclesiis, quibus traditae erant, non fuisse receptas; vel statim cum suis auctoribus interiisse. Abhorrent enim plerique a prolixitate, et qui religiosiores sunt aegre novitatibus consentiunt, nec orationes in publicis Ecclesiae functionibus facile admittunt, nisi fuerint juxta decretum Milevitani concilii, aliasque [Col. 1304D] ecclesiasticas sanctiones synodali vel apostolica auctoritate approbatae. Missas hujusmodi coepisse arbitror prope finem saeculi decimi, sive initio undecimi, ut de suis asserit Menardus, qui Illyricianam his antiquiorem non putat. Ejusdem aevi, decimi nimirum saeculi, est codex Chisius, nam characterem Longobardicum, quo scriptus est, in fine ejus saeculi desiisse viri periti a me consulti asseverant. Idem colligitur ex sanctis qui prima parte libelli in litaniis recensentur; nam cum omnes sancti monachi singillatim invocentur, non tamen illi qui circa annum millesimum et deinceps floruerunt. Notae quoque musicales, quibus in ordine missae praenotantur Gloria in excelsis et Dominus vobiscum, illae sunt quae in usu erant ante Guidonem Aretinum. Haec omnia, si rite perpendantur, Illyrici commentum refellunt, qui sine probabili testimonio ausus est missam a se repertam veteris Gallicanae nomine publicare.




[Col. 1305]
MISSA LATINA,

[Col. 1305A] Incipit Ordo Sacramentorum. In primis, quomodo sacerdos Apologetica celebrare debeat, antequam ad Missarum celebrationem accedat. Mox antequam sacerdotalibus induatur vestibus, si locus acciderit, vel tempus permiserit, flexis genibus coram Altare cantet VII Psalmos poenitentiae, cum litania, qua finita dicat. Pater noster. Credo in Deum Patrem omnipotentem: post has preces.

Exurge Domine adjuva nos, et redime nos propter nomen tuum.

Dirige me in veritate tua, et doce me: quia tu es Dominus Salvator meus, et te sustinui tota die.

Reminiscere miserationum tuarum Domine: et misericordiarum tuarum, quae a seculo sunt.

Delicta juventutis meae, et ignorantias meas ne [Col. 1305B] memineris Domine.

Secundum misericordiam tuam memento mei tu: propter bonitatem tuam Domine.

Propter nomen tuum Domine propitiaberis peccato meo; multum est enim.

Non derelinquas me Domine Deus meus, ne discesseris a me.

Complaceat tibi Domine, ut eruas me: Domine ad adjuvandum me respice.

Fac mecum Domine signum in bono, ut videant, qui me oderunt, et confundantur, quoniam tu Domine adjuvisti me, et consolatus es me.

Manus tuae Domine fecerunt me, et plasmaverunt me; da mihi intellectum ut discam mandata tua.

Servus tuus sum ego da mihi intellectum, ut sciam [Col. 1305C] testimonia tua.

Egredere Domine in salutem populi tui: in salutem cum Christo tuo.

Converte nos Deus salutaris noster: et averte iram tuam a nobis.

Dignare Domine die isto: sine peccato nos custodire.

Miserere nostri Domine, miserere nostri.

Fiat misericordia tua Domine super nos: quemadmodum speravimus in te.

Peccavimus cum patribus nostris, injuste egimus, iniquitatem fecimus Domine.

Domine ne memineris iniquitatum nostrarum antiquarum: cito anticipent nos misericordiae tuae, quia pauperes facti sumus nimis.

Adjuva nos Deus salutaris noster; propter gloriam [Col. 1305D] nominis tui Domine libera nos, et propitius esto peccatis nostris propter nomen tuum.

Domine non secundum peccata nostra facias nobis: neque secundum iniquitates nostras retribuas nobis.

Ne reminiscaris Domine dilecta nostra, vel Parentum nostrorum: neque vindictam sumas de peccatis [Col. 1306A] nostris.

Libera nos Deus in mirabilibus tuis: et da gloriam nomini tuo.

Extende Domine brachium tuum: et libera animas nostras, ne pereamus.

Memento nostri Domine in beneplacito populi tui: visita nos in salutari tuo.

Memor esto Domine congregationis tuae: quam possedisti ab initio.

Custodi nos Domine, ut pupillam oculi: sub umbra alarum tuarum protege nos.

Protege nos Domine a facie impiorum; qui nos afflixerunt.

Esto nobis Domine in Deum protectorem, et in domum refugii, ut salvos nos facias.

[Col. 1306B] Esto nobis Domine turris fortitudinis, a facie inimici.

Da nobis Domine auxilium de tribulatione, quia vana salus hominis.

In Domino faciemus virtutem: et ipse ad nihilum deducet tribulantes nos.

Fiat pax in virtute tua, et abundantia in turribus tuis.

Deus tu conversus vivificabis nos, et plebs tua laetabitur in te.

Ostende nobis Domine misericordiam tuam: et salutare tuum da nobis.

Sacerdotes tui induantur justitia: et sancti tui exultent.

Domine Deus virtutum converte nos: et ostende [Col. 1306C] faciem tuam: et salvi erimus.

Domine exaudi orationem meam: et clamor meus ad te veniat.


His autem precibus finitis, dicat sacerdos has Orationes.

Dominus vobiscum. Oremus.

Omnipotens mitissime Deus, respice propitius preces meas, et libera cor meum de malarum tentatione cogitationum, et sancti Spiritus dignum fieri habitaculum merear.

Deus, cui proprium est misereri semper, et parcere, suscipe deprecationem nostram, et quod delictorum catena constringit miseratio tuae pietatis absolvat.

Exaudi quaesumus Domine supplicum preces, et [Col. 1306D] confitentium tibi parce peccatis, ut pariter nobis indulgentiam tribuas benignus, et pacem.

Omnipotens sempiterne Deus misericordiam tuam nobis ostende supplicibus, ut qui de meritorum qualitate diffidimus, non judicium, sed indulgentiam sentiamus.

Omnipotens Deus misericordiam tuam nobis placatus impende, ut qui te contemnendo culpam incurrimus, [Col. 1307A] confitendo veniam consequamur.


Postea surgens ad induendum se vestimentis sacerdotalibus primo dicat.

Intervenientibus pro nobis omnibus Sanctis, et electis tuis, actiones nostras quaesumus Domine, et aspirando praeveni, et adjuvando prosequere, ut omnis oratio, et cuncta nostra operatio a te semper incipiat, et per te coepta finiatur.


Tunc lavet manus hunc versum dicendo.

Lavabo inter innocentes.


Oremus.

Largite sensibus nostris omnipotens Deus, ut sicut hic exterius abluuntur inquinamenta manuum, sic a te mundentur interius pollutiones mentium, et crescat in nobis augmentum sanctarum virtutum.


Cum se exuerit quotidianis vestibus, dicat.

[Col. 1307B] Conscinde Domine saccum meum, et circumda me laetitia salutari.


Hos psalmos interim aum paratur episcopus, circumstantes Clerici cantent.

Quam dilecta tabernacula etc. Benedixisti Domine terram etc. Inclina Domine aurem tuam etc. Fundamenta ejus in montibus etc. Domine Deus salutis meae. Credidi propter quod locutus sum. Memento Domine.


Induendum ad Ephot, vel Amictum.

Humeros meos sancti Spiritus gratia tege Domine, renesque meos vitiis omnibus expulsis praecinge ad sacrificandum tibi viventi, et regnanti in secula seculorum.


[Col. 1307C] Ad Albam.

Circumda me Domine fidei armis, ut ab iniquitatum sagittis erutus valeam aequitatem, et justitiam custodire.


Oratio ad Albam.

Omnipotens sempiterne Deus, te suppliciter exoro, ut fraude omnium fuscatorum exutus, alba veste indutus te sequi merear ad regna, ubi vera sunt gaudia.


Ad Cingulum.

Circumcinge lumbos meos Domine zona justitiae, et circumcide vitia cordis, et corporis mei.


Ad praecinctorium.

Praecinge me Domine virtute, et pone immaculatam viam meam.


[Col. 1307D] Ad Stolam.

Stola justitiae circumda Domine cervicem meam, et ab omni corruptione peccati purifica mentem meam.


Oratio ad Stolam.

Dirumpe Domine vincula peccatorum meorum, ut jugo tuae servitutis innixus valeam tibi cum timore, et reverentia famulari.


Ad Subtile.

Indue me Domine vestimento salutis, et circumda me lorica fortitudinis


Ad Dalmaticam.

Indumento hoc typico priscorum Patrum ritu in modum crucis tramitibus purpureis contexto vestitus [Col. 1308A] humiliter postulo, ut ex commemoratione passionis tuae, fiam tibi Domine Jesu Christe jugiter gratiosus, qui vivis, etc.


Ad Casulam.

Indue me Domine sacerdotali justitia, ut induci merear in tabernacula sempiterna.


Oratio ad Casulam.

Indue me Domine ornamento humilitatis, et charitatis, et concede mihi protectionem contra hostem insidiatorem, ut valeam puro corde, et casto corpore laudare nomen tuum sanctum in secula seculorum. Amen.


Cum Mappulam acceperit.

Investione istius mappulae subnixe deprecor Domine, ut sic operer in temporali conversatione, quatenus exemplo priorum patrum in futuro merear [Col. 1308B] perenniter gaudere. Per omnia etc.


Cum mappulam induerit.

Da Domine virtutem manibus meis ad abstergendam omnem maculam immundam, ut sine pollutione mentis, et corporis valeam tibi servire. Amen.


Ad induendas manus.

Creator totius creaturae dignare me indignum famulum tuum indumentis justitiae et laetitiae induere, ut puris mentibus ante conspectum tuum assistere merear mundus.


Ad Annulum.

Circumda Domine digitos meos virtute, et decora sacrificatione.


[Col. 1308C] Ad Rationale.

Da nobis Domine veritatem tuam firmiter retinere, et doctrinam veritatis plebi tuae digne aperire.


Postquam infulatus fuerit dicat hanc Orationem.

Rogo te altissime Sabaoth, Pater sancte, ut me tunica castitatis digneris accingere, et meos lumbos baltheo tui amoris ambire ac renes cordis ac corporis mei charitatis igne perurere, quatenus pro peccatis meis possim digne intercedere, et astantis populi peccatorum veniam promereri, ac pacificas singulorum hostias immolare, me quoque audacter Domine ad te accedentem non sinas perire, sed dignare me mundare, lavare, ornare, et leniter, ac benigne suscipere, Pater sanctissime, qui cum Filio, et Spiritu sancto vivis et regnas Deus in saecula [Col. 1308D] saeculorum. Amen.


Inde confessio singularis.

Domine Deus omnipotens, qui es trinus, et unus, et ubique praesens, tibi confiteor omnia peccata mea, quae si non confiterer, te tamen latere non possunt, quia peccavi nimis in cogitationibus, in locutionibus, diversisque operibus malis, et multis, et quia ego miser, et miserabilis Domine propter duritiam, et nequitiam cordis mei, nisi tu adjuves me, in ipsa peccatorum meorum morte perduro, propterea propter te miserere mei, qui vivis et regnas.


His omnibus rite peractis dicat Episcopus preces has.

Exurge Domine adjuva nos: Et redime nos propter nomen tuum.

[Col. 1309A] Fiat misericordia tua Domine super nos: Quemadmodum speravimus in te.

Deus tu conversus vivificabis nos: Et plebs tua laetabitur in te.

Ostende nobis Domine misericordiam tuam: Et salutare tuum da nobis.

Ne intres in judicium cum servis tuis Domine: Quia non justificabitur in conspectu tuo omnis vivens.

Domine ne memineris iniquitatum nostrarum antiquarum: Cito anticipent nos misericordiae tuae, quia pauperes facti sumus nimis.

Propitius esto peccatis nostris Domine: Propter nomen tuum Domine.

Domine exaudi orationem meam: Et clamor meus [Col. 1309B] ad te veniat.


Sequuntur Orationes. Oremus.

Fac me quaeso omnipotens Deus ita justitia indui, ut in sanctorum tuorum merear exultatione laetari, quatenus emundatus ab omnibus sordibus peccatorum consortium adipiscar tibi placentium Sacerdotum, meque tua misericordia a vitiis omnibus exuat, quem reatus propriae conscientiae gravat. Qui etc.


Alia.

Aures tuae pietatis mitissime Deus inclina precibus meis, et gratia sancti Spiritus illumina cor meum, ut tuis mysteriis digne ministrare, atque aeterna charitate diligere merear. Per, etc.


Ad incensum imponendum.

[Col. 1309C] In nomine Patris, et Filii, et Spiritus sancti sit benedictum hoc incensum in odorem suavitatis Domino et in remissionem omnium pecccatorum nostrorum. Amen.


Ad osculandum Evangelium.

Pax Christi in visceribus nostris permaneat.


Cum egreditur Episcopus de Sacrario dicat:

Deduc me Domine in via tua, et ingrediar in veritate tua; laetetur cor meum, ut timeat nomen tuum. Voluntarie sacrificabo tibi, et confitebor nomini tuo Domine, quoniam bonum est.


Ecclesiam intrans dicat.

Introibo in domum tuam Domine, et adorabo ad templum sanctum tuum in timore tuo.

Domine deduc me in justitia tua propter inimicos [Col. 1309D] meos, dirige in conspectu meo viam tuam.

Averte Domine oculos meos, ne videant vanitatem, in via tua vivifica me, Deus propitius esto mihi peccatori.


Interim cum Processione egrediens, ad gradus hunc psalmum pro se cum deducentibus eum cantet.

Dominus regit me, et nihil mihi deerit etc.


Cum Versu.

Virga tua, et baculus tuus etc. Quo finito subjungat orationem hanc: Dominus vobiscum. Et cum spiritu tuo.


Oremus.

Domine Deus omnipotens, qui es magnus, et mirabilis Dominus, qui nobis donasti introitum in [Col. 1310A] Sancta Sanctorum incarnationem Unigeniti Filii tui Domini nostri obsecrantes, postulamus benignitatem tuam, quia in timore sumus, et tremore, volentes assistere ante sanctum, et gloriosum Altare tuum, ut emittas super nos donum gratiae Spiritus sancti, et innoves animas nostras, et corpora, ut mundo corde offeramus tibi sacrificium, donum fructiferum in remissionem peccatorum nostrorum, et populi tui, per gloriam, et humanitatem Jesu Christi filii tui, qui tecum etc.


Coram Altare autem stans cum Processione, proferens confessionem det indulgentiam Ministris hanc.

Indulgentiam et remissionem ipse occultorum omnium cognitor per Dominum nostrum Jesum Christum filium suum, una cum Spiritu sancto contritionem [Col. 1310B] spiritus, gemitum cordis, et confessionem oris vestri blande et venerabiliter suscipere dignetur, quique mulieri peccatrici omnia peccata dimiserat lachrymanti, et latroni ad unam confessionem claustra aperuit Paradisi, ipse vos redemptionis suae participes ab omni vinculo peccatorum absolvat, et membra aliquatenus debilitata suae medicina misericordiae sanata, corpori sanctae Ecclesiae redeunte gratia restituat, atque in perpetuum solidata custodiat. Qui vivit et regnat.


Data indulgentia adnectat has Orationes. Oremus.

Omnipotens sempiterne Deus te humiliter deprecamur, ut non nos permittas perire, quia tua creatura sumus, sed concede nobis spatium vitae vivendi, [Col. 1310C] ut ante diem exitus nostri per veram poenitentiam, fidemque rectam, et puram confessionem tibi omnipotenti Domino in hac praesenti vita placere mereamur. Per etc.


Alia.

Praesta quaesumus omnipotens, et misericors Deus, ut reatus nostri confessio indulgentiam valeat percipere delictorum. Per etc.


Alia.

Famulorum tuorum quaesumus Domine delictis ignosce, et qui placere de actibus nostris non valemus Genitricis filii tui Domini Dei nostri, et istorum, atque omnium Sanctorum tuorum intercessione salvemur. Per eumdem etc.


Deinde in eodem loco presbyteris illum ducentibus, et diaconis praebeat osculum pacis, ipsique post [Col. 1310D] acceptam pacem ab episcopo, singuli ascendant ad cornu altaris, osculantes illud. Et redeant presbyteri ad ducendum Episcopum ad altare, et in ascendendo dicat orationem hanc:

Dominus vobiscum.

Et cum spiritu tuo.


Oremus.

Aufer a nobis quaesumus Domine iniquitates nostras, ut ad sancta sanctorum puris mereamur mentibus introire.


Et dum pervenerit ad Altare imponat per se Antiphonam.

Introibo ad altare Dei, ad Dominum, qui laetificat juventutem meam. cum Psalmo. Judica me Deus, et discerne causam meam de gente.


[Col. 1311A] Quo finito has adnectat preces.

Delictum meum cognitum tibi feci, et injustitias meas non abscondi, iniquitates meas ego cognosco, et delicta mea contra me sunt semper. Averte faciem tuam a peccatis meis, et omnes iniquitates meas dele.

Redde mihi laetitiam salutaris tui, et spiritu principali confirma me. Auditam fac mihi mane misericordiam tuam: quia in te speravi.

Notam fac mihi viam, in qua ambulem, quia ad te levavi animam meam.

Eripe me de inimicis meis Domine, ad te confugi, doce me facere voluntatem tuam, quia Deus meus es tu.

Spiritus tuus bonus deducet me in terram rectam; [Col. 1311B] propter nomen tuum Domine vivificabis me in aequitate tua.

Educes de tribulatione animam meam, et in misericordia tua disperdes inimicos meos.

Et perdes omnes, qui tribulant animam meam, quoniam ego servus tuus sum.

Egredere Domine in salutem populi tui, in salutem cum Christo tuo.


Tunc salutat Evangelium, dicens:

Pax Christi, quam nobis per Evangelium suum tradidit, confirmet, et conservet corda et corpora nostra in vitam aeternam. Amen.


Deinde osculetur Altare dicens hanc orationem:

Omnipotens sempiterne Deus, qui me peccatorem sacris Altaribus adstare voluisti, et sancti nominis [Col. 1311C] tui laudare potentiam, concede, quaeso, per hujus Sacramenti mysterium meorum mihi veniam peccatorum, ut tuae majestati digne ministrare, atque aeterna charitate diligere merear. Per etc.


Post haec secreto dicat hanc confessionem.

Suscipe confessionem meam unica spes salutis meae Domine Deus meus Jesu Christe, quia gula, ebrietate, fornicatione, libidine, tristitia, accidia, somnolentia, negligentia, ira, cupiditate, invidia, malitia, odio, detractione, perjurio, falsitate, mendacio, vana gloria, levitate, et superbia perditus sum, et omnino cogitatione, locutione, actione, atque omnibus malis extinctus sum, qui justificas impios, et vivificas mortuos, justifica me, et resuscita me Domine Deus meus. Qui vivis etc.


[Col. 1311D] Alia.

Confiteor tibi peccata mea aeterne Pontifex, et sanctorum minister, et veri tabernaculi sacerdos, qui semel in anno in mysteria sancta intrasti, et sanctum immaculatum agnum proprii corporis tui ad hostiam dedisti, pro peccatis meis. Tibi confiteor, quia debitor sum tibi, non solum decem millia talenta delictorum meorum, sed totius vitae meae reddere rationem debeo, quia in omni vita mea nullum mandatum tuum perfecte a me custoditum scio, in quo ego sermone, visu, auditu, gestu, gressu, opere, cogitatione, aut suasione, vel consensu me deliquisse profiteor. Sed nunc Domine praevenio faciem tuam in confessione, et in conspectu Angelorum, et [Col. 1312A] omnium sanctorum confiteor tibi peccata mea, veniam postulo pro delictis meis, teque obsecro, ut in hoc tempore accepto exaudias me, et in his diebus salutis adjuves me, ut in praesenti perfecte valeam recognoscere peccata mea, et aeterno Judici confiteri, et per id veniam mereri omnium delictorum meorum, quatenus ad tremendum judicium tuum securum me ab omnibus accusationibus inimici facias pervenire. Per etc.


Alia.

Ego miser peccator, qui me prae omnibus Christianis sceleratissimum puto, et scio, confiteor Domino, et omnibus Sanctis ejus, omnibus sceleribus et flagitiis infinitis ab ineunte aetate usque in praesentem diem me semper occupatum fuisse, sine aliquo [Col. 1312B] divini timoris intuitu, maxime autem in fornicationibus nimiis et variis, sedula ebrietate hoc perpetrante, negligentiis omnigenis, perjuriis, mendaciis, invidia, superbia, malitia, gula, avaritia, rapina, furto, in vana gloria, in arrogantia, in inobedientia, in contumacia, in duritia mentis, in contradictione, in murmuratione, in indignatione, in detractione, in ira, in odio, in maledictione, in susurratione, in tristitia, in laetitia vana, in loquendo, in reticendo, in increpando immoderate, in remittendo incaute, in dilectione vana, in risu, in joco, in scurrilitate, in discordia, in seminando discordiam, in ficta amicitia, in dando, et accipiendo, et in omnibus sensibus corporis me corruptum esse confiteor, et in omnibus pestibus, quae ad mortem [Col. 1312C] meam pertinent, me gravatum, et repletum esse profiteor; in tantum ut nec homicidii me securum confidam, quia plurimos per meam negligentiam fame mortificatos esse, quos aliquatenus vivificare potuissem, si de his, quae superflua erant, propensiorem eis curam impendissem. Haec omnia cum semper fecissem, numquam ea pura confessione purgavi, vel debita poenitentia minui, sed semper gravibus graviora adjeci, pro his omnibus, et aliis innumerabilibus, quae non solum non numerare, sed nec ad memoriam reducere potero, veniam a misericordissimo Domino peto, quia nescio, ubi fugiam ab ira ejus nisi ad illum.


Post confessionem singularem sequuntur orationes.

Tuam Domine clementiam deprecor, ut mihi veniam [Col. 1312D] peccatorum meorum concedas, et me in mandatorum tuorum custodias observatione, nec non etiam me indignum exaudiri digneris pro omnibus, quorum confessiones, vel eleemosynas suscepi, vel qui se confidentia charitatis mihi commendaverunt, ut sive vivunt, sive in tuae pacis spe requiescunt, tuae propitiationis perpetualiter sentiant adjumentum.

Salva me Domine Rex aeternae gloriae, qui potes salvare, da mihi et velle, et operari, et perficere, quae tibi placent, et mihi expediunt, da in perturbatione auxilium, in persecutione solatium, et in omni tentatione virtutem, tribue de praeteritis veniam, de praesentibus malis emendationem, de futurisque digneris largiri custodiam. Amen.


[Col. 1313A] Alia.

Obsecro Domine Jesu cunctas Civitatis meae portas justitiae factas, ut ingressus in eas confitear nomini tuo, tuaeque majestati cum ministris caelestibus eam crebrius invisenti non foetor elati cadaveris occurrat. Sed occupet salus muros illius, et portas ejus laudatio.


Alia.

Deus Omnipotens miserere supplici tuo, quia non sum sicut innumeri servi, contemptu seculi sublimes, justitiae merito gloriosi, castitatis laude angelici, velut etiam multi illorum, qui post flagitia publica, poenitendo tibi meruerunt esse devoti, qui etiam, si quid boni, tua gratia largiente fecero, quo fine hoc faciam, quave a te districtione pensetur, [Col. 1313B] ignoro.


Alia.

Indignum me Domine fateor tuis sacris, qui innumeris quotidie fuscor peccatis, nam qui te blandis verbis rogare praesumo, improbis saepissime factis offendo; tu enim mihi medicinam ingeris aegro, ego sanitati meae indesinenter contraria ago, legem tuam sacris inditam paginis lego, sanam vero disciplinam infelix negligo, ad tuum quidem altare, quasi devotus accedo, sed a praeceptis tuis contumaci corde recedo, quasi dignum me in oculis hominum ostendo, sed in tuo conspectu, quem occulta non fallunt diversis sceleribus pollutus sordeo. Sed tuum est Domine Deus dare peccatori cor compunctum, fontemque lacrymarum, quo digne valeam abluere [Col. 1313C] multitudinem scelerum. Meum est, si donaveris delicta deflere, tuum est, ea, ut nubem, cito delere, et licet palmam amiserim innocentiae, inimico suadente, saltem per confessionem veniam merear, te miserante, ut tibi sit gloria, laus et honor, cuncta regenti in secula seculorum etc.


Alia.

Deus propitius esto mihi peccatori, quia tu es immortalis et sine peccato, solus Domine Deus meus, indulge mihi indigno famulo tuo et peccatori, quia peccator sum, et indignus, qui praesumo ad sanctum Altare accedere, et invocare te, quia peccavi coram te, et coram Angelis tuis: sed per illorum intercessionem tribue mihi indulgentiam delictorum meorum, et confirma me in sancta Ecclesia tua in fide [Col. 1313D] Orthodoxorum, et doce me facere voluntatem tuam omnibus diebus vitae meae.


Alia.

Domine Jesu Christe Redempor Mundi propitius esto mihi peccatori omnibus modis in peccatis jacenti, quia tu solus Domine immortalis es, et sine peccato indulge mihi miserrimo praesumenti accedere ad sanctum Altare tuum et invocare te, quia peccavi ab infantia mea usque nunc coram te, et coram Angelis, et omnibus Sanctis tuis, sed per illorum intercessionem tribue mihi divinam clementiam, veniamque peccatorum meorum, et doce me facere voluntatem tuam omnibus diebus vitae meae. Amen.


[Col. 1314A] Alia.

Deus misericordiae et veritatis, clementiam tuam suppliciter deprecor, ut mihi misero innumerabilium veniam concedas peccatorum, quibus iram tuae potentiae provocavi, quatenus te miserante in hac vita secundum tuam voluntatem purgatus ad aeternae beatitudinis participationem pertingam, cunctis etiam in corpore, sive extra corpus viventibus, qui mihi spiritali, vel carnali conjunctione cohaerent, et qui se mihi vel confitendo, vel rogando commendaverunt, nec non et quorum pecunias, vel eleemosynas suscepi, vel qui per meam negligentiam, seu malitiam corrupti sunt, manum misericordiae tuae porrigas, et per ineffabilem largitatem tuam adoptatam eis indulgentiam peccatorum concedas et ad requiem [Col. 1314B] beatorum spirituum perducere digneris. Per, etc.


Alia.

Clementissime Christe fidelium animarum redemptor, propitius quaeso adesto meis indignis precibus exauditor, qui ad immolandam sacrae tuae passionis hostiam tremens assisto, dum multifaria, et noxia me accusantia crimina recognosco, debita altaribus tuis indignus sacrificia tuo conspectui offerre praesumo, qui ante tuae Majestatis praesentiam jaceo, corpore, mente, cordeque pollutus, sed habeas inter haec tuum antidotum Christe, quo sanare bone Medice animarum vulnera nosti. Conscriptum quaeso contra me, Arbiter alme, dele peccati chirographum, ne ultor a me suum ultra valeat exigere nummum. Ob hoc tuam Domine clementiam indigno ore, menteque [Col. 1314C] deposco, ut sereno familiam tuam, sacri tui nominis officia praestolantem digneris aspicere vultu, ne per me indignum eorum salutis pereat pretium, pro quibus dignatus es tuum sanctum fundendo sanguinem esse redemptio, sed tua nos semper, et ubique protectione conserva, ut quos pretioso sanguine redemisti in terris, aeterna facias cum sanctis tuis gloria numerari in coelis, qui cum aeterno Patre, vivis, et regnas Deus in unitate Spiritus sancti in secula seculorum. Amen.


Has orationes interim dicat, donec cantentur Versus ad introitum, et kyrie eleison, et deinde carmen Angelorum.

Gloria in excelsis Deo. Et in terra pax hominibus bonae voluntatis. Laudamus te, benedicimus te, adoramus [Col. 1314D] te, glorificamus te, Hymnum dicimus tibi, Gratias agimus tibi propter magnam gloriam tuam. Domine Deus Rex coelestis, Deus Pater omnipotens; Domine Fili unigenite Jesu Christe altissime, Domine Deus, Agnus Dei, Filius Patris, qui tollis peccata mundi, miserere nobis. Qui tollis peccata mundi suscipe deprecationem nostram; qui sedes ad dexteram Patris, miserere nobis, quoniam tu solus sanctus, tu solus Dominus, tu solus Altissimus Jesu Christe cum sancto Spiritu in gloria Dei Patris. Amen.


Haec sequens Oratio dicatur ab episcopo interim donec hymnus Angelicus finiatur.


Oremus.

Deus qui juste irasceris et clementer ignoscis, qui [Col. 1315A] etiam non mortem peccatorum, sed vitam desideras, me miserum, fragilemque peccatorem delictorum sordibus plenum a tua pietate non repellas, neque respicias ad peccata mea, quae male vivendo commisi, sed ad immensas misericordias tuas, quibus gratuito munere peccantibus subvenire consuevisti, obsecro itaque Domine, ut immemor sis peccatorum meorum, et memor misericordiarum tuarum, vota, precesque meas dignanter suscipias, et dissimulatis fragilitatis meae peccatis, labia mea aperias, et ad confessionem me tuae laudis placatus admittas, qui per incarnationem et humanitatem D. N. J. Christi filii tui dedisti pacem hominibus, et coelestium collegium Angelorum, da me et de tuae pacis ubertate repleri, et de Angelicae societatis unitate laetari; [Col. 1315B] sicque me facias his temporalibus officiis interesse, ut ad tuas misericordias in aeternum cum illis decantandas perpetuis electorum tuorum choris aggregari praecipias. Per etc.


Finita Angelica laude missalem orationem dicat sacerdos. Deinde lectio recitetur, et inter lectionem, et evangelium, id est tempore Gradualis, et Alleluia ac Sequentiae, episcopus dicat has orationes:

Ante oculos tuos Domine Deus, conscientiae testis assisto, rogare non audeo, quod impetrare non mereor, tu scis Domine, quae aguntur in nobis, erubescimus fateri, quod non timemus admittere: verbis tibi tantum obsequimur, corde mentimur, et quod velle nos dicimus, nolle nostris actibus approbamus. Sed parce Domine confidentibus, ignosce [Col. 1315C] precantibus, miserere te rogantibus. Et quia meus sensus in sacramentis tuis infirmus est, et apud te non habent peccatores verba sine crimine, praesta Domine, ut si ex nobis indignis, duri cordis verba non suscipis per temetipsum veniam largiaris. Qui vivis etc.


Alia.

Christe parce miserere mei, non secundum merita mea, sed secundum misericordiam tuam. Noli me despicere peccatorem. Noli me reprobare, sed suscipe me secundum eloquium tuum, et vivam, et non confundas me ab expectatione mea: miserere mei Domine, quia peccavi tibi, da mihi fontem lachrymarum, fons vitae, et lux luminis, concede mihi in praesenti vita veram poenitentiam de peccatis [Col. 1315D] meis, et in bono perseverantiam. Domine exaudi orationem meam: Qui vivis etc.


Alia.

Quaesumus immensam pietatem tuam Deus ne nos pro nostra iniquitate condemnes, sed pro tua pietate in via recta disponas, nec sicut meremur delinquentibus irascaris, sed fragilitati nostrae invicta bonitate subvenias, omnibusque errantibus indulge juxta magnitudinem pietatis tuae.


Alia.

Mordacis conscientiae stimulis, et delictorum nostrorum recordatione commoniti Dominum indulgentiae deprecamur, ut quidquid, dicto, facto, cogitatione deliquimus, sive lubricae aetatis impulsu, [Col. 1316A] sive errore ignorantiae commisimus, pietas Domini nostri solvere, ac perdonare dignetur, ut te Domine annuente, valeamus quae mala sunt declinare, et quae bona sunt consequenter explere, et quia nos fecisti ad tua sacramenta pertinere, tu clementer in nobis eorum munus operare, omnibusque errantibus indulge, juxta magnitudinem pietatis tuae.


Alia.

Si ante oculos tuos Domine, culpas quas fecimus, et plagas quas, vel durissimas in hac vita pati possumus conferamus, minus est, quod patimur, majus est, quod meremur; peccati poenam sentimus et peccandi pertinaciam non evitamus; in flagellis tuis fragilitas nostra frangitur, et iniquitas non mutatur; mens aegrota torquetur, et cervix dura non flectitur; [Col. 1316B] vita in dolore suspirat, et tamen in opere non se emendat. Si expectamur, non corrigimur; si vindicas, non duramus, confitemur in correptione, quod fecimus, obliviscimur in visitatione, quod flevimus; si impresseris manum facienda promittimus, si suspenderis gladium promissa non facimus; si ferias, clamamus ut parcas; si parcis, iterum te provocamus ut ferias; si angustiae veniunt, tempus petimus poenitentiae; si misericordia subveniat, abutimur patientia, quae pepercit: adhuc plaga illata vix praeterit, etiam non recolit mens ingrata, quod pertulit: si citius nos exaudias, ex misericordia insolescimus; si tardius, ex impatientia murmuramus. O Domine volumus te servare, quod feceris, non timemus negligere, quod jusseris; habes Domine confitentes reos, [Col. 1316C] parce quia pius es. Vovimus, quod nisi dimittas, recte nos punias; sed apud te est multa miseratio, et propitiatio perabundans; praesta sine merito, quod rogamus, qui fecisti qui te rogarent. Clamantibus autem ad te nobis Domine miserere. Moveat pietatem tuam vox fidelis et flebilis, atque illa de qua totum speramus pietas non reputet quod offendimus, dum respicit quod rogamus; et cum sit grandis miseria esse nos reos, major tibi sit clementia erga nos miseros. Erige nos Domine Deus noster, et alleva misericordia tua, ut communione salutis, et gaudio charitatis, dum ipsi salvari ex munere tuo cupimus, etiam fide et pace cunctarum gentium gaudeamus. Per etc.


Alia.

[Col. 1316D] Ante conspectum tuae inaestimabilis majestatis, sancta Trinitas, et vera Unitas omnipotens aeterne Deus non sine debita reverentia, attamen nulla officii dignitate vilis admodum precator accedo, et reus conscientiae assisto testis, accuso ego me, et non excuso, sed coram testibus: scilicet omnium Sanctorum tuorum reliquiis, vel omnibus Sanctis tuis in coelo, et in terra, confiteor omnes injustitias meas tibi, quatenus per eorum merita, et intercessiones remittas omnem peccati mei impietatem, quia ego peccavi in coelum, et coram te; etiam non sum dignus vocari filius tuus, peccatorum sordibus involutus, sed tu occultorum cognitor miserere mei, et resuscita me de morte animae meae, et septiformis [Col. 1317A] gratia Spiritus sancti illumina cor meum, et doce me facere voluntatem tuam ubique, quia Deus meus es tu. Amen.


Alia.

Miserere Deus omnibus errantibus, et ad te pertinentibus, et his omnibus miseresce, pro quibus debitores sumus exorare vivis, sive defunctis, vel quorum eleemosynas, et confessiones suscepimus, et nomina ad commemorandum conscripsimus, quatenus his omnibus misericorditer indulgeas, et vitam aeternam concedas, nec non persequentibus nos, et calumniantibus indulge juxta magnitudinem pietatis tuae. Amen.


Alia.

Succurre mihi Deus meus antequam moriar, antequam [Col. 1317B] me tormenta rapiant, antequam me tenebrae obvolvant; Deus enim judicii tui teneor peccati pavore, iram tuam formido; si enim vix justus salvabitur, ego impius ubi ero, quid faciam, dum venerit tremendi judicii dies? Cum examen judicis venerit, quid respondeam? quid vero dicturus sum, cum ante tribunal Christi fuero praesentatus? Melius fuisset non in saeculo procreatum, quam aeterna supplicia perpeti cruciandum. Peccavi enim saepe in verbo, in facto, in cogitatione, et peccavi crudeliter, nullum invenitur peccatum, cujus sordibus non sim ego miser inquinatus, nullus est morbus vitiorum, a quo non contraxi contagium. Semper delicta mea iteravi: plurimos pravi moribus ad iniquitatem perverti: exemplis vitae meae multi subversi sunt. Obsecro [Col. 1317C] vos omnes choros sanctorum Patriarcharum, Prophetarum. Apostolorum, Martyrum, et omnium sanctorum, ut oretis pro me, ut misereatur mei Deus, et deleat peccata mea, uti auferat iniquitatem meam, et recipiat me in gaudium sempiternum. Tu Domine misericors, clemens, et pius nullum relinquis, nullum respuis, nullum secludis a misericordia tua. Converte animam meam in requiem Paradisi. Tu ovem errantem requisisti, et inventam tuis humeris reportasti ad gregem; quaeso hanc vilissimam animam manibus attrahe, et offer benedicto, et immortali Patri tuo, coram Cherubim et Seraphim, et coram sanctis Angelis, ut deliciis paradisi fruens cum eis dicere possim. Gloria Patri immortali, gloria Filio immortali, gloria Spiritui sancto [Col. 1317D] immortali, in saecula saeculorum. Amen.


Alia.

Domine Jesu Christe, qui me tuo sanguine redemisti, exaudi me peccatorem quotidie peccantem, et in peccatis nimiis jacentem. Tibi soli peccavi, te Christe confessus sum. Ego peccavi coram te, et coram omnibus sanctis tuis, in verbis, et in factis, in omnibus cogitationibus meis, quibus excogitare potui. Infelix ego homo innumerabilia sunt peccata mea: miserere mei Deus, omnipotens Deus. Veniam peto coram te et sanctis tuis, de universis peccatis meis praeteritis, praesentibus, et futuris. Deus propitius esto mihi peccatori, et da mihi licentiam in hac vita agendi poenitentiam, per quam deleam [Col. 1318A] omnia peccata mea, quia nescio ubi fugiam, nisi ad te Christe, quia tu es vita vivorum, et resurrectio mortuorum. Orate pro me misero omnes sancti Apostoli, atque Martyres, Confessores, et sanctae Virgines, atque Viduae, et omnes Sancti, et electi Dei; orate pro me, ut Deus omnipotens illuminet vultum suum super me miserum, et misereatur mei. Qui vivit, et regnat etc.


Alia.

Domine Jesu Christe integritatis amator muni cor meum ab omnibus sagittis, et insidiis inimici, et extingue in me omne incendium libidinis, et ad veram humilitatem, et patientiae tranquillitatem converte, pectus meum succende charitatis stimulis, ut odio habens omnem viam iniquitatis possim [Col. 1318B] cunctis diebus vitae meae tibi complacere. Qui vivis etc.


Alia.

Tuam Domine clementiam precor, ut mihi famulo tuo remissionem cunctorum tribuas peccatorum, et omnibus pro quibus debitor sum exorare, vivis sive defunctis, misericordiae tuae munus impendas, ut ad aeternam vitam tua gubernatione perveniant, et tuae ubique gratiae dona percipiant. Per etc.


Alia.

Projectis nobis Domine in condemnationem operum nostrorum, da capiti nostro aquam, et oculis nostris fontem infunde lacrymarum, ut peccati maculas abluendo ultrices poenarum flammas fletuum ubertate vincamus, et quia tibi Domine non sunt [Col. 1318C] occulta, quae gessimus, concede, ut in nobis, non oris sit tantum confessio, sed etiam cordis, nec excusatio criminum, sed lamentatio peccatorum. Siquidem castos cordis nostri oculos lasciviae violavit aspectus, sunt mores corrupti, disciplina violata, simulatio in vultu, fallacia in verbis, dolus in corde, volubilitas in lingua, operatio stulta, mens dubia, concupiscentia carnalis, sollicitudo terrena, oblivio animae, negligentia sanctitatis, super haec autem mortis timor increvit. Miserere nobis Domine, miserere nobis, et da de praeteritis malis veniam, de praesentibus emendationem, et de futuris cautelam. Qui vivis etc.


Alia.

Impellit me peccatorem ministrandi officium, hostiam [Col. 1318D] salutarem offerre pro populi delicto; sed terret conscientia indebiti sacerdotii pro reatu, si a me omnium sacerdotum peripsema sacrificium offertur, pollutae conscientiae crimen augetur. Si tantae majestati, et universae carnis judici non offertur, negligentiae reatus adscribitur, inter haec tuae omnipotens Deus libramen pietatis imploro, cujus ultionis diem accusante conscientia pertimesco, ne me indignum, quaeso, misericordia tua judices, quem a tempore poenitentiae non excludis.

Suspende, precor, interventu istorum, et omnium sanctorum meritis securim, donec cultor vineae admoveat cophinum stercoris ad radicem infructuosae arboris. Parce mihi Domine clementissime poenitenti [Col. 1319A] qui David post lapsum clementer ad veniam revocasti, qui Petri, Misericors amare flentis lacrymas respexisti; qui latronem in crucis patibulo tanti facinoris reum, divina gratia illustrasti; cui mox obtinuit confessio propitium Dei Filium, fides praemium, poena veniam, lamenta gaudia sempiterna, dum confessor in cruce, possessor extitit Paradisi propter crucem, sed quia verba veniae tuae pietatis indigent, quae indigni sacerdotis opera non commendant, saltem adstantium vota suscipe, ut et mihi suis apud te precibus veniam, et eorum meritis sacrificia, nostrorum vulnerum nobis conferant medicinam. At quia Omnipotens pro omnium peccatis factus es hostia salutaris, adsis nobis justificatio pro delictis Jesu Christe Salvator mundi. Qui cum Patre, et Spiritu sancto [Col. 1319B] vivis et regnas etc.


Oratio pro semetipso.

Salva me Domine Rex aeternae gloriae, qui potes salvare, et da mihi, ut valeam et operari, et perficere, quae tibi placeant, et mihi expediant; Domine sancte Pater omnipotens Deus da mihi in tribulatione auxilium, in persecutione solatium, et in omni tempore tentationis virtutem.

Domine sancte, piissime Pater, da mihi de praeteritis delictis veniam, de praesentibus emendationem, de futuris largire custodiam, quia malum dimittere non possum, nec bonum facere, nisi succurrat mihi misericordia tua magna, ut te merear cognoscere et timere, et amare ex toto corde Domine Jesu Christe redemptor omnium, qui es refugium pauperum, et [Col. 1319C] consolator tribulatorum, per tuam magnam misericordiam sis mihi consolatio in omnibus angustiis, et tribulationibus meis, quia non habeo in alium spem nisi in te, quia tu es refugium meum, et virtus in tribulationibus meis, quae invenerunt me nimis. Propterea clamo ex toto corde ad te, ut exaudire me digneris, et haec omnia, quae indignus precor, clementia tuae pietatis merear adipisci, et quicquid illud est quod infelicitas mea a te petere non sapit, aut non praesumit, id tu pro tua pietate, ac majestate tribue, quia tu es consolatio et protectio vitae meae in omni tempore etc.


Oratio in quacunque tribulatione.

Deus qui contritorum non despicis gemitum, et merentium non spernis affectum, adesto precibus nostris, [Col. 1319D] quas pietatis tuae pro tribulatione nostra effundere praesumimus implorantes, ut eas clementer suscipere digneris, tribuasque, ut quicquid contra nos diabolicae atque humanae moliuntur adversitates, ad nihilum redigas, et consilio pietatis tuae allidas, ut nullis adversitatibus laesi, sed erepti de omni tribulatione, et angustia, laeti tibi in Ecclesia tua sancta gratias referamus per Christum, per quem te summe Deus rogamus, ut preces has attendas, et propitiabili dignatione ad hanc nostram orationem respicias, quam tibi pro ereptione, ac revelatione a pressura nostrae infirmitatis offerimus, jam Domine respice super nos vultu placabili, et misericordia singulari a nobis amove, quod saevitia malorum promittit, quod [Col. 1320A] inimicorum pravitas infert, quod pravorum in consiliis adversitas alligat, quod ex judicio imminet, quod ex sententia pendet, quod conspiratione machinatur, quod accusatione confringitur, quod propriae merentur iniquitates, quod alienis fictionibus alligamur, quod pressuris dejicimur, quod cruciatibus premimur, quod angustiis angustiamur, non justitiam tuam, quaesumus Domine in injustitiis nostris exerceas, sed potius pietatem tuam in iniquitatibus nostris manifesta; non nos in persecutione dejicias, non per intolerantiam perdas, sed per tribulationem exerce, per pietatem attolle, per misericordiam rege, quo te protegente ab inimicorum jaculis tuti, a praesenti tribulatione exempti, te Dominum vivum in Trinitate consona laudemus voce. Qui cum [Col. 1320B] Unigenito filio tuo, sanctoque Paraclito Spiritu vivis, et regnas per infinita secula seculorum. Amen.


Oratio Pastoris dicenda pro se, et pro subditis.

Dimitte Domine Deus omnipotens quicquid per intemperantiam mordacis linguae incauta oris nostri increpatio momordit in subditos, quicquid minus de boni perfectione diximus parce, quicquid incongruum, vel minus temperate protulimus ignosce. Non incautum praesumptio puniat, sed agnoscentem me iniquitates meas, miserationis tuae pietas absolvat. Et quia non mihi alibi est fiducia, nisi in misericordia tua. Tu et os meum praeconio veritatis perarma, et opus pleniore ubertate sanctifica, ut et indignum salves, et commissum mihi gregem pro tua pietate [Col. 1320C] sanctifices. Quidquid in illis vitiatum est sana, et quidquid in me vitiosum inspicis cura; si quae vitio tepiditatis meae, vel incuria contraxerunt delicta, propitius dimitte. Si quo etiam me ignorante, vel sciente ceciderunt in crimine, atque si exempli mei offendiculo proruerunt manu misericordiae tuae inde eripe, et pro talibus culpis misero mihi non restituas ultionis vicem. His tamen, quibus increpationis visus sum adhibere judicium, increpatio proficiat ad salutem. Et oratio haec interpellans commisso eos revocet ab errore, ut non perferant tartareos cruciatus, quibus utpote mortalibus poenitentiae indiximus leges, quo utrorumque incommodis parcens, et illorum iniquitatibus tribuas veniam, et meam contractam abluas de regendi incommoditate offensam. [Col. 1320D] Praebe Deus aurem sacrificiis nostris, et me, mihique commissos tuis adscribe in paginis, quo cum Grege mihi credito, et a cuncto eluar crimine, et ad te merear pervenire in pace. Pacatum redde Deus nostrorum cordium habitaculum, expulsione carnalium vitiorum; et quia in subditis conor summam exercere virtutum, pacatis mentium corporumque incommodis pacificus merear te judicante coronari cum Angelis. Fac ergo quaesumus nos pie Deus adspicientes in conspectu tuo flammescere tuae gratiae dono, ut zelus domus tuae nos comedat, atque ita per vigorem sancti Spiritus regentes subditos temperemus, ut ex disciplina nostri regiminis capiant lucrum, et illorum duritia frangatur, ac vita sanctificetur. [Col. 1321A] Suscipe Domine nostrorum votorum libamina, et per haec quidquid in subditos correctionis verbo, vel merito impertimur, non ad discordiam nostri, sed ad dulcedinis perpetuae gaudium, et nobis, et illis profecisse gaudeamus: ablue nos omnipotens Deus, et alieno, et proprio delicto, ut in utroque et spiritalis gratiae efficientiam capientes, fiducialius tuo nomini supplicemus. Per etc.


Cum incensum ante evangelium in thuribulum mittitur dicat sacerdos.

Odore coelestis inspirationis tuae accendat, et impleat Dominus corda nostra ad audienda, et implenda evangelii sui praecepta. Qui vivis etc.


Benedictio ejusdem.

In nomine Domini nostri Jesu Christi benedicatur [Col. 1321B] incensum istud, et acceptabile fiat in odorem suavitatis.


Deinde inclinanti se diacono dat benedictionem Dei dicens.

Benedictio Dei Patris omnipotentis, et Filii, et Spiritus sancti, descendat super te, et aperiat Christus Dominus os tuum ad digne, idoneeque pronunciandum sanctum evangelium suum. Dominus Deus sit in corde tuo, et in labiis tuis, ut nuncies competenter evangelium pacis.


Diaconus accipiendo, vel osculando evangelium dicat.

Da mihi Domine sermonem rectum, et bene sonantem in os meum, ut placeant tibi verba mea, et omnibus audientibus propter nomen sanctum tuum in vitam aeternam. Amen.


[Col. 1321C] Perlecto autem evangelio, Diaconus dicat.

Per istos sermones sancti Evangelii tui indulge mihi Domine omnia peccata mea.


Et caeteri omnes dicant.

Pax tibi.


Tunc allato incenso, simulque Evangelio ad salutandum dicant singuli.

Per istos sanctos sermones Evangelii Domini nostri Jesu Christi, indulgeat nobis Dominus universa peccata nostra.


Quando incensum offertur dicant singuli.

Dirigatur oratio mea sicut incensum in conspectu tuo Domine.


Tunc sacerdos incipiat Symbolum, id est:

Credo in unum Deum Patrem omnipotentem factorem [Col. 1321D] coeli, et terrae. Visibilium omnium et invisibilium; Et in unum Dominum Jesum Christum Filium Dei unigenitum. Et ex Patre natum ante omnia secula. Deum de Deo, lumen de lumine, Deum verum de Deo vero. Genitum non factum, consubstantialem Patri per quem omnia facta sunt. Qui propter nos homines, et propter nostram salutem descendit de coelis. Et incarnatus est de Spiritu sancto ex Maria Virgine, et homo factus est. Crucifixus etiam pro nobis sub Pontio Pilato, passus et sepultus est. Et resurrexit tertia die secundum scripturas, et ascendit in coelum, sedet ad dexteram Patris. Et iterum venturus est cum gloria judicare vivos, et mortuos. Cujus regni non erit finis, et in Spiritum sanctum [Col. 1322A] Dominum, et vivificantem. Qui ex Patre, filioque procedit, qui cum Patre, et Filio simul adoratur, et conglorificatur. Qui locutus est per Prophetas, et unam sanctam catholicam, et apostolicam Ecclesiam. Confiteor unum Baptisma in remissionem peccatorum, et expecto resurrectionem mortuorum, et vitam futuri seculi. Amen.


Finito Symbolo Apostolorum dicat Sacerdos.

Dominus vobiscum.

Et cum Spiritu tuo


Deinde lavat manus hanc Orationem dicens.

Largire sensibus nostris omnipotens Pater, ut sicut hic exterius abluuntur inquinamenta manuum, sic a te mundentur interius pollutiones mentium, et crescat in nobis sanctarum augmentum virtutum. [Col. 1322B] Per etc.


Haec praedicta oratio dicenda est a sacerdote cum manus lavat, sive ante Missam, vel interim, seu postea.


Tam diu autem, quam diu offertorium, et versus canuntur has dicat orationes.

Domine Deus omnipotens fac me peccatorem hodie, secundum magnam misericordiam tuam accedere ad sanctum Altare tuum, et praesta, ut non sit mihi hoc sacrificium reatus ad poenam, sed ablutio salutaris ad veniam. Per etc.

Deus, qui de indignis dignos facis, de peccatoribus justos, de immundis mundos; munda cor meum, et corpus meum ab omni cogitatione mala, et sorde [Col. 1322C] peccati, et fac me digne, atque strenue sanctis Altaribus ministrare tuis, et concede propitius, ut in hoc altari, ad quod indignus accedo hostias acceptabiles offeram pietati tuae pro peccatis, et offensionibus meis, et innumeris quotidianis excessibus. Et pro grege mihi commisso, et famulis, et famulabus tuis, qui mihi confessi sunt peccata sua, et suas eleemosynas largiti sunt. Et pro populo mihi subjecto, et omnibus circumstantibus, omnibusque mihi familiaritate conjunctis, atque omnibus odio execrabili insectantibus, et ecclesiae mihi commissae adversantibus, cunctisque simul fidelibus Christianis. Et per eum sit tibi meum votum, atque sacrificium acceptabile, qui se tibi Deo Patri pro nobis obtulit in sacrificium, qui est summus sacerdos, et [Col. 1322D] pontifex, et solus sine macula peccati Jesus Christus Filius tuus Dominus noster, qui tecum vivit et regnat in unitate Spiritus sancti Deus per omnia, etc.


Alia.

Majestatem tuam totis viribus Deus piissime humili prece deposco, et exoro, ut remittas crimina, quae caro fragilis a tentatione iniquorum spirituum nequiter admisit, etiam reverti ad ea ultra non sinas, sed confirma me in justificationibus tuis, et perseverantiam mihi tribue in illis, et fac me dignum ante conspectum Majestatis tuae astare, et sacrificium tibi Domine casto corpore, et mundo corde digne offerre. Per, etc.


[Col. 1323A] Cum autem ornatum fuerit altare, antequam oblationes accipiat, has orationes humillime ante altare se flebiliter accusans dicat.

Ante oculos tuos Domine reus conscientiae testis assisto, rogare non audeo, quod impetrare non merear; Tu scis, Domine quae aguntur in nobis, erubescimus confiteri, quod non timemus admittere. Verbis tibi tantum obsequimur, corde mentimur, et quod velle nos dicimus, nolle nostris actibus approbamus. Sed parce Domine confitentibus: ignosce peccantibus: miserere te rogantibus: Et quia meus sensus in sacramentis tuis infirmus est, et apud te non habent peccatores verba sine crimine, praesta Domine, ut si ex nobis indignis, et peccatoribus duri cordis verba non suscipis, per temetipsum veniam [Col. 1323B] largiaris. Qui vivis, et regnas etc.


Alia.

Deus, qui te praecipis a peccatoribus exorari, tibique contriti cordis sacrificium offerri, hoc sacrificium, quod ego indignus famulus tuus confisus de tua misericordia, tuae immensae majestati offerre praesumo, acceptare dignare; et ut ipse tibi sacerdos et ara, et templum, et sacrificium esse merear propitiatus concede quo per ministerii hujus exhibitionem peccatorum meorum adipisci merear remissionem, mihique et his omnibus pro quibus offertur tuam misericordissimam propitiationem concede. Per etc.


Alia.

Conscientia quidem trepidi Domine ad altare [Col. 1323C] tuum accedimus, sed fiduciam de tua misericordia retinemus, et licet ad celebranda sacrificia semper inveniamur indigni, tamen si recedimus, veremur de inobedientia condamnari, pro qua re pietate paterna omnipotens Deus, atque placabili vultu cordis nostri interiora purgare digneris, precamur etiam, licet culpabiles simus, nostrorum tamen tibi sint placita mysteria consecrata.


Alia.

Ante conspectum divinae Majestatis tuae reus assisto, qui invocare nomen sanctum tuum praesumo, miserere mihi Domine homini peccatori, ignosce indigno sacerdoti, per cujus manus haec oblatio videtur offerri. Parce mihi Domine prae caeteris capitalium criminum labe polluto, et non intres in judicium [Col. 1323D] cum servo tuo, quia non justificabitur in conspectu tuo omnis vivens, scilicet vitiis, ac voluptatibus carnis aggravatus sum; recordare Domine, quod caro sum, in tuo conspectu etiam coeli non sunt mundi, quanto magis ego homo terrenus immundus, sicut pannus menstruatae. Indignus sum Domine Jesu Christe, ut sim vivens, sed tu, qui non vis mortem peccatoris, sed ut convertatur et vivat; da mihi veniam in carne constituto ut per poenitentiae labores vita aeterna perfrui merear in coelis etc. Qui vivis etc.


Alia.

Altissime Deus ignosce mihi peccatori, quia totius vitae meae superavit me iniquitas; quo vultu te conspiciam [Col. 1324A] Domine, vel quibus verbis me coram tuis conspectibus excusabo, nec enim potero abscondi ante te, qui secreta cordis consideras. Vae mihi peccatori, qui sancto altari tuo indignus assistens, nullum apud voluntatem tuam mentis ornatum exhibui: sed tu Domine miserator, et misericors, qui creasti cuncta ex nihilo, qui me quoque immeritum formasti. et statuisti digne tibi servire, non me repellas a coelesti tuo sacrario, nec confundas me ante conspectum tremendae Majestatis tuae.

Ego vero tibi servire, tibi Domine placere proposui, sed per meam negligentiam non implevi; ego ergo tam in terris quam in coelo destitutum, et nudum me esse conspicio, quia mandatorum tuorum non custodivi praecepta. Non est igitur mihi spes salutis [Col. 1324B] in operibus meis, sed anima mea in sola pietatis tuae immensitate suspensa est, et in multitudine misericordiae tuae confidit, ut eam salvam facias Domine Jesu Christe, qui non vis mortem peccatorum, nisi ut convertantur, et vivant. Respice secundum magnam misericordiam tuam super me miserum, et rumpantur funes peccatorum meorum, ut non peream. Respice in me Domine de sede Majestatis tuae, et tenebras cordis mei radio tuae lucis expelle; protege me Domine scuto veritatis tuae, ac fidei, ut me diaboli jacula ignita non penetrent; et quicquid illud est, quod infelicitas mea a te petere non sapit, aut non praesumit, id tu Domine pro virtute tua tribue, quod animam meam salvet a morte, et exeunti mihi de hoc coeno tenebrarum [Col. 1324C] manum porrigas, et lumen ostendas, et illud indulge, quod feci, et concede ne amplius faciam. Amen.


Alia.

Ignosce quaeso mihi Domine, quem maculatae vitae conscientia trepidum, et criminum meorum confusio fecit esse captivum, et qui pro me veniam obtinere non valeo, pro aliis rogaturus assisto, profero ad te, si digneris Domine captivorum gemitus, tribulationes plebium, pericula populorum, necessitates peregrinorum, inopiam debilium, desperationes languentium, defectus senum, suspiria juvenum, vota virginum, lamenta viduarum, desolationes ecclesiarum, sed quoniam me eadem, quae populum catena peccati constringit; ideo omnes lugeo [Col. 1324D] passiones: non obsit Domine populo tuo oratio subjugata peccatis, per me offertur votum, per te Domine meum compleatur officium, quia vivis, et regnas etc.


Tunc accedens ad altare, et illud osculando dicat.

Oro te Domine omnipotens Deus, ut per merita sanctorum tuorum, quorum reliquiae hic continentur, eorum intercessionibus indulgere digneris mihi omnia peccata mea. Qui vivis etc.


Tunc convertat se suscipere oblationes presbyterorum aliorumque. Quando quis oblationem in manum episcopi, vel presbyteri offert, dicat.

Tibi Domino creatori meo offero hostiam pro remissione [Col. 1325A] omnium peccatorum meorum, et cunctorum fidelium tuorum vivorum, ac defunctorum.


Pro semetipso, et pro cuncto populo Christiano.

Tibi Domino creatori meo offero hostiam placationis pro delictis meis, et populi tui, peto Domine, ut des nobis veniam omnium peccatorum nostrorum.


Pro rege, et antistite nostro, et pro cuncto clero, ac pro omni populo Christiano.

Tibi Domino creatori meo offero hostiam placationis, et laudis pro me, et pro rege nostro, et antistite nostro, ac pro cuncto populo Christiano, peto Domine, ut des nobis vitam aeternam.


Episcopus vero, vel presbyter oblationes accipiens dicat.

Suscipe sancta Trinitas hanc oblationem, quam [Col. 1325B] tibi offert famulus tuus N. et praesta, ut in conspectum tuum tibi placens ascendat etc.


Post acceptas oblationes a clero, vel plebe accipiat diaconus de manu subdiaconi oblatam ita dicendo.

Acceptum sit omnipotenti Deo, et omnibus sanctis ejus sacrificium tuum.


Veniensque diaconus ante episcopum offerat dicens hoc offertorium.

Suscipe Domine sancte Pater hanc oblationem, et hoc sacrificium laudis in honorem nominis tui, ut cum suavitate ascendat ad aures pietatis tuae. Per etc.


Et episcopus accipiens oblationem a diacono dicat.

Acceptabilis sit omnipotenti Deo oblatio tua.


[Col. 1325C] Tunc puro corde offerat Domino oblatam ita dicens.

Suscipe sancte Pater omnipotens aeterne Deus hanc immaculatam hostiam, quam ego indignus famulus tuus tibi offero Deo meo vivo et vero, quia te pro aeterna salute cunctae Ecclesiae tuae suppliciter exoro. Per etc.


Alia.

Suscipe clementissime Pater hostias placationis, et laudis, quas tibi offero ego indignus famulus tuus, quia tu scis figmentum meum, quia peccavi in conspectu tuo, et non sum dignus tibi hostiam offerre, sed tu clemens, et misericors indulge mihi, et indulgentiam quaerentem placatus suscipe Clementissime. Qui vivis etc.


[Col. 1325D] Istae orationes cum oblationes offeruntur ad altare dicendae sunt, et est haec prima quotidiana, et generalis.

Suscipe sancta Trinitas hanc oblationem, quam tibi offero in memoriam incarnationis, nativitatis, passionis, resurrectionis, ascensionis Domini nostri Jesu Christi, et in honorem sanctorum tuorum, qui tibi placuerunt ab initio mundi, et eorum quorum hodie festivitas celebratur, et quorum hic nomina, et reliquiae habentur, ut illis proficiat ad honorem, nobis autem ad salutem, ut illi omnes pro nobis intercedere dignentur in coelis, quorum memoriam agimus in terris. Per etc


Pro semetipso.

Suscipe sancta Trinitas hanc oblationem, quam [Col. 1326A] tibi offero pro innumerabilibus peccatis atque offensionibus meis, ut praeterita mihi dimittas, et de futuris me custodias, pro salute corporis et animae meae, ut hic te donante mandata tua custodiam, et in futuro praemia aeterna consequi merear. Per.


Alia pro semetipso

Suscipe sancta Trinitas hanc oblationem, quam tibi offero pro me peccatore, et miserrimo omnium hominum, et pro meis peccatis innumerabilibus, quibus peccavi coram te in dictis, in factis, in cogitationibus, ut praeterita mihi dimittas, et de futuris me custodias, et pro sanitate corporis, et animae meae, et pro gratiarum actione de tuis bonis, quibus quotidie utor. Domine averte faciem tuam à peccatis meis, et omnes iniquitates meas dele.

[Col. 1326B] Exaudi Domine vocem deprecationis meae, dum oro ad te, dum extollo manus meas ad templum sanctum tuum. Domine exaudi orationem meam, et clamor meus ad te veniat.


Apologia Sacerdotis.

Suscipe confessionem meam unica spes salutis meae Domine, Deus meus, quia peccavi in lege tua in cogitationibus, in verbis, in factis, et multa sunt peccata mea, et negligens sum de opere Dei, et de ordine meo, quia peccavi de vana gloria, de superbia, de detractione, de fornicatione, de furto, de falso testimonio, de perjurio, de adulterio, de opere Dei, quod ego negligenter feci, de concupiscentia carnali, de risu, de auditu, de visu, de gula, de crapula, vel de omnibus malis meis; quae ego negligenter [Col. 1326C] commisi, veniam inde peto Domine, quia culpabilem me regnosco.


Alia.

Deus, qui per os David locutus es, vovete, et reddite Domino Deo vestro, te suppliciter exoro, ut me famulum tuum vigilanter custodias, et oblationem, quam tibi pro memetipso offero, interveniente Beata Maria semper Virgine clementer accipias, qui vivis etc.


Alia.

Suscipe sancta Trinitas hanc oblationem, quam ego indignus, et peccator famulus tuus tibi offerre praesumo pro absolutione peccatorum meorum, quatenus te Domino miserante mihi remissio, et indulgentia [Col. 1326D] peccatorum concedatur.


Pro familiaribus, ac fratribus, et sororibus.

Suscipe sancta Trinitas hanc oblationem, quam tibi offero pro me peccatore, et nostrae congregationis salute, et pro omnibus in Christo fratribus, et sororibus nostris, et pro omni populo Christiano, et pro omnibus eleemosynas nobis facientibus, et pro his etiam, qui se commendaverunt in nostras orationes, et qui nostri memoriam in suis orationibus habent. ut hic veniam recipiamus peccatorum, et in futuro praemia consequi mereamur aeterna.


Pro Rege, et populo Christiano

Suscipe sancta Trinitas hanc oblationem, quam tibi offerimus pro Rege nostro, et sua venerabili [Col. 1327A] prole, et statu regni sui, et pro omni populo Christiano, et pro eleemosynariis nostris, et pro his, qui nostri memoriam in suis continuis orationibus habent, ut hic veniam recipiant peccatorum, et in futuro consequi praemia aeterna mereantur. Per etc.


Pro Ecclesia Catholica.

Suscipe sancta Trinitas hanc oblationem, quam pro Ecclesia tua sancta catholica tibi offero, ut tibi grata sit, et ipsi salutaris semper exista Per etc.


Pro salute vivorum.

Suscipe sancta Trinitas hanc oblationem, quam tibi offero pro salute famuli N. tui, quatenus te donante percepta venia peccatorum, vitae quoque [Col. 1327B] sempiternae immensa gaudia percipere mereatur.


Pro infirmis.

Suscipe sancta Trinitas hanc oblationem, quam tibi offero pro infirmo famulo tuo N. ut mentis, et corporis recepta sanitate, in ecclesia tua sancta tibi laudes referat, et de verbere tuo aeterna praemia consequi mereatur.


Pro defuncto.

Suscipe Sancta Trinitas hanc oblationem, quam tibi offero pro anima famuli tui N. ut per hoc salutare sacrificium purgata sanctorum tuorum consortio coadunari mereatur. Per etc.


Pro defunctis.

Suscipe sancta Trinitas hanc oblationem, quam tibi offero pro animabus famulorum, famularumque [Col. 1327C] tuarum, et requiem aeternam dones eis inter tuos sanctos, et electos, ut in illorum consortio vita perfruantur aeterna. Per etc


Alia.

Suscipe sancta Trinitas hanc oblationem, quam tibi offerimus pro omnibus in tui nominis confessione defunctis, ut te dexteram auxilii tui porrigente vitae perennis requiem habeant, et a poenis impiorum segregati, semper in tuae laudis laetitia perseverent. Per etc.


Pro omnibus universalis.

Suscipe sancta Trinitas hanc oblationem, quam pro seniore nostro, et cuncta congregatione sancti Petri, meisque parentibus, fratribus, benefactoribus, fidelibus, amicis, meisque propinquis, et omnibus [Col. 1327D] circumstantibus, cunctisque, qui se mihi commendaverunt, et qui pro me orant, seu pro quibus debitor sum exorare tam vivis, quam defunctis, tibi offero, quatenus te Domino miserante, eis et mihi remissio, et indulgentia peccatorum concedatur, et vita aeterna condonetur. Per etc.


Tunc imponat oblatam altari, et dicat.

Sanctifica Domine hanc oblationem, ut nobis unigeniti Filii tui Domini nostri Jesu Christi corpus fiat. Qui tecum vivit etc.


Deinde Diaconus accipiat a Subdiacono vinum, et misceat cum aqua in calice, dicens.

Deus, qui humanae substantiae dignitatem mirabiliter condidisti, et mirabilius reformasti, da nobis [Col. 1328A] quaesumus hujus aquae, et vini mysteria ejus divinitatis esse consortes, qui humanitatis nostrae dignatus est fieri particeps Jesus Christus


Tunc Diaconus calicem offerat super altare et Episcopo dicat.

Immola Domino sacrificium laudis, et redde Altissimo vota, sit Dominus adjutor tuus, mundum te faciat, et dum oraveris ad eum exaudiat te.


Et Sacerdos calicem offerens dicat offertorium istud.

Offerimus tibi Domine calicem salutaris, et deprecamur clementiam tuam, ut in conspectu divinae majestatis tuae cum odore suavitatis ascendat


Sequitur Oratio

Domine Deus Jesu Christe, qui in cruce passionis [Col. 1328B] tuae, de latere tuo sanguinem, et aquam unde tibi Ecclesiam consecrares, manare voluisti, suscipe hoc sacrificium Altari tuo superpositum, et concede clementissime, ut pro redemptione nostra, et etiam totius mundi in conspectum Divinae Majestatis tuae cum odore suavitatis ascendat. Qui vivis etc.


Posito Calice super altare dicat sacerdos

Oblatum tibi Domine calicem sanctifica, ut nobis unigeniti tui D. N. Jesu Christi sanguis fiat. Qui tecum etc.


Tunc benedicat utrosque elevata manu, et dicat.

In nomine Patris, et Filii, et Spiritus sancti, sit signatum, ordinatum, sanctificatum, et benedictum hoc sacrificium novum.


Adjungat.

[Col. 1328C] Veni sanctificator omnipotens aeterne Deus, et benedic hoc sacrificium, tibi praeparatum. Qui vivis etc.


Postea accipiens episcopus thus a diacono ponat in thuribulum, dicens.

Per intercessionem sancti Gabrielis Archangeli stantis a dextris Altaris incensi, et omnium electorum suorum incensum istud Dominus dignetur benedicere, et in odorem suavitatis accipere.


Haec oratio dicenda est, dum incenso misso in thuribulum ipsum thuribulum super panem, et calicem circumducitur.

Memores sumus, aeterne Deus, Pater omnipotens, gloriosissimae passionis Filii tui, resurrectionis etiam ejus, et ascensionis ejus in coelum. Petimus [Col. 1328D] ergo Majestatem tuam, ut ascendant preces humilitatis nostrae una cum incenso isto in conspectum tuae clementiae, et descendat super hunc panem, et super hunc calicem plenitudo Divinitatis: descendat etiam Domine illa sancti spiritus incomprehensibilis invisibilisque majestas, sicut quondam in Patrum hostias descendebat. Per eumdem ejusdem etc.


Circumiens autem altare cum incenso Episcopus aut Presbyter dicat.

Incensum istud a te benedictum, ascendat ad te Domine, et descendat super nos misericordia tua.


Sequitur.

Dirigatur oratio mea, sicut incensum in conspectu tuo Domine.


[Col. 1329A] Quando odor Incensi porrigitur sacerdoti et fratribus, dicat unusquisque eorum.

Accendat in nobis Dominus ignem sui amoris, et flammam aeternae charitatis.


Tunc sacerdos humillime se convertat ad circumstantes dicens.

Orate pro me peccatore, fratres et sorores, ut meum, et vestrum sacrificium acceptum fiat Domino Deo omnipotenti ante conspectum suum.


Tunc respondeatur ei a singulis.

Suscipiat omnipotens Deus de manibus tuis sacrificium, et orationes tuae ascendant in memoriam ante Dominum, ipseque te exaudiat, qui te constituit intercessorem pro peccatis nostris.

Orent pro te omnes sancti, et electi Dei, memor [Col. 1329B] sit omnis sacrificii tui, et holocaustum tuum pingue fiat.

Immola Domino sacrificium laudis, et redde Altissimo vota tua.

Exaudiat te Dominus orantem pro nostra omnium salute.

Misereatur tui omnipotens Deus, et dimittat tibi omnia peccata tua.

Dominus sit in corde tuo, et in ore tuo, et suscipiat sacrificium tibi acceptum de manibus tuis pro nostra, omniumque salute.


Tunc conversus sacerdos ad altare fundat pro semetipso hanc orationem ante secreta.

Domine Jesu Christe fides, et fiducia nostra, et tota in hujus praesentis vitae aerumna consolatio nostra, [Col. 1329C] me indignum. et peccatorem propitius respice, et placatus exaudi, et mitte sanctum Angelum tuum de coelis, qui hanc oblationem suscipiat, et ante conspectum tuae miserationis repraesentet in memoriam mei ad laudem, et gloriam nominis tui. Qui vivis, etc.


Tunc incipiat secreta, quibus finitis, et praefatione dicta, quando alii Sanctus, sanctus, sanctus decantant, haec oratio cursim dicenda est a sacerdote.

Domine Deus, qui non mortem, sed poenitentiam desideras peccatorum, me miserum fragilemque peccatorem a tua non repellas pietate, neque adspicias ad peccata, et scelera mea, et immunditias, turpesque cogitationes, quibus flebiliter a tua disjungor voluntate, sed ad misericordias tuas et ad fidem, [Col. 1329D] devotionemque eorum, qui per me peccatorem tuam deprecantur misericordiam, et quia me indignum inter te, et populum tuum medium fieri voluisti, fac me talem, ut digne possim tuam exorare misericordiam pro me, et pro eodem populo tuo.

Domine adjunge voces nostras vocibus sanctorum Angelorum tuorum, et sicut illi te laudant incessabiliter et infatigabiliter in aeterna beatitudine, ita nos quoque eorum interventu te mereamur laudare inculpabiliter in hac peregrinatione. Per, etc.


Hac oratione finita, antequam sacramenta incipiantur iterum se Domino commendet dicens.

Facturus memoriam salutaris hostiae totius mundi, cum illius dignitatem, et meam intueor foeditatem, [Col. 1330A] conscientia torqueor peccatorum: verum quia tu Deus multum misericors es, imploro, ut digneris mihi dare spiritum contribulatum, qui tibi gratum sacrificium revelasti, ut eo purificatus vitali hostiae pias manus admoveam, quae omnia peccata mea aboleat, et ea deinceps in perpetuum vitandi mihi tutelam infundat, omnibusque fidelibus vivis, et defunctis pro quibus tibi offertur, praesentis vitae, et futurae salutis commercia largiatur. Qui vivis, et regnas, etc.


Deinde cum summa reverentia incipiat, Te igitur, et Ministri stantes in gradibus suis cantent ipsos psalmos, usque dum Te igitur finiatur.

Exaudiat te Dominus.

Ad te Domine levavi animam meam.

[Col. 1330B] Miserere mei Deus secundum magnam.

Domine refugium.

Qui habitat in adjutorio.


Deinde Preces.

Salvum fac servum tuum Domine; Deus meus sperantem in te.

Desiderium cordis ejus tribuisti ei Domine; et voluntate labiorum ejus non fraudasti eum.

Vitam petiit a te, et tribuisti Domine longitudinem dierum, in seculum, et in seculum seculi

Oculi Domini super justos, et aures ejus in preces eorum.

Fiat misericordia tua Domine super nos, quemadmodum speravimus in te.

Exurge Domine adjuva nos, et redime nos propter [Col. 1330C] nomen tuum.

Domine exaudi orationem meam, et clamor meus ad te veniat.


Oratio pro sacerdote.

Gaudeat Domine quaesumus famulus tuus beneficiis impetratis, et cui fiduciam sperandae pietatis tribuisti, optatae misericordiae praesta benignus effectum.


Alia communis.

Precibus nostris quaesumus Domine aures tuae pietatis accommoda, et orationes supplicium, occultorum cognitor benignus exaudi, ut te largiente ad vitam perveniamus sempiternam. Per, etc.


Infra actionem.

In primis una cum famulo tuo Papa nostro N. et [Col. 1330D] pro omnibus orthodoxis, atque Apostolicae Fidei cultoribus Pontificibus, et Abbatibus, Gubernatoribus, et Rectoribus Ecclesiae sanctae Dei, et pro omni populo sancto Dei.

Memento Domine famulorum famularumque tuarum, cunctorum scilicet consanguinitate mihimet, vel familiaritate, et amicitia conjunctorum, cunctorumque sua mihi peccata confitentium, meque in tuo nomine bonis reficientium, et omnium circumstantium.

Hanc etiam oblationem humilitatis meae, et devotionis, quam tibi offero pro peccatis meis, et criminosis actionibus meis castigandis, et dimittendis, pro caeca, et lapidea cordis mei duritia dissolvenda, et [Col. 1331A] illuminanda, quaeso Domine, ut placatus accipias, et sinum pietatis super me expandas, meque illumines, sensum aperias, spiritum corrigendi tribuas, et ad te misero mihi redeundi aditum per lamenta poenitentiae concedas. Per Christum Dominum, etc.

Quam oblationem tu Deus in omnibus quaesumus.


Istud praefer in eodem canone, quando concilium, vel consilium aliquod agitur, postquam dixeris aeterno Domino vivo, et vero.

Hanc igitur oblationem, quam tibi offerimus pro hujus negotii qualitate, de quo in praesentis disputationis actione ventilatur, ut benigne suscipias suppliciter deprecamur, quatenus, non humano, sed tuo sancto consilio aequoque judicio misericorditer terminatum, vel directum, justitiae, veritatisque termino [Col. 1331B] finiatur, atque secundum tuam voluntatem modis omnibus ordinetur, et compleatur. Per Christum Dominum nostrum.

Communicantes, et memoriam venerantes.


Pro semetipso.

Memento Domine, et miserere mei, multi enim, et magni sunt languores mei, mali sunt et pessimi, sed major est misericordiae tuae multitudo, miserere mei Domine, et per hoc unicum mundi remedium aliquod stillicidium coelestis gratiae arido cordi meo infunde ad cognoscendum te.

Nobis quoque peccatoribus.


Pro semetipso, et pro debitoribus.

Memento Domine famulorum, famularumque tuarum N. N. praecipue deprecor pro his, qui memoriam [Col. 1331C] mei coram te in suis precibus faciunt, vel qui semeis indignis precibus commendaverunt, quique etiam in tuo conspectu, sua mihi delicta confessi sunt, et qui mihi, vel congregationi tuae aliquid charitatis officio sive pietatis, vel largitatis suae studio impenderunt, quique etiam mihi propinquitatis, vel consanguinitatis, seu tuae charitatis affectu conjuncti sunt; mihi quoque indignissimo famulo tuo propitius esse digneris, et ab omnibus delictorum offensionibus me emundare. Per, etc.

Nobis quoque peccatoribus.


Item pro semetipso in eodem canone dicenda.

Memento etiam mei, quaeso Deus, et miserere: et licet haec sancta indignis meis manibus tibi sancte Pater omnipotens aeterne Deus offerantur sacrificia, [Col. 1331D] qui nec invocare sanctum, ac venerabile nomen tuum dignus sum, tamen, quae in honore, laude, et memoria gloriosissimi et dilectissimi Filii tui D. N. J. C. offeruntur, sicut incensum in conspectu Divinae majestatis tuae cum odore suavitatis accendantur. Per eundem Christum Dominum, etc.

Nobis quoque peccatoribus.


Item pro salute vivorum, et mortuorum.

Memento etiam Domine famulorum, famularumque tuarum, et beatissimae Virginis Mariae, omniumque sanctorum tuorum intercedentibus meritis suppliciter quaesumus omnipotens Deus, ut famulos, ac famulas tuas, quorum eleemosynas accepimus, seu qui nobis familiaritate conjuncti sunt larga misericordia [Col. 1332A] tua protegas, et ab omnibus impugnationibus defendas, ut tua ubique protectione salventur, et animabus famulorum, famularumque tuarum, videlicet omnium orthodoxorum, quorum commemorationem agimus, et quorum corpora hic, et ubique requiescunt, vel quorum nomina hic in libro vitae scripta esse videntur, indulgentiam, et remissionem omnium tribuas peccatorum, et in consortio electorum tuorum habere digneris.


Hic recites nomina quorum velis.

Istis, et omnibus in Fide catholica quiescentibus locum pacis, refrigerii, et quietis, ut indulgeas deprecamur. Per Christum, etc.

Nobis quoque peccatoribus.

Memento etiam Domine famulorum, famularumque [Col. 1332B] tuarum N. N. qui nos praecesserunt cum signo fidei, et dormiunt in somno pacis, ipsis et omnibus in Christo quiescentibus locum refrigerii, lucis et pacis ut indulgeas deprecamur. Per Dominum.

Nobis quoque peccatoribus.


Expleta secreta, et oratione Dominica cum dixerit.

Pax Domini sit semper vobiscum.


Misceatur corpus Dominico sanguini, et dicatur.

Haec sacrosancta commixtio corporis et sanguinis D. N. J. C. fiat omnibus nobis sumentibus salus mentis et corporis, et ad aeternam vitam capessendam praeparatio salutaris. Per eumdem, etc.

Fiat commixtio et consecratio corporis, et sanguinis D. N. J. C. omnibus accipientibus nobis in vitam [Col. 1332C] aeternam.


Non mittat episcopus in calicem partem oblatae, ut presbyteri solent, sed expectet, donec finita benedictione episcopus communicare debeat: et tunc accipiens partem, quam antea fregerat tenensque super calicem immittat dicens:

Sacri sanguinis commixtio cum sancto corpore D. N. J. C. prosit omnibus sumentibus ad vitam aeternam.


Oratio.

Concede Domine Jesu Christe, ut sicut haec sacramenta corporis, et sanguinis tui fidelibus tuis ad remedium contulisti; ita mihi famulo tuo indigno, et omnibus per me sumentibus, haec ipsa mysteria non sint ad reatum, sed prosint ad veniam omnium [Col. 1332D] delictorum per te Jesu Christe, etc.


Post haec dicta osculetur altare, dicens.

Domine Jesu Christe, qui dixisti Apostolis tuis, pacem relinquo vobis, pacem meam do vobis, ne respicias peccata mea, sed fidem Ecclesiae tuae, eamque secundum tuam voluntatem pacificare, et adunare dignare.


Deinde convertat se ad circumstantes, pacemque ferat dicendo:

Habete vinculum pacis, et charitatis, ut apti sitis sacrosanctis Mysteriis.


Et ipsi invicem se pacificando dicant.

Pax Christi, et Ecclesiae abundet in cordibus nostris.


[Col. 1333A] Quando corpus Dominicum sacerdos in manus accipit dicat

Panem coelestem accipiam, et nomen Domini invocabo.


Sequitur oratio.

Perceptio corporis tui Domine Jesu Christe, quam indignus sumere praesumo, non mihi proveniat ad judicium, et condemnationem, sed pro tua pietate prosit mihi ad tutamen mentis, et corporis, qui cum Patre etc.


Alia.

Fiat mihi obsecro Domine hoc sacramentum tuum quod indignus, et peccator praesumo percipere confisus de tua larga clementia ad viscera misericordiae tuae, et gratiam salutis, ad sanitatem animae, [Col. 1333B] et corporis, remissionemque omnium peccatorum, ut non ad judicium, sed ad remedium, illud merear percipere Salvator mundi, etc.


Cum corpus sumitur.

Corpus D. N. J. C. sit mihi remedium sempiternum in vitam aeternam.


Quando calicem in manus accipit sacerdos dicat.

Quid retribuam Domino pro omnibus, quae retribuit mihi. Calicem salutaris accipiam, et nomen Domini invocabo. Laudans invocabo Dominum, et ab inimicis meis salvus ero.


Sequitur oratio.

Communicatio, et confirmatio corporis, et sanguinis D. N. J. C. prosit mihi in remissionem omnium [Col. 1333C] peccatorum meorum, et conservet me ad vitam aeternam.


Alia ad utrumque.

Domine sancte Pater omnipotens aeterne Deus da mihi hoc corpus, et sanguinem Filii tui, ita sumere, ut per hoc merear remissionem omnium peccatorum accipere, et tuo sancto Spiritu repleri, quia tu es Deus, et praeter te non est alius, cujus gloriosum nomen permanet in secula seculorum Amen.


Cum sanguis sumitur.

Sanguis D. N. J. Christi custodiat me in vitam aeternam.


Post perceptam communionem.

Domine J. C. Fili Dei vivi, qui ex voluntate Patris cooperante Spiritu sancto per mortem tuam mundum [Col. 1333D] vivificasti, libera me per hoc sacrum corpus, et sanguinem tuum a cunctis iniquitatibus, et universis malis meis, et fac me tuis obedire mandatis, et a te nunquam in perpetuum separare digneris. Qui vivis etc.


Alia.

Corpus tuum Domine, quod accepi, et calix quem potavi, adhaereant in visceribus meis, et praesta ut nulla ibi remaneat peccati macula. ubi tua sancta introierunt sacramenta. Qui vivis etc.


Deinde presbyteris, et diaconis corpus in manus accipientibus, et communicantibus dicitur singulis:

Pax tecum. R\. Et cum spiritu tuo.


[Col. 1334A] Alia.

Verbum caro factum est, et habitavit in nobis.


Calicem vero cum sacrosancta commixtione dando unicuique dicat.

Haec sacrosancta commixtio corporis, et sanguinis D. N. J. C. prosit tibi ad vitam aeternam


Subdiaconis autem, ac alio clero communicet hoc modo dicens.

Perceptio corporis, et sanguinis D. N. J. C. sanctificet corpus, et animam in vitam aeternam. Amen.


Populo quidem communicando dicat.

Corpus, et sanguis D. N. J. C. prosit tibi in remissionem omnium peccatorum, et ad vitam aeternam. Amen.


[Col. 1334B] Interim dum communicant, dicat.

Ignosce Domine, quod dum rogare compellor, dum per immunda labia nomen sanctum tuum assumo, et immundorum actuum secreta confiteor, non habeo apud te verba sine crimine, tu enim conscientiae meae vulnera, tu cogitationum mearum occulta nosti, et immunditias meas tu solus agnoscis. Miserere mei Domine, miserere, mihi ignosce mysterii tui secreta tractanti, nec indignum misericordiae tuae judices quem pro aliis rogare permittis, et in quo testimonium boni operis non agnoscis, officium saltem dispensationis creditae non recuses. Salvator miserere mei


Post perceptam communionem.

Quod ore sumpsimus, Domine, mente capiamus, [Col. 1334C] et de munere temporali fiat nobis remedium sempiternum. Per etc.


Oratio.

Obsecro etiam te piissime omnium auxiliator, ne ad damnationem aeternam mihi proveniat, quod quotidie cum conscientia polluta nomen sanctum tuum praesumo invocare, corpusque Christi Filii tui, et sanguinem indignus audeo accipere: quin magis per hoc me expurges sedulo, et munias ab omnium inimicorum jaculo, ac per eum in me habitare digneris, quem ad hoc misisti, ut redimeret nos ab omni inquinamento spiritus, et carnis, per ipsum unigenitum Filium tuum Dominum nostrum Jesum Christum, nos omnes ab omni libera malo, et in omni bono conserva. Qui tecum, etc.


[Col. 1334D] Alia.

Conservent nos Domine munera tua, et aeternam vitam tribuant nobis. Per etc.


Alia.

Custodi intra nos Domine, gratiae tuae munus, ut adversus omnia praesentis, et futuri seculi mala, eucharistiae, quam percepimus viribus, et virtute muniamur. Qui vivis etc.


Alia.

Praesta Domine Jesu Christe fili Dei vivi, ut qui corpus, et sanguinem proprium pro nobis indignis datum edimus, et bibimus, fiat nobis ad salutem, et ad redemptionis remedium sempiternum omnium criminum nostrorum. Per etc.


[Col. 1335A] Postquam Diaconus dixit Ite Missa est, veniat Sacerdos ante Altare, et osculando dicat:

Placeat tibi Sancta Trinitas obsequium servitutis meae, et praesta, ut sacrificium, quod oculis tuae majestatis obtuli, sit tibi placens, mihique, et omnibus, pro quibus illud obtuli, sit te miserante propitiabile. Qui vivis, etc.


Finita Missa accedat ad Altare, et osculetur illud dicens.

Meritis, et intercessionibus Beatae Mariae semper Virginis, et istorum atque omnium sanctorum suorum misereatur nostri omnipotens Deus, qui vivit, etc.


Expletis omnibus, episcopus de altari ad sacrarium rediens cum diaconibus, et caeteris quibus voluerit, cantet hymnum trium Puerorum.

[Col. 1335B] Benedicite omnia opera Domini Domino.

Laudate Dominum omnes gentes.

Laudate Dominum in sanctis ejus


Postea.

Pater noster, qui es in coelis.


Et preces.

Confiteantur tibi Domine omnia opera tua; et sancti tui benedicant tibi.

Exultabunt sancti in gloria, laetabuntur in cubilibus suis.

Exultent justi in conspectu Dei: et delectentur in laetitia.

Non nobis Domine non nobis: sed nomini tuo da gloriam.

Sacerdotes tui Domine induantur justitia, et sancti [Col. 1335C] tui exultent.

[Col. 1336A] Non intres in judicium cum servis tuis Domine, Quia non justificabitur in conspectu tuo omnis vivens.

Domine Deus virtutum converte nos: Et ostende faciem tuam, et salvi erimus

Benedicat nos Dominus Deus noster, benedicat nos Deus, et metuant eum omnes fines terrae.

Domine exaudi orationem meam; et clamor meus ad te veniat.


Oremus.

Deus, quem omnia opera benedicunt, quem coeli glorificant, quem Angelorum multitudo conlaudant, quaesumus te, ut sicut tres pueros de camino incendii, non solum illaesos, sed etiam in tuis laudibus conclamantes liberasti; ita nos peccatorum nexibus obvolutos, velut de voragine ignis eripias, ut dum [Col. 1336B] te pari benedictione laudamus, criminumque flammas, operumque carnalium incendia superantes, hymnum tibi debitum jure, meritoque reddamus. Per Dominum nostrum etc.


Alia.

Deus, qui tribus pueris mitigasti flammas ignium concede propitius per intercessionem eorum, et merita omnium sanctorum tuorum, ut nos famulos tuos non exurat flamma vitiorum atque tormentorum. Per Dominum, etc.


Alia.

Actiones nostras quaesumus Domine, aspirando praeveni, et adjuvando prosequere, ut omnis oratio, et cuncta nostra operatio a te semper incipiat, et per te coepta finiatur. Per. etc.


[Col. 1336C] Explicit ordo de officio Missae.




[Col. 1335]
FRAGMENTUM MISSAE Ab initio usque ad Evangelium, ad instar superioris variis precationibus interpolatae.

[Col. 1335C] Incipit Ordo qualiter Missa celebrari debeat. In primis sacerdos dicat orationem ad calceandum se.

Calcea Domine pedes meos in praeparatione evangelii pacis, et protege me in velamento alarum tuarum.

[Col. 1335D] Ad manus lavandas. Largire sensibus meis omni potens Pater, ut sicut exterius abluuntur inquinamenta manuum, sic a te mundentur interius pollutiones mentis, et crescant in nobis sanctarum argumenta virtutum. Per Christum etc.

Ad mappam. Da Domine virtutem manibus meis ad abstergendam omnem maculam immundam, ut sine pollutione mentis et corporis valeam tibi servire. Per Christum.

Ad amictum. Obumbra Domine caput meum umbraculo sanctae fidei, et pelle a me nubila ignorantiae.

Ad albam. Indue me Domine vestimento salutis, [Col. 1336C] et circumda me lorica fortitudinis.

Ad zonam. Domine accinge in me custodiam mentis meae, ne ipsa mens infletur spiritu elationis. Amen.

Ad stolam. Stola justitiae circumda Domine cervicem [Col. 1336D] meam, et ab omni corruptione peccati purifica mentem meam.

Ad casulam. Indue me Domine ornamento humilitatis, charitatis, et pacis, ut undique munitus virtutibus possim resistere vitiis, et hostibus mentis et corporis.

Ad manipulum. Da mihi Domine sensum rectum et vocem puram, ut implere possim laudem tuam. Amen.

Deinde cantet cum circumstantibus clericis hos psalmos, quam amabilia, id est Psal. LXXXIII, qui sic incipit in versione Italica [(1) 6Kb] et propria Romanae [Col. 1337A] Ecclesiae, de qua egimus lib. II, cap. 3. Benedixisti. Inclina Domine. Pater noster. Vers. Exurge Domine, adjuva nos. Fiat Domine misericordia tua super nos. Deus tu conversus vivificabis nos. Ostende nobis Domine misericordia tuam. Non intres in judicium cum servo tuo. Propitius esto Domine peccatis nostris. Domine exaudi orationem meam.


Oremus.

Aures tuae pietatis mitissime Deus inclina precibus meis, et gratia S. Spiritus illumina cor meum, ut tuis mysteriis digne ministrare, teque aeterna charitate diligere merear. Per Dominum nostrum etc.

Tum dicat apud se. Rogo te Deus Sabaoth altissime, Pater sancte, ut tunica castitatis digneris me accingere, et lumbos meos baltheo tui amoris ambire, [Col. 1337B] ac renes corporis mei igne charitatis exurere, quatenus pro peccatis meis te Dominum meum digne [Col. 1338A] possim intercedere, et astantis populi peccatorum veniam promereri, ac pacificas singulorum tibi hostias immolare. Me quoque indignum audacter ad te accedentem sinas perire, sed dignare me tua pietate mundare, lavare, ornare, tibique idoneum et dignum ministrum efficere, leniter me ac benigne suscipere. Praesta mihi hoc omnipotens Pater per Unigenitum Filium tuum Dominum nostrum, qui tecum vivit, etc.

Fac me quaeso omnipotens Deus ita justitia indui, ut in sanctorum tuorum merear exultatione laetari, quatenus emundatus ab omnibus sordibus peccatorum consortium adipiscat tibi placentium sacerdotum, meque tua misericordia a vitiis omnibus exuat, quem reatus propriae consciencia gravat. Per [Col. 1338B] Christum. etc.

Deinde cum clerici inceperint Gloria post Introitum, [Col. 1339A] procedat antecedente eum diacono, et ante eum subdiacono cum libro evangelii, et ante subdiaconum acolytho cum thymiamate; ante quem duo alii acolythi praecedant cum candelabris et luminaribus, et sic ordinate exeant a Secretario cum Antiphona, Redime me et miserere mei, ut in ecclesiis benedicam te Deus Israel: et Psalmo Judica me Domine, quoniam ego in innocentia mea ingressus sum: et ut pervenerint ante altare incipiant Psalmum cum Antiphona Introibo ad altare Dei. Psal. Judica me Deus et discerne causam meam, cum Gloria Patri, et repetitur Antiphona. Deinde inclinati faciant confessionem diacono stante ad dexteram sacerdotis cum Acolytho, et subdiaconus a sinistris teneat librum evangelii contra faciem ejus.


[Col. 1339B] Sequitur confessio.

Confiteor Deo omnipotenti, et istis, et omnibus sanctis ejus, et vobis fratribus, quia ego miser peccavi nimis in lege Dei mei cogitatione, sermone, et opere, pollutione mentis et corporis, et in omnibus malis, quibus humana fragilitas contaminari potest, propterea precor vos, ut oretis pro me misero peccatore.

Precibus et meritis sanctae Dei genitricis et Virginis Mariae et omnium sanctorum suorum misereatur vobis omnipotens Dominus, et dimittat vobis omnia peccata vestra praeterita, praesentia et futura: liberet vos ab omni malo, conservet vos in omni opere bono, et perducat nos pariter Christus Filius Dei vivi in vitam aeternam. Amen.

[Col. 1339C] Indulgentiam et absolutionem et remissionem omnium peccatorum nostrorum, et spatium verae poenitentiae per intercessionem omnium sanctorum suorum tribuat nobis omnipotens, pius, et misericors Dominus. Amen.

Vers. Converte nos Deus salutaris noster. Resp. Et averte iram tuam a nobis.

Dignare Domine die ista sine peccato nos custodire.

Fiat Domine misericordia tua super nos: quemadmodum speravimus in te.

Domine exaudi orationem meam. Et clamor meus ad te veniat.


Oremus.

[Col. 1339D] Aufer a nobis quaesumus Domine iniquitates nostras, ut ad Sancta Sanctorum puris mereamur mentibus introire. Exaudi quaesumus Domine supplicum preces, et confitentium tibi parce peccatis, ut pariter nobis indulgentiam tribuas benignus et pacem. Per Dominum, etc.

Quibus expletis subdiaconus apertum librum praebeat sacerdoti osculandum. Osculato autem evangelio, quod eo die legendum est, dicat: Pax Christi, quam nobis per evangelium suum tradidit, conservet et confirmet corda nostra et corpora in vitam aeternam. Amen. Et subdiaconus claudens librum ponat super altare in sinistro cornu. Cum vero inceperint in choro Kyrie eleison, acolythi deponant candelabra in pavimento. [Col. 1340A] Diaconus vero accipiat thuribulum de manu acolythi et accedens osculetur altare, quem subsequitur sacerdos, et inclinatus oret prius hujusmodi.

Ad te Plasmator meus, redemptor meus, salvator meus, ego miserrimus servus tuus ad te cordis devotione confugio. Tu quia pius es miserere mei et suscipe confessionem meam unica spes salutis meae, Domine Deus meus. Nam gulae, ebrietatis, et crapulae vitiis quotidie sine intermissione deservio, et delector. Fornicationis, pollutionis, et libidinis stercoribus ab ipsa pene pueritia putrefactus sum: et omni spurcitia et immunditia libidinis intus exteriusque maculatus sum. Tristitia, acedia, somnolentia, iracundia, concupiscentia, cupiditate, avaritia, invidia, malitia, odio, detractione, suspicione, [Col. 1340B] simulatione, perjurio, falsitate, mendacio, negligentia, inobedientia, vana gloria, levitate, ac superbia perditus sum: et omni mala cogitatione, locutione, sive actione, atque omnibus malis et iniquitatibus extinctus sum. Sed tu qui justificas impios et vivificas mortuos, justifica me et resuscita me Domine Deus meus.

Deinde surgat et osculetur altare dicens: Omnipotens sempiterne Deus, qui me peccatorem sacris altaribus astare voluisti, et sancti nominis tui laudare potentiam, concede quaesumus per hujus sacramenti mysterium meorum mihi veniam peccatorum, ut tuae majestati digne ministrare merear. Per, etc.

Et sic accepto thuribulo de manu diaconi faciat [Col. 1340C] incensum super altare, et reddat eidem diacono porrigens ei osculum. Diaconus vero faciat incensum circum altare, et reversus odorem praebeat sacerdoti, redditoque thuribulo acolytho stet post sacerdotem, et subdiaconus retro post eum. Finitis in choro Kyrie eleison, si tempus fuerit, dicat sacerdos Gloria in excelsis Deo. Deinde versus ad populum, cum quo verti debet et diaconus dicat Dominus vobiscum et orationem. Qua dicta subdiaconus contra altare legat epistolam, quam dum incipit, sacerdos et diaconus sedeant in sedilibus suis ad dexteram partem altaris, juxta quos et subdiaconus post lectam epistolam sedeat. Deinde canatur Graduale, Alleluia, vel Tractus, seu Sequentia. Interim vero dicantur a sacerdote vel ministris istae orationes.


[Col. 1340D] Oratio.

Benignissime ac misericordissime, serenissime ac clementissime Deus, cui omnis angelica famulatur virtus, cuique quicquid sanctum et mundum est obsequitur, ante conspectum divinae majestatis tuae assisto reus, sacrosancti mysterii usurpator satis indignus: quin et invocare sanctum ac venerabile nomen tuum non sum idoneus, quippe qui sum innumerabilibus criminibus praegravatus, superbia inflatus, cenodoxia turgidus, invidia demolitus, acedia anxiatus, libidine fracidus, lascivia dissolutus, iracundia stimulatus, odio inveteratus, detractione perditus, protervia tumidus, ventris ingluvie et gulae appetitu immoderatus, fallacia repletus, immunditia [Col. 1341A] sordidatus, amore saeculi nimis detentus, avaritia irretitus, jactantia elatus, hypocrisi subdolus, contentione pertinacissimus, discordia fraudulentus, susurratione promptissimus, rancore cordis et pusillanimitate affectatus, torpore ignavus, in jurando inconsideratus, scurrilitate assiduus, verbis otiosis et superfluis atque criminosis deditus, fornicatione tam spirituali quam corporali graviter pollutus, et in cunctis voluptatibus in quibus humana fragilitas labi potest miserrime praecipitatus; et in omnibus omnino vitiis atque criminibus, in quibus cogitando, loquendo et operando, peccari potest, coram examine aequitatis tuae me graviter peccasse et reum esse recognosco et confiteor. Sed tu piissime et misericordissime Deus, ne intres in [Col. 1341B] judicium cum servo tuo, quia non justificabitur in conspectu tuo omnis homo vivens, quippe qui est foenum arescens, et corruptibilis caro, quotidieque ad non esse tendens omnino. Quis ergo potest mundum de immundo concoeptum semine facere, nisi tu qui solus es Deus? Sicut enim pannus menstruatae, sic immundi sumus ante majestatem claritatis tuae Domine. In tuo namque conspectu nec ipsi coeli sunt mundi, quanto magis nos creati in carne corruptibili, atque homines terreni et immundi? Quid enim digne offerat mortalis immortali, corruptibilis incorruptibili mutabilis incommutabili? Sed ut hoc valeret fieri, incarnatus es pro nobis Fili Dei, mundus et incorruptibilis permanens sicut es. Sacramentum quoque corporis et sanguinis tui electis [Col. 1341C] tuis tradidisti, quo efficeremur de immundis mundi, de peccatoribus sancti, de incestis casti, et de foeditate nitidi et quo possemus ante majestatem gloriae tuae apparere praeclari. Ergo tu Domine sacerdos summe, sanctificator et sanctificatio sacerdotii, miserere mihi homini peccatori, parce indigno sacerdoti, ignosce mysterii tui secreta tractanti, nec indignum misericordiae tuae judices, quem pro aliis rogare permittis, et in quo testimonium boni operis non agnoscis, officium saltem creditae non recuses dispensationis. Et fiat mihi haec sacrosancti mysterii frequentatio omnium scelerum meorum indulta propitiatio, Salvator mundi. Qui vivis etc.


Alia oratio.

Deus misericordiae, et veritatis clementiam tuam [Col. 1341D] suppliciter deprecor etc. Exstat supra in missa Illyrici.


Alia oratio.

Deus qui non mortem sed poenitentiam desideras peccatorum. Ut supra in missa Illyrici.



SEQUITUR LITANIA.

    Christe audi nos.
    Pater de coelis Deus miserere nobis.
    Fili redemptor mundi Deus, miserere nobis.
    Spiritus sancte Deus, miserere nobis.
    Sancta Trinitas unus Deus, miserere nobis.
    Sancte sanctorum Deus, miserere nobis.
    Sancta Maria, ora pro nobis.
    Sancta Dei genitrix,
    [Col. 1342A] Sancta Mater Domini,
    Sancta Virgo Virginum.
    Sancta Regina coelorum.
    Sancta Mater misericordiae.
    Sancte Michael.
    Sancte Gabriel.
    Sancte Raphael.
    Omnes sancti Angeli et Archangeli.
    Sancte Joannes Baptista.
    Omnes sancti Patriarchae et Prophetae.
    Sancte Petre.
    Sancte Paule.
    Sancte Andrea.
    Sancte Jacobe.
    Sancte Joannes
    [Col. 1342B] Sancte Jacobe.
    Sancte Philippe.
    Sancte Bartholomaee.
    Sancte Matthaee.
    Omnes Sancti Apostoli et Evangelistae.
    Sancte Dionysi.
    Sancte Stephane.
    Sancte Corneli.
    Sancte Cypriane.
    Sancte Sebastiane.
    Sancte Chrysante.
    Sancte Georgi.
    Sancte Aureli.
    Sancte Processe.
    Sancte Januari.
    [Col. 1342C] Sancte Hermes.
    Sancte Vite.
    Sancte Mercuri.
    Sancte Caesari.
    Sancte Pancrati.
    Sancte Adelberte.
    Sancte Cyriace.
    Sancte Evatici.
    Sancte Phocas.
    Sancti Joannes et Paule.
    Sancti Tiburti et Valeriane.
    Sancti Faustine et Jovita.
    Sancti Prime et Feliciane.
    Sancti Sergi et Bacche.
    Sancti Nazari et Celse.
    [Col. 1342D] Sancti Felicissime et Agapite.
    Sancti Nicander et Marciane.
    Sancti Valentine et Hilari.
    Sancti Cirine et Maxime.
    Sancti Quadraginta Martyres.
    Sancte Fortunate cum sociis tuis.
    Omnes sancti Martyres.
    Sancte Gregori.
    Sancte Martine.
    Sancte Ambrosi
    Sancte Pauline.
    Sancte Maxime.
    Sancte Felix.
    Sancte Nicolae.
    [Col. 1343A] Sancte Remigi.
    Omnes sancti Pontifices et Confessores.
    Sancte Benedicte.
    Sancte Maure.
    Sancte Placide.
    Sancte Severine.
    Sancte Romane.
    Omnes sancti Monachi et Heremitae.
    Sancta Scholastica.
    Sancta Caecilia.
    Sancta Daria.
    Sancta Catharina.
    Omnes sanctae Virgines.
    Omnes sancti et sanctae Dei.
    Propitius esto, parce nobis Domine.
    [Col. 1343B] Ab insidiis daemonum libera nos Domine.
    A periculo mortis libera
    Ab immundis cogitationibus.
    A dominatu omnium vitiorum.
    A caecitate cordis.
    Ab omni malo.
    Peccatores, te rogamus, audi nos.
    Ut parcas nobis, te rog.
    Ut nobis spem certam dones.
    Ut fidem rectam tribuas.
    Ut charitatem perfectam conferas.
    Ut cunctorum in nobis vitiorum monstra mortifices.
    Ut omnium nos virtutum praerogativa vivifices.
    Ut nobis per incarnationem tuam introitum in sancta [Col. 1343C] sanctorum pandas.
    Ut per hoc sacrosanctum mysterium animas et corpora nostra renoves.
    Ut per hoc conscientias nostras purifices.
    Ut hoc terribile mysterium non sinas nobis fieri ad judicium
    Ut istud ineffabile sacramentum mundis manibus tractemus.
    Ut puris mentibus sumamus.
    Ut indulgentiam omnium peccatorum per hoc consequamur.
    Ut per hoc tibi semper inhaerere valeamus.
    Ut per hoc et tu in nobis, et nos in te manere mereamur.
    Ut gratiam sancti Spiritus cordibus nostris infundere [Col. 1343D] digneris.
    Ut cunctum populum Christianum pretiosissimo anguine tuo redemptum conservare digneris.
    Ut locum poenitentiae nobis concedas.
    Pater noster. Vers. Converte nos Deus salutaris noster.
    Dignare Domine die ista.
    Miserere nobis Domine.
    Fiat Domine misericordia tua super nos.
    Delicta juventutis meae et ignorantias meas.
    Adjuva nos Deus salutaris noster.
    Non intres in judicio cum servo tuo Domine.
    Domine non secundum peccata nostra facias nobis.
    [Col. 1344A] Non nobis Domine, non nobis.
    Exurge Domine adjuva nos.
    Domine exaudi orationem meam.




Sequitur oratio.

Adjuva nos Domine Deus noster tuorum deprecatione sanctorum, ut omnium beatorum Angelorum, Archangelorum, cunctorumque spirituum supernorum, Patriarcharum, Prophetarum, Apostolorum, Evangelistarum, Martyrum, Confessorum, Sacerdotum, Levitarum, Monachorum, Virginum, Viduarum, Innocentium, atque omnium fidelium tibi in coelo et in terra ministrantium, quorum hodie festa geruntur per universum mundum, eorum nos peccatores et indigni quod optamus et indigemus opportuno tempore sentiamus auxilium. Per te Jesu Christe, [Col. 1344B] Salvator mundi. Qui vivis, etc.


Alia oratio.

Conscientia quidem trepida omnipotens Deus ad altare tuum accedo, sed si dimitto vereor de inobedientia condemnari. Parce ergo mihi Domine indigno famulo tuo, et licet ad tanta mysteria celebranda semper indignus inveniar, tamen fiduciam de tua misericordia retineo. Pro qua re, Deus omnipotens, dignare me paterna pietate placidoque vultu respicere, et cordis mei interiora purgare, et si ego reatu culpabilis existo, beatae tamen et gloriosae semperque Virginis Mariae, et omnium sanctorum tuorum obtentu sint tibi in omnibus placita mea ministeria. Qui vivis, etc


Alia oratio

[Col. 1344C] Domine Deus omnipotens qui es trinus et unus, ubique praesens, ubique totus, tibi confiteor omnia peccata mea, quae si non confiterer, te tamen Domine, quem occulta non fallunt, latere non poterant: quia peccavi nimis in cogitationibus, locutionibus, diversisque operibus malis et multis. Et quia ego miser et miserabilis propter duritiam cordis mei, nisi tu adjuves me in ipsa peccatorum meorum morte perduro, propterea precor te, miserere mei. Qui vivis et regnas in saecula saeculorum. Amen.


Alia.

Deus qui de indignis dignos, de immundis mundos, de peccatoribus efficis justos, munda cor meum et corpus meum ab omni sorde et contagione peccati, [Col. 1344D] et fac me dignum sacris altaribus tuis ministrum, et concede propitius, ut in hoc altari ad quod indignus ministraturus accedo, hostias acceptabiles atque placabiles offeram pietati tuae pro omnibus peccatis et offensionibus meis, et innumeris quotidianis excessibus, et pro omnibus qui se meis indignis precibus commendaverunt; sed et pro omnibus fidelibus Christianis, et pro omnibus circumstantibus, omnibusque mihi familiaritate vel consanguinitate conjunctis, et pro omnibus etiam qui mei memoriam in suis orationibus faciunt: et per eum sit tibi meum votum atque sacrificium acceptabile, qui se tibi Deo Patri obtulit in sacrificium Jesus Christus Dominus noster. Qui tecum etc.


[Col. 1345A] Alia.

In gnum me Domine fateor tuis sacris, qui innumeris quotidie fuscor peccatis. Exstat totidem verbis in superiori missa Illyrici.


Alia.

Altissime Deus ignosce mihi, etc. Exstat etiam supra aliquot verbis additis et immutatis.


[Col. 1346A] Alia.

Impellit me ministrandi officium hostiam salutarem offerre pro populi delicto, sed terret conscientia indebiti sacerdotii, etc. Habetur item in superiori missa.

Caetera desunt.



MONUMENTA MONASTICA.




[Col. 1345]
De Prandio monachorum qualiter monasteriis in Romana Ecclesia constitutis est consuetudo.
(Gerbert, Monum. vet. liturg. Alem. ex ms. Sangall. saec. IX.)
(C)

[Col. 1345B] Quando autem ad prandium accedunt, dicit prior orationem cum fratribus, hoc est: oculi omnium; totam cum Gloria Patri subsequente prolixe dicuntur, et postea in fine alleluia canuntur; et dicit sacerdos orationem talem vocem, ut cuncti audiantur, et respondeant. Amen. Hoc benedicantur nobis Dne dona tua. Vel alias sunt plurimas, quae ad hunc cibum sunt deputatas. Et sedeunt postea omnes in loco suo; habent autem prope mensa Abbatis cathedra tale ex alto stabilita cum annologio, ubi librum ponitur, et sedeunt, cum legunt. Et statim, cum primum cibum ponunt ministri, et signum insonuerit, ut signetur ad comedendum, respondent omnes: Deo gratias. Priore signante, aut presbytero, vel cui jusserit, tali voce signatur, ut universi audiant, et respondent: amen. In ipso inicio comedentium est praeparatus lector, qui statim petit benedictionem, dicit: jube Domne benedicere. Senior autem dicit: Salvet nos Dns; et respondent omnes amen; et ingreditur ad legendum, et legit, quamdiu illum cibum [Col. 1345C] manducant, et postea, si longo prandio habuerint, ut diucius sedeant, vel si aliam ministrationem ministrentur, tangit Prior mensa, ut sileat ipse lector modicum, et si fuerint pisces, vel etiam si volatilia, manducant; cum ministratur, et insonuerit signum, ut benedicatur, respondent omnes: Deo gratias, et benedicit Prior, aut cui jusserit, dicente: creaturam suam creator omnium Dns benedicat, et respondent omnes, amen; et manducatur. Si item alius cibus fuerit, dicit orationem, hoc est: precibus scae Dei genitricis Mariae, et nos, et dona sua Xps Filius Dei benedicat; respondent omnes, amen.

Et ad aliam ministrationem iterum legit lector tamdiu, quousque praecipiat ei Abba ut finiatur. Aut si ille congruam finem invenerit, si benedictio sonaverit in extremo sermone repetit ipsum iterum secundum vicem prolixe; et respondent omnes: Deo gratias, et descendit. Si autem longa fuerit lectio, et vel bene finierit sermonem, repetit ipsum, [Col. 1345D] et postea dicit: tu autem Dne miserere nobis, et respondent omnes, amen. Sic et ad nocturnis, vel ad collecta, vel ubi praeceptum legerint divinum, ista est consuetudo, ut semper quando incipit legere, petita benedictione dicit: jube Domne benedicere; quando finierit lector lectionem, Deo gratias respondent. Et descendente eo vadit ante mensam Abbatis, et dat ei benedictionem, unde manducat, et bibit. Surgentibus autem fratribus dicent lente: confiteantur tibi Dne; adjungentes Gloria Patri, et ad finem alleluia canentes. Et si majorem refectionem habuerint, ut eis exinde superfuerit dicit Prior, vel cui cura commissa est orationem: fragmenta, quae superaverunt servis suis, Xpus Filius Dei multiplexit, et benedicat, et abundare faciat, qui est benedictus in saecula saeculorum, et respondentibus omnibus, amen, vadunt in oratorio ad orationem Dnm gratias agentes, et ibi dicent post finitam orationem dispersit dedit, completo officio cibi.

Item ad sera coenantibus, cum ingressi fuerint, ubi reficiuntur, dicant, subtrahendo moras, orationem: edent pauperes, adjungentes Gloria Patri, et [Col. 1346B] in fine canentes alleluia. Et dicit senior orationem, sic tamen, ut cuncti audiant, et respondeant, amen, hoc est: tua nos Dne; vel alias sunt multas secundum tempus. Sedentes autem in sedilia sua faciunt similiter, sicut et in prandio in die, et si contigerit, ut nox perveniat coenantibus, et lumen necesse sit accendere; ille autem frater, qui lumen adportat, statim cum ingreditur in domum prope seniores dicit tali voce, ut omnes audiant: lumen Xpi, et dicunt omnes Deo gratias; et iterum ipse incurvatus dicit: jube Domne benedicere. Senior autem dicit: in nomine Dni sit; et respondent omnes, amen, et sic ponit lumen in locum suum, ut luceat omnibus in domo. Et si miscere jussum fuerit fratribus, ut bibant, vadit minister ad ministerium, et tangit digito suo calicem, et respondent omnes Deo gratias, et signat, et respondent omnes, amen, et sic bibent cum benedictione; et si fructum eis Dns dederit, dicit senior ita orationem: fructus suos Dns omps benedicat, et respondent omnes, amen. Sic fit de [Col. 1346C] omnia (omni) administrationem. Cum autem refectio expleta fuerit, facto signo, ut surgant, ille frater, qui in quoquina septimanam facit, quando fratres reficiunt, semper cum aliis ministris ad mensam seniorum sive fratrum administrat. Cum autem surgunt a mensa, ille frater curvat se contra oriente super genua sua, et rogat pro se orare, dicens: Domni orate pro me; et dicit senior, salvet nos Dns, ille frater surgens, dicit prolixa voce, Deo gratias. Statim omnes fratres incipiunt canere, semper tibi Dne gratias. Ita finitum, dicit Prior cum fratribus: miserator et misericors Deus, prolixe cum Gloria, adjungentes et in fine alleluia. Sive: Qui dat escam omni carni, confitemini Dno coeli, quoniam bonus, quoniam in saeculum misericordia ejus, et dicit sacerdos orationem, hoc est: satiasti nos Dne, finita respondent omnes, amen, et sic vadunt ad orationem, et orant, sicut supra scriptum est.

Ille autem septimanarius, qui ingreditur quoquinam, [Col. 1346D] in die dominica ingreditur, vel egreditur, juxta id quod in regula sci Benedicti continetur scriptum. Matutinis finitis statim in oratorio, qui egreditur, postulat pro se orare dicens: Domni orate pro me, dicit autem senior: salvum fac servum tuum; ille vero subsequens dicit cum omnibus fratribus: benedictus es Dne Deus, hoc usque tercio repetens, accepta benedictione egreditur. Statim dicit, qui ingreditur: Deus in adjutorium meum intende, et ista oratione tertio cum omnibus repetitur, et sic accepta benedictione, intrat ad serviendum fratribus suis. Sic et in ecclesia beati Petri apostoli, presbyter septimanam facit, vel mansionarii, qui lumen vel ornatum ipsius ecclesiae custodiunt, die Sabbati ora tercia consignant officia sua ad pares suos, et sic descendunt, et vadunt in domos suas; et illi alii cum presbytero vel paris suos (paribus suis) usque ad alio Sabbato serviunt, et faciunt similiter, et sic in omnibus officiis honeste, vel ordinabiliter Deo conservantur.

Et si fortasse ista, quae de multis pauca conscripsimus (conscripsi) alicui displicuerit, non sit [Col. 1347A] piger, sed habeat prudentiam; sic habent alii Sacerdotes, vel Patres, seu et Monachi devoti, qui recto ordine vivere, atque custodire cum divina auctoritate desiderant. Quomodo illi vadunt, istam scam doctrinam ad suam utilitatem, vel suos, seu et multorum aedificationem cum magno labore ipsam deferent, ut hic postmodum, vel in futurum perpetualiter gaudeant, atque letentur in conspectu Dei et angelorum, vel omnium sanctorum ejus. Vadat sibi ipse Roma, aut si piget, misso suo fideli in loco suo transmittat, et inquirat diligenter, si est ita, aut non est, quod de pluribus parum conscripsimus; aut si non ita ibidem celebratur, vel si bene cum sancta intentione vel devotione inquisierat, et adhuc in centuplum melius, unde in opere Dei proficiat, invenerit; tunc postmodum fortasse ista audiat, despicere vel derogare, vel etiam tantos et tales scos Patres contra se adversare praesumat, qui istam scam normam instituerunt. Primus, beatus Damasus Papa, adjuvante S. Hieronimo presbytero vel ordinem [Col. 1347B] ecclesiasticum descriptum de Hierosolyma permissu sci ipsius Damasi transmittentem instituit, et ordinavit. Post hunc beatissimus Leo Papa annalem cantum omnem instituit, atque opuscula in canonica institutione luculentissima edidit, quam, si quis ea usque ad unum iota non receperit, vel veneraverit, anathema sit. Deinde beatus Gelasius (Zelasius) Papa similiter omnem annalem cantum seu et decretalia canonum honeste atque diligentissime, facto in sede beati Petri apostoli conventu Sacerdotum plurimorum, conscripsit. Post hunc Simmachus Papa similiter et ipse annalem suum cantum edidit. Iterum post hunc Johannes Papa similiter et ipse annum circuli cantum, vel omni ordine conscripsit. Post hunc Bonifacius Papa, qui inspirante sco Spu et regulam conscripsit, et cantilena anni circuli ordinavit. Post hos quoque beatus Gregorius Papa, qui afflatu sci Spus, magnam atque altissimam gratiam ei Dns contulit, ut super librum beati Job moralia [Col. 1347C] diptycha (tibica), investigatione tripliciter atque septiformem expositionem lucidaret. Super Ezechiel quoque propheta prima parte, seu et extrema, luculentissima expositione declaravit. Quid super evangelia quadraginta humiliarum expositione fecerit, notum est omnibus Christianis, quam pulchre explanarit. Quid inde aliquorum libris operante sco Spu digessit, vel aliarum multarum sanctarum Scripturarum interpretatus est, Xpianis in mundo tegentibus, patefactum est. Et cantum anni circuli nobile edidit. Post istas quoque Catalenus Abba, ibi deserviens ad sepulcrum sci Petri, et ipse quidem annum circuli cantum diligentissime edidit. Post hunc quoque Maurianus Abba ipsius sci Petri apostoli serviens, annalem suum cantum, et ipse nobile ordinavit. Post hunc vero Domnus Vir bonus Abba, et omnem cantum anni circuli magnifice ordinavit.

Si quis, postquam ista cognoverit, custodire, vel celebrare, in quantum Deo jubente valuerit, [Col. 1347D] neglexerit, aut si melius aliunde scire, vel accepisse exemplum fortasse jactaverit, dubium non est, quod ipse sibi fallit, et in caligine erroris semet ipsum infeliciter demergit, qui tantos, et tales Patres, scos Auctores ausus sit despicere, vel derogare. Nescio, qua fronte, vel temeritate praesumptuoso spiritu ausi sunt beatos Hilarium atque Martinum, sive Germano vel Ambrosio, seu plures sanctos Dei, quos scimus de sca sede Romana a beato Petro apostolum successoribus suis directos in terra ista occidentali, et virtutibus atque miraculis coruscare, qui in nullo a sca sede Romana, vel a synodo trecentorum decem, et octo Patrum catholicorum Niceni (Nicaeni) conventus, medium cum Spiritu sco cohabitantem vel caeteris tribus aliis principalibus synodis deviarint, cum qua sca canonica instructione omnia esse noscuntur, ut tales ad testimonium adducere audeant, ut dicantur, sicut et illi tenuerunt, vel custodierunt, sic et nos tenere, [Col. 1348A] atque custodire videmur; quorum vita, vel mores, et opera atque meritum longe ab istis, quos modo memoravimus, quantum coelum a terra, distat, distare videatur; cum istos praeclaros Confessores Xpi, quos superius nominavimus, sciamus, frequenter eos Romam ambulasse, et apud beatos Papatus, vel Xpianis Imperatoribus colloquium habuisse, vel si qui a sca Romana sede deviabant, saepe recorrexisse, apud nos manifestum est. Iniquirant ergo, qui istos se fatentur habere auctores, volumina, vel gestas eorum, si sic tenent, et operantur, quomodo et illi operati sunt, atque tenuerunt, adsentimus et nos eos cum omni devotione et veneratione. Si autem non est ita, oportet eos diligenter inquirere, et imitare, atque custodire, sicut et sca Romana ecclesia custodit, ut teneant et ipsi unitatem catholicae fidei, amen: ne dum peregrinas consuetudines inquirentes, atque sectantes involvantur, vel excidantur a fide, ne superveniat in illos illud, quod egregius praedicator praedixit: in novissimis [Col. 1348B] diebus instabunt tempora periculosa, et erunt homines se ipsos amantes, et omnem intellectum in captivitatem redigentes, veritatem autem non loquentes, nec adquiescentes; et illud; erit enim tempus, cum sanam doctrinam non substinebunt, sed ad sua desideria coacervabunt sibi magistros prurientes auribus habentes, et a veritate quidem auditum avertent, ad fabulas autem convertentur; et illud; testimonium perhibeo illis, quod aemulationem Dei habeant, sed non secundum scientiam, vel traditionem, quam acceperunt a nobis; ignorantes enim Dei scientiam, et suam quaerentes, statuere justitiae Dei non esse subjectam justitiam suam. Illi qui sunt, qui statuere? qui veram auctoritatem derelinquunt, et arbitrio suo vel voluntatem sequuntur; quod ita Xpianis non expedit facere, sed magis divinarum Scripturarum cottidie scrutare, et sanctorum Patrum dogmata investigare, atque imitare, qui in omnibus semper Domino placuerunt, et hic [Col. 1348C] in mundo hominibus probati paruerunt, nec e schismaticis vel contradictoriis adversus scam sedem Romanae ecclesiae esse demonstrentur, et ne forte videantur esse ramusculi, quod sunt membra de illo sigillo septimo, id est septima haeresis, qui ad extremo surrectura est, adtestante sacra scriptura: quia prope est pro foribus, quod dicitur ante januis, quia juxta beati Johannis Apostoli vocem, qui septem ecclesiis in Apocalypsi scribere a Domino jussus est, et librum signatum vidit sigillis septem secundum misterium septem dona Spiritus sancti. Econtra ex adversa parte septem spiritus nequam sunt contrarii septem donis Spiritus sancti, et septem sigillis, septem haereses sunt. Sex enim jam surrexerunt in mundo de parte orientali contra sca Romana ecclesia, sed opitulante gratia Xpi omnes illas haereses fregit sancta sedes beati Petri apostoli, atque computavit. Adhuc septima restat, et sic tradunt seniores et sapientes, atque Doctores [Col. 1348D] scae sedis Romanae ecclesiae, quia de parte ista occidentali, seu et aquilone surgere habet; et data est eis potestas tenebrosa, et perdant semetipsos, et alios in errore ducantur, et quos non potuerunt seducere per blandimenta, faciunt per fortitudinem et per tormenta, vel gladium Ecclesiae Dei quaerantur trucidare, atque extingere. Sed fundamentum Dei fortiter ac fixum stat, quod in evangelium per semetipsum Dominus promittere dignatus est dicens ad beatum Petrum apostolum: Super hanc petram aedificabo Ecclesiam meam, et portae inferi non praevalebunt adversus eam. Fideles autem Romanae sedis ecclesiae tormentis et tribulationibus adfligi vel mori quidem possunt, sed superari fides atque credulitas eorum nullatenus nec frangi potest.

Oremus misericordem Dominum, et instanter vigilemus, atque sobrii simus, et non dormiamus, sicut illi, qui spem non habent, ut de ista mala omni, quae universa orbe superventura sunt in proximo, [Col. 1349A] ut nos eripere, et liberare dignetur, et unitatem catholicae fidei usque in finem habere, atque custodire concedat, et per portas sit introitus noster in civitatem Dei, quod est Hierusalem coelestis, ut lignum vitae [Col. 1350A] in perpetuum cum sanctis Dei perfruere et jucundare mereamur donante Domino nostro Ihu Xpo, qui cum Patre et Spiritu sancto vivit et regnat, Deus per omnia saecula saeculorum amen. Finit. Deo gratias.




[Col. 1349]
FRAGMENTUM STATUTORUM CANONICORUM TURONENSIUM CUM VIVEBANT IN COMMUNI.
(Bibliotheca sanctae ac metropolitanae ecclesiae Turonensis, compendiose et ordinate digesta; seu catalogus librorum mss. qui in eadem bibliotheca asservantur, etc. Studio et opera D. D. G. Joüan, majoris archidiaconi, et V. d'Avanne, ejusdem ecclesiae canonici, in notis, ad calcem, pagg. 61, 62, 63 et 64, nota i.)

[Col. 1349B] Si quis frater in congregatione canonica constitutus, horas canonicas frequentare neglexerit; ecclesiamque non religiose, sed pompatice, vel incomposite intraverit, et opus Dei neglegenter exsecutus fuerit; ad collationem venire distulerit; obedientiam a magistris sibi injunctam agere recusaverit; in legendo vel cautando, vel in caeteris ecclesiasticis disciplinis juxta vires studium non exhibuerit; ad mensam non necessitate, sed vitio tarde occurrerit; et claustris sine licentia exierit; per licentiam vero egressus, extra constitutum sibi placitum moras fecerit; in plateis ire, aut in biviis residere temptaverit; in dormitorio aliquid indecens vel inhonestum verbis perpetraverit aut actibus; alicubi nisi in dormitorio cum caeteris absque causa inevitabili dormire praesumpserit; fratribus charitatis officio obedienter servire neglexerit; discordiam quam dicente Scriptura Dei anima detestatur, inter fratres seminaverit; et huic institutioni contumax, aut superbus, aut murmurans, seu in aliquo contrarius, exstiterit; [Col. 1349C] et caetera hujuscemodi agere temptaverit, hic primisecundum Domini praeceptum, non solum semel, et secundo ac tertio, quin imo crebrius admoneatur. Et si his admonitionibus non cesserit, publica admonitione corripiatur. Quod si et his renisus fuerit, caeteris [Col. 1350B] sibi alimentis interdictis, pane tantum usque ad dignam satisfactionem utatur, et aqua.

Si vero nec sic se correxerit, separetur a mensa, et a societate fratrum in choro psallentium removeatur, et seorsum in loco hujuscemodi neglegentibus a praelatis constituto stare cogatur, ut saltem rubore sequestrationis emendetur. Dein, si his modis correptus, incorrigibilis exstiterit, et aetas permiserit, quia juxta Salomonis vocem: »Stultus verbis non corripitur,« congrua ei verberum adhibeatur castigatio, quibus utpote filius verberetur; quatenus secundum beati Gregorii sententiam: »Qui jubentis verba non audiunt, verberibus admoneantur, ut ad bona desideria poenae trahant, quos praemia non invitant.« Caeterum si talis fuerit, quem aut aetas una, qualitas personae verberari non siverit, publica objurgatione et sequestratione hujuscemodi corripiatur, usquedum digna poenitentiae satisfactione veniam consequatur. Si vero utique, et qui flagellatur, et quem flagellari aetas, aut qualitas personae prohibent, [Col. 1350C] adhuc incorrigibiles exstiterint, sic locus intra claustra canonicorum, sicut multis in locis noscitur esse, quo ad tempus retrudantur, et secundum modum culpae castigentur, ut juxta Apostolum, »traditi Satana in interitum carnis, spiritus salvus sit in die Domini.«




Volume back matter





[Col. 1349]
ORDO RERUM QUAE IN HOC TOMO CONTINENTUR


RICHERUS S. REMIGII MONACHUS.
[Col. 1349C]
    De Richero et ejus Chronico notitia. 9
    HISTORIARUM LIBRI QUATUOR. 17
    Prologus. 17
    LIBER PRIMUS 17
    LIBER II. 49
    LIBER III. 89
    LIBER IV. 125




APPENDIX AD SAECULUM X.


SAECULI X AUCTORES ANNI INCERTI.


GERARDUS S. MEDARDI SUESSIONENSIS DECANUS.
    Prologus in Vitam S. Romani. 171
    Admonitio. 173
    Vita. 173

ALBUINUS EREMITA.
    Epistola ad Heribertum. 186

TERALDUS.
    Epistola ad Guidonem. 186
    Amblardus abbas Sollemniacensis. Epistola ad Herveum. 187

SAECULI X OPERA .
    DE FUNDATIONE MONASTERII S. ARNULPHI METENSIS. 189
    SERMO DE S. CLODOALDO CONFESSORE. 195
    LIBELLUS DE SUCCESSORIBUS S. HIDULPHI IN VOSAGO. 203
    DE GESTIS EPISCOPORUM ANTISSIODORENSIUM. 219
    CARMEN DE MONASTERIO GEMMETICENSI. 394
    De sequente collectione canonica Maii monitum. 397
    CANONUM PRISCA COLLECTIO. 397
    Praefatio. 397
    LIBER I.---De ordinatione clericorum. 397
    LIBER II.---De celebratione concilii, etc. 403
    LIBER III.---De ministeriis ecclesiasticis. 412
    LIBER IV.---De monachis. 415
    LIBER V.---De gratia baptizandorum. 417
    LIBER VI.---De diversis. 421
    LIBER VII.---De homicidio, matrimonio, jurejurando [Col. 1350C] jejunio, eleemosyna et oratione. 428
    LIBER VIII. De poenitentia et gratia communis etiam in ultimis, etc. 434
    LIBER IX.---De judicio poenitentium etc. 437
    EPISTOLA CANONICA. 443

MONUMENTA DIPLOMATICA.


ANGLO-SAXONUM REGUM LEGES ECCLESIASTICAE.
    LEGES ECCLESIASTICAE ALFREDI REGIS ANGLORUM. 447
    LEGES ECCLESIASTICAE EDUARDI SENIORIS ANGLORUM REGIS ET GUTHURNI REGIS DANORUM. 459
    LEGES ECCLESIASTICAE AETHELSTANI ANGLORUM REGIS. 461
    LEGES ECCLESIASTICAE HOELI-DHA, REGIS SEU PRINCIPIS TOTIUS WALLIAE. 471
    LEGES ECCLESIASTICAE EDMUNDI ANGLORUM REGIS. 480
    LEGES ECCLESIASTICAE EDGARI REGIS ANGLORUM. 485
    Charta ejusdem. 485
    Leges Ecclesiasticae. 496
    Prisca versio legum. 497
    Canones editi sub Edgardo. 499
    Charta ejusdem in concilio Londoniensi, anno 970 vel 972 data. 518
    Charta Malmesburiensi coenobio confecta anno 974. 519
    LEGES PRESBYTERORUM NORTHUMBRENSUM. 522

FRANCORUM REGUM IMPERATORUM DIVISO IMPERIO CAPITULARIA.
    LOTHARII I Conventus Ingelheimensis. 525
    HLUDOVICI II ET KAROLI II pactum Argentoratense. 527
    KAROLI II Conventus in villa Colonia. 528
    Synodus apud Tolosam 532
    HLOTHARII I, HLUDOWICI II et KAROLI II Conventus ad Theodonis villam. 533
    KAROLI II Concilium in Verno palatio. 540
    Ejusdem synodus Bellovacensis. 544
    HLUDOWICI II Italiae regis capitulum. 546
    [Col. 1351] KAROLI II Conventus in villa Sparnaco. 546
    HLOTHARII, HLUDOWICI et KAROLI conventus apud Marsnam. 554
    HLUDOWICI II imperatoris conventus Ticinensis. 557
    HLOTHARII, HLUDOWICI et KAROLI conventus apud Marsnam II. 575
    HLUDOWICI Germaniae regis conventus Moguntinus. 579
    KAROLI II.---Synodus Suessionnensis 589
    Ejusdem synodus apud vermeream. 595
    HLOTHARII et KAROLI conventus apud Valentianas. 600
    Conventus apud Leudicam. 605
    KAROLI II. Conventus Attiniacensis. 608
    HLUDOVICI II. Imperatoris conventus Ticinensis II. 609
    Conventus Ticinensis III. 617
    Constitutiones. 622
    Capitula excerpta. 627
    KAROLI II.---Capitula ad Francos et Aquitanos missa de Carisiaco. 631
    Procerum consilium. 635
    Capitula ad Francos et Aquitanos missa. 637
    Coronatio Judithae filiae suae. 639
    Conventus Carisiacensis. 641
    KAROLI II et HLOTHARII. Conventus apud Quintinum. 649
    Conventus Carisiacensis. 651
    Synodus Mettensis. 655
    Conventus apud Saponarias. 658
    HLOTHARII II. Synodus Aquensis. 664
    Synodus Aquensis II. 666
    HLUDOWICI, KAROLI, HLOTHARII conventus in Basilica S. Castoris apud Confluentes. 669
    KAROLI II. Edictum de tributo Nordmannico. 680
    Edictum Carisiacense. 682
    Synodus Pistensis. 684
    HLUDOWICI, KAROLI et HLOTHARII conventus ad Sablonarias. 692
    KAROLI II edictum Pictense. 700
    HLUDOWICI GERMANICI et KAROLI II pactum Tusiacense. 718
    HLOTHARII II, sacramentum de Theodberga recipienda. 724.
    Hludowici II constitutio de exercitu Beneventum promovendo. 725
    Coronatio Hermintrudis reginae. 727
    HLUDOWICI et KAROLI conventus Mettis. 731
    KAROLI II conventus apud Pistas. 731
    Ejus coronatio in regno Hlotharii 737
    HLUDOWICI GERMANICI et KAROL II pactio Aquensis. 742
    Divisio regni Hlotharii. 744
    KAROLI II, conventus apud Gundulphi villam. 745
    Capitulare Carisiacense. 745
    Conventus Attiniacensis. 752
    HLUDOWICI II capitula diversa. 753
    KAROLI II conventus Ticinensis. 762
    Synodus Pontigonensis. 767
    Edictum in tributo Nordmannico. 772
    Conventus Carisiacensis. 773
    HLUDOWICI II coronatio. 781
    HLUDOWICI JUNIORIS ET HLUDOWICI KAROLI filii conventus Furonensis. 785
    BOSONIS regis electio. 788
    KARLOMANNI HLUDOWICI II filii Galliae regis promissio apud Carisiacum. 791
    Capitula in Broilo compendii. 792
    Capitula apud Vernis palatium. 792
    ODONIS REGIS ELECTIO. 797
    WIDONIS REGIS ELECTIO. 797
    LEGES WIDONIS. 801
    LUDOVICI REGIS ARELATENSIS ELECTIO. 804
    ARNULFI CONCILIUM TRIBURIENSE. 806
    CORONATIO EJUS. 809
    LAMBERTI IMPERATORIS CONVENTUS RAVENNAS. 809
    KAROLI III CAPITULA DE TUNGRENSI EPISCOPATU. 814
    HENRICI I ET KAROLI conventus Confluentiae. 817
    Conventus Diusburgensis. 820
    Conventus Erfordiensis. 820

TRIUM OTTONUM CONSTITUTIONES ECCLES.
    OTTONIS MAGNI CONSTITUTIONES. 821
    Synodus Ingelheimensis. 821
    Constitutio Francofurtana. 831
    Conventus Augustanus. 833
    [Col. 1352] Coronatio Romana. 836
    Ottonis Magni pactum cum Joanne XII. 837
    Synodus romana. 845
    Ottonis I imperatoris et Ottonis II regis edictum. 847
    Ottonis magni mandatum de inthronizatione archiepiscopi Magdeburgensis. 849
    Conventus Papiensis. 851
    Ottonis II imp. pax cum Venetis. 851
    Ottonis III imperatoris edictum. 853
    Ottonis III constitutio Ticinensis. 855

MONUMENTA LITURGICA.
    MISSAE GALLIGANAE UNDECIM 865
    LITURGIAE GALLICANAE FRAGMENTA. 883

LITANIAE ET ORATIONES ANTIQUAE.
    Litaniae Carolinae. 887
    Litaniae Arelatenses 889
    Litaniae a sanctis Patribus constitutae. 889
    Litaniae Byzuntinae. 897
    Laudes seu Acclamationes. 901
    Orationes quaedam. 903
    Poenitentiale Gerundense. 903
    Necrologium Gerundense. 907
    Missa Aethiopum. 907
    Benedictio puerperae secundum usum Aethiopum. 927
    Ordo baptismi secundum usum Aethiopum. 930

MONUMENTA VARIA QUAE AD CELEBRATIONEM SACRAMENTORUM ET OFFICIA QUAEQUE ECCLESIASTICA PERTINENT.
    ORDO BAPTISMATIS. 950
    ORDO CONFIRMATIONIS. 957
    JUDICIUM POENITENTIS. 959
    Ordo ad dandam poenitentiam. 980
    Ordo ad reconciliandos poenitentes. 983
    Orationes ad visitandum infirmum. 987
    Ordo ad visitandum infirmum. 999
    Ordo de sacris Ordinibus. 1003
    Ordo quomodo Ecclesia debeat dedicari. 1015
    Benedictio salis et aquae. 1039
    Benedictio cereorum. 1053
    Benedictio cinerum. 1055
    Benedictiones palmarum. 1058
    Benedictio olei. 1063
    Benedictiones variae. 1071
    Versus in Coena Domini et Parasceve, et Sabbato s. 1078
    BENEDICTIONES, CONSECRATIONES ET ORDINATIONES VARIAE. 1090
    Consecratio viduae. 1099
    Ordinatio abbatissae. 1100
    Consecratio sacrae virginis. 1104
    Benedictio et oratio ad monachas faciendas. 1107
    Professio regularis. 1108
    Ordinatio abbatis. 1109
    Ordo ad regem benedicendum. 1111
    Benedictio reginae. 1118
    Benedictio armorum. 1122
    ORDO EXCOMMUNICATIONIS. 1123
    PROBATIONES PER AQUAM, IGNITOS VOMERES, etc 1127
    BENEDICTIONES VARIAE. 1139
    ORATIONES CONTRA DAEMONIACUM. 1143
    OBSEQUIUM CIRCA MORIENTES. 1159
    EXPOSITIO SUPER MISSAM. 1163
    KALENDARIA ET MARTYROLOGIA ANTIQUA.
    Kalendarium Floriacense. 1186
    Kalendarium Antiquissimum. 1190
    Kalendarium Stabulense. 1194
    Kalendarium Verdinense. 1203
    Martyrologium insignis ecclesiae Antissiodorensis. 1210
    Kalendarium Mantuanum. 1258
    Kalendarium Brixianum. 1266
    Kalendarium Vallumbrosanum. 1279
    Fragmentum alterius multo antiquioris Vallumbrosani Kalendarii. 1287
    Lucensis Kalendarii Fragmentum. 1291
    Incipit Bedae martyrologium. 1294
    In sequentem missam et missae fragmentum cardinalis Bonae admonitio. 1302
    MISSA LATINA. 1306
    Fragmentum missae. 1335

MONUMENTA MONASTICA.
    DE PRANDIO MONACHORUM. 1345
    STATUTA CANONICORUM TURONENSIUM cum vivebant in communi. 1349




[Col. 1351] FINIS TOMI CENTESIMI TRICESIMI OCTAVI.

